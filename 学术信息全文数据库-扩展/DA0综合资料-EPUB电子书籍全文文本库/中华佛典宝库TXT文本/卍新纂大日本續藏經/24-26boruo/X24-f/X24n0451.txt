卍新纂大日本續藏經第 24 冊 No. 451 大品經義疏


　　大品經義疏目次卷第一玄意卷第二(但欠此卷)序品第一奉鉢品第二卷第三習應品第三往生品第四卷第四歎度品第五舌相品第六三假品第七勸學品第八集散品第九相行品第十幻學品第十一句義品第十二卷第五金剛品第十三(亦名摩訶薩品)樂說品第十四(亦名斷耶品亦名富樓那品)辯才品第十五乘乘品第十六莊嚴品第十七問乘品第十八廣乘品第十九發趣品第二十出到品第二十一(亦名出乘品)勝出品第二十二等空品第二十三會宗品第二十四十無品第二十五無生品第二十六卷第六問住品第二十七(亦云無生品)幻人聽品第二十八散華品第二十九三歎品第三十滅諍品第三十一大明品第三十二述成品第三十三勸持品第三十四遣異品第三十五尊導品第三十六(亦稱云譽品)法稱品第三十七(亦名舍品利)法施品第三十八卷第七隨喜品第三十九照明品第四十(亦云生般若品)信毀品第四十一歎淨品第四十二無作品第四十三遍歎品第四十四(亦云般羅蜜品)卷第八聞持品第四十五魔事品第四十六兩過品第四十七佛母品第四十八問相品第四十九成辦品第五十譬喻品第五十一知識品第五十二趣智品第五十三大如品第五十四卷第九不退品第五十五(舊云序品魔事品阿鞞䟦致品)堅固品第五十六深奧品第五十七夢行品第五十八河天品第五十九不證品第六十夢誓品第六十一魔愁品第六十二等學品第六十三淨願品第六十四度空品第六十五囑累品第六十六無盡品第六十七攝五品第六十八方便品第六十九三慧品第七十卷第十道樹品第七十一道行品第七十二三善品第七十三遍學品第七十四三次品第七十五一念品第七十六六喻品第七十七四攝品第七十八善達品第七十九實際品第八十具足品第八十一淨土品第八十二畢定品第八十三差別品第八十四七譬品第八十五(亦云性空品亦云法性非作品)平等品第八十六如化品第八十七常啼品第八十八法尚品第八十九囑累品第九十

　　大品經義疏目次(終)

　　No. 451

大品經玄意(一)

　　胡　吉藏法師　撰

　　開皇十五年正月二十日記

　　上觀師六年在山中不講餘經唯講大品臨無常年諸學士請講涅槃師云諸人解般若那復欲講涅槃耶但讀三論與般若自足不須復講餘經諸學士既苦請師遂為商略涅槃大意釋本有今無偈而已唯留心於波若興皇初出講波若師北岸得大論文墨還始講大論也然此經好講而有兩論解釋故一者三論通論此經之心髓二者大論釋此之本義此之二論復是關中什師并融叡等對翻論文言精要義可依信為此故留心尋講也今當得商略其意然山門已來道義不作章段唯興皇法師作二諦講開十重者此是對開善二諦十重故作其外並無後人若作章段者則非興皇門徒也。

　　今前釋此經題。

　　言摩訶般若波羅蜜經者此有四句一摩訶二般若三波羅蜜四修多羅雖有四句只成一句今離為四句釋之。

　　初云摩訶者此是外國語外國語通今明正是中天竺語故叡師云秦言謬者定之以字訓彼音失者正之以天竺也彼國云摩訶或云摩醯或云優婆此言大何以知之如摩醯首羅此云大自在云云然摩訶是外國語此若為翻譯解者不同凡有三釋一云摩訶不可翻也用叡師語云不可翻者即而書之既即彼國語而書之故知不可翻也問既不可翻何得云大勝多耶解云此是三義訓釋非為翻也第二解云摩訶以三義翻譯論大勝多此解依大論言摩訶言大或勝多云云第三解云以三義翻而有強弱大翻則為正勝多即是義訓何以知然以數文證一者論釋摩訶比丘僧摩訶言大不言勝多若勝多亦是正翻者豈得獨言大耶次釋摩訶薩埵文云摩訶言大薩埵或道心或眾生亦不言勝多也三者第十八卷云摩訶秦言大波若言慧又金光明經第二王子名摩訶提婆偈中云大天諸處文既並云大不言勝多故知大為正翻餘是義訓也。

　　摩訶翻為大問大有幾種解釋不同招提師明有十種大一者境大即是真諦無相境亦名如法性法性遍一切處故經云無有一法出法性者所以為大也如者一切皆如耳故開善云曠劫學於如今得如提流天下遍只是瓶處如也二者人大此法是大人法行行此法故故名為人大也三者體大此是何法謂忘相知即是般若故為大四者用大五因大萬行中般若最大六度中般若最大故是因大六果大者此法能得大果報也七者導大能導一切萬行到佛果八者離過大謂寂滅四重五逆九力用大謂能出生人天五乘十者教大此經通教三乘也。

　　次招提後人嫌十大太多故作五大五大者一境大二體大三用大四因大五果大明前十大不出此五大言五者人大者若是因人則屬因攝果人則屬果攝何須別立人大力用等終是因果所攝不須十也次有靈觀法師是地論師中好手經至東陽後還都豐樂寺歸興皇法師假停三日講看之人疑其非是靈觀觀恐其偷得靈觀之名彼師既知玄云若言非者但雖者也主釋華嚴大集涅槃大品四餘明四種大若是涅槃即是果果大華嚴是果大大集具果果二大般若但是空慧此是因大都有三家解釋。

　　問此解有病敗不今明亦有若初一家作十種大者多則不足少則不收多則不足者大義無量何止十種故不足少不收者明此十大攝大不盡若直作得大離大此二攝大大則盡或待大絕大等人法境智如此攝大皆盡何須作十種。

　　問汝十種既有因大果大相對者既有境大何不立智大既有人大何不立法大耶彼云離人以外併是法故不立法大者亦離體以外併是用何故別立用大耶第二解五大亦同前家不須別責第三四種大敢不可涅槃何得獨明果果大不明果大果果量改德若用下文但云涅槃是果果大者前文正以三德為涅槃三德明般若法身等此即是菩提豈非是果而獨云是果果等是兩文前明果大後明果果豈得棄前文而取後文耶華嚴何意復但是果大集大通果與果果大般若是因大此並是無文故不可也。

　　問今為同此諸釋不但明不同不同者云何釋之今明依經依論解者十二門論云六家釋大初云摩訶衍於二乘為上故名為大此是待小名大二乘智慧名小菩薩智慧名為大也二云諸佛乘最大此乘能到故名為大此是得果名大謂能到佛果三者諸佛大人乘故名大此亦得果人乘故名大亦是得人名大也四文殊等乘故名大此就因名大亦是約人明大五滅眾生苦與大利樂此就得離明大六者盡諸法邊底此則就境智名大諸法邊底即是境能盡即是智雖有六大義而無所不包初一義是待義後五即是人義餘即是法有境有智有能有所有得有離如文可尋故遍攝一切也菩薩作論本為通經論中明大即是釋經中之大而經亦明大義且就涅槃大品為語涅槃明二種大一者相待大二者絕待大待義可明絕者如云有王大王有空大空不因少空名為大空等者即是絕待也大品亦明二種十八空等是相待空獨空即是絕待故具相待大絕待大是以一家釋大具有此二義云相待可解今具釋絕待大問從來明待少明大未是好大絕待明大始是好大何故爾尋是兩大待少既非好大絕少亦非好大遂語難云云次問何故辨絕待大耶今答前者明待少是因他因他得大非是自大故未如好猶如因他仍富貴故也絕待者不因於他分自是大猶如不藉他得富貴故是好大也次者第二何故明絕待大者此為欲釋涅槃經云坻羅婆夷實不食油強名食油涅槃亦爾無有因緣強為立名故名涅槃此即無因緣強作名字故是絕待云云今次正明待絕兩種名從來明相待大此是待小名大絕待大絕少大名為大今明此言大過若相待大既待少明大者絕待大亦應止絕小明大何得雙絕大小此義偏云一家從來云相待大此則待少名大絕待大明絕少絕大故名大然此語難解今難若絕待大既大小雙絕者待少大亦應大少雙待待大止待少不待大者絕大亦止絕小不絕大並結之(云云)次問既絕待亦絕名不以待竝名結之(云云)解此問有例不例例者若名為待者絕待則絕名(云云)不例者分自有相待大有絕待大何妨有相待名有絕待名若今絕待則絕名者絕待既無待絕名則無名此為不可也次難待義若一往則大止得待少不得待大者一往明空義止得空有不得空空結之(云云)次掩問經云但假名與強名何異彼云不異今難待義既不自故是徵名者不待義則應是自義(云云)前來有三難自患解(云云)今明講體須出妨難自有須解有須不得併解併不解(云云)。

　　今次釋明有四句一者非大非少二者非大非少結皈大少三者非大非少偏結皈大四者非大非少偏結皈少初句直云非大非少者此有二意一者洗病二者釋中義言洗病者人聞大小定作大小解謂二乘為小大乘為大今破此明正道未曾大小也就中者則明非大非少常行中道也大少既爾常無常愚智例然第二句非大非少結皈大少者此為辨雙遊義(云云)又則辨體用義非大非少即是體大少則是用也第三句非大非少偏結皈大者此是嘆美義則是引進也非愚非知結為智非常非無常結為常皆爾然涅槃經初辨常亦是治無常義亦是嘆美引進義也第四句非大非少結皈少者如昔小乘乃至王宮生非凡非聖名為聖凡不名凡聖非愚非智名為智愚不名愚智也。

　　問既有初句明非大非少辨體而不名用者亦有雙明大少用而不明雙捨以不解云亦得如昔明大少此時不得非大非少兩捨也今次更成前意一家常云待小明大未是好大無少無大乃是好大故經云對苦明樂樂還成苦無苦無樂乃是好大故經云對苦明樂樂還成苦無苦無樂乃名大樂也復人雖誦得師語而不得師意今且嘖汝意言待少明大未是好大無大無小乃是好大對小明大大還成少無大無少乃是好大耶等是大待少大既非好大無少無大亦非好大結耳今解云師依如此語釋經文則是無苦無樂乃名為樂故作此語經復作此語者正明待少明大此大因待他故未是好大如五尺因三尺之短故得長名此未是好長若望一大還復成短也今若能無長無短乃是好長大少苦樂皆爾待苦明樂未是好樂如人中樂望天樂此樂還成苦若能無有生死中之苦樂者此乃名為大樂也次明若一往即云相待大待小不待大絕待大無少復無大者此語著前難今明自有有方待無方待四句有方絕無方絕四句有方待無方待四句者自有大待小自有小待大自有小待小自有大待大四句中初兩句是有方待後兩句是無方待也有方絕無方絕四句者自有大絕少自有少絕大此兩句是有方絕自有大絕大自有少絕少此兩句是無方絕也。

　　問既言絕待義者絕義為有幾種今依一師言方一家有三種絕一者究竟絕今且約波若涅槃第一義悉檀作之言波若絕者如論偈。

　波若波羅蜜　　實法不顛倒　　念想觀已除
　言語法亦滅

　　此即是究竟絕盡心行滅語言也言涅槃絕者如德王文明明涅槃正體非常非無常等亦橫絕一切法竪窮五句也言第一悉檀絕者還出大論云言論盡竟心行亦訖不生不滅法如涅槃並是究竟二者漸捨絕則如二諦義世諦絕性真諦絕假世諦絕性生滅真諦絕假生滅真諦雖絕假生滅而猶未絕不生不滅故是漸捨絕也今言絕少名大此漸捨大何故猶未絕大名猶有大名前直云波若絕待則是究竟絕今言絕待大絕少猶存於大故是漸捨絕也三者有待絕義言待絕者大少相待究竟然而絕也言絕待者雖絕而常待也今次論只問此絕待大既名為大此名為當因無名故有名為當不因無名故有此名若不因那得此名若因即是待何謂絕待二問此名為名體不既云波若大豈不名體若波若不名波若體空名應不名空體三問此名是教不若是教則應表理若不表理何得名為教四問此教為緣不若不為緣何須說也五問此名是所不二智能說此教者教是所說不若是所則對能不得絕也今次竝此五種如大有二種一者待小大二者不待少大若爾者名亦應有二種一者待無名故名後四類然問此例不此極難解若初一關亦可例自有待小名大自有非小非大大者分亦有待無名名自有非名非無名名也第二關亦可例有詺體名有非名非體名故相皇可見後三關則難只問得有為緣教復有非緣非故故若不為緣何須此教表理亦然(云云)所義亦然得有能所復有非體非所所不若有非能非所此是誰說須思解之。

　　次問論既云四悉檀攝佛八萬四千法藏皆盡者此絕待大是何悉檀所攝解云通而為論通四悉檀攝言第一悉檀攝者只此大則是勝莫過義言語盡竟心行亦滅不生不滅法如涅槃云則是第一義悉檀攝也言對治悉檀攝者或自有以常治無常無常治常等或有以待治絕以絕治待也各各為人攝者或自有為人說常說無常說待說絕等(云云)世界攝者世智說分有亦說有世智說無我亦說無世智說待分亦說待世智說絕我亦說絕也別論者正是第一義悉檀也。

　　次汝言絕待大者那得此大名何故名為大解云強名問那得此強名若言強名此便若似似等責次竝若強名為大應強名為待等次責既強名對少何所復苦也次問非少非大名為大此是絕大不解者云是次更問非少非大名絕待大此大絕捨少不答理然今且約涅槃波若兩種明大論論問槃涅絕少大者此為絕非涅槃之少大為絕涅槃之少大耶既言涅槃非大非少理數應云絕涅槃少大則竝若涅槃論絕還絕涅槃之大少者亦應涅槃論待還待涅槃之大少若涅槃論待還自待涅槃大少便成自體涅槃大少還自相待此不可(云云)波若大少亦爾次問波若非少非大名為絕待大者非何物大少為絕性大少故言非大非少為絕假大少故言非大非少名為絕大耶解具有此義自有絕性大少名為大自有絕假大少名為大少名為大者只是一似大似大非大似大非少非大非小名為假大也絕絕假大少名為大者只波若非大非少名為大此大則絕假大小也。

　　問既絕假小大名為大此大名為假大不解云然竝若說似大小名為似大者亦應絕性大小應名為性大結(云云)解云我絕性大小名為似大此是相待假大分絕大小名為假大此是絕待似大雖有兩種似大而待絕不同也次竝汝似義有相待假大復有絕待假大者性中亦應有相待性大絕待性大(云云)次問相待是不自故可得是假絕待那得似(云云)。

　　次問既云非性大小名為大非似大小名為大此得云世諦絕性大小真諦絕似大小此與一家(云云)世諦破性生滅真諦破假生滅者不若單言齊者則死單不齊者亦死正答應云齊不齊齊者世諦絕性大少真諦絕假大少世諦破性生滅真諦破似生滅是齊不齊者世諦破性生滅辨不生不滅真諦破假生假滅辨不生不滅世諦絕性大小結為大真諦絕假大小亦結名為大不云非大非小故不齊也。

　　次釋大義問以何為義古有四釋一云大是廣博義二云大是包含義二云大是常義四云大是莫先義四釋中廣博之與常出涅槃文常者出涅槃第三卷名字功德品云所言大者名之為常廣博出四相品第五卷云所言大者其性廣博也兩釋無文就此兩釋還釋前兩文言包含者還是釋成廣博故包含包含故所以廣博也莫先還是常義以無有在其前者所以為常今明既以莫先釋大何不得以莫後釋大若有先分者則不得是常以無先我者故得是常亦得云若有後我者不得是常以無後我者所是常也此四種釋大約涅槃大品兩種經釋大者若是涅槃有此四種大(云云)若是波若唯得以廣博包含釋大何故然波若有二種若是實相波若此是真諦境正得有四義若是空慧之波若唯得有廣博釋大包含釋大何故此波若是空慧是因未得是常與之莫先也所以得是廣博者所照實相性之與境既廣博故此慧亦廣故下文云緣無邊故般若亦無邊法性無邊故般若無邊以緣無邊境廣博境廣博故智得稱廣博博境包含故智包含而不得是常與莫先若境智合論則具四也舊釋如是今云何耶解云備四種大一者依名釋如前四義又過常釋四義乃至大以莫後為義無邊無量義無盡等義也二者竪釋論大以不大為義小以不少為義餘例然。

　　問此語出何處莊法師是彭城學士復聽長千講而於張舍人宅發大品經釋摩訶云遊來釋大是廣博等義今明不少不大是廣摩訶義建初問此語出何處莊師不得今明此處處文經云無大莊嚴為大豈非不大為大又云人身長大有為非大身是名大身也又照明亦釋摩訶云不作大不作少不有力無力等也三者橫釋大以少為義少以大為義空有例然(云云)四者無方釋大以空為義少以有為義乃至以瓶衣等為義然此語太通漫今問大以一切萬法瓶衣為義此法都有相關義作此釋而都不相關故作此釋解云此亦相關故華嚴云一中解無量無量中解一也問相品云一切法只是一法一法只是一切法何故爾一切法只是一如只一如為一切法故是相關得相待相類也更簡四解中竪釋義大以不大為義有為義此關疎密義。

　　問有是不有義有是無義此兩何者是疎何者是密解云一往有以無為義則是密有以不為義則是疎何故爾有無正是相敵對故密若是有不有異有云外皆為不有乃至亦有亦不有非有非不有對有法名不有此通故是疎也次復轉此語若是有無即是疎有不有即是密何故爾解云若是有無相對無上不帶有故是疎若是有不不有猶帶有此有名為不有故是密難言若不此有名為不有故密者我亦只無此有故名無無何意不密解云無雖無此有而無上不帶有名故是疎不雖不此有而不上帶有名名為不有故是密也問此是何物不有解云至中假義廣釋也。

　　次釋般若義。

　　波若是天竺梵音若仁王經云世尊二十九年中為我說金剛波若摩訶般(鉢音)若波羅蜜長有必字故云必必波若復有餘字云摩訶般(鉢音)羅若波羅蜜若依餘部般若直云波若此當是彼國單復緩切語不同也然只初般字若依涅槃經題則作(鉢音)此經則作(波音)若依三昧取則云般(密祥音)又作(鉢音)只是一字四音不同然人讀此波若經是宗熈令法師云般(鉢音)若復有人讀云般(答祥音)若復有人云班若是靈根令正及招提所用云波若只是一字作四種音則為難解也今明若依涅槃經題則應作(鉢音)又若依此經作(波音)者一題中有兩波字下則作水波字既兩波同一音何不同一字既有兩字故應作(鉢音)又真諦三藏亦作鉢音讀故彼釋金剛般若云䟦闍羅侈履迦鉢若波羅蜜修多羅也。

　　次明此土翻者不同若是道安法師云波若此云清淨出放光經第二十二卷次敷法師云遠離出大品第六卷無生品次有師云六度集經中翻波若為明度也第四解依大論十八卷云波若者秦言慧第五解依大論四十三卷云波若者秦言智慧第六是招提解用大論釋成辦品文云波若定異實相甚深極重智慧輕薄不可以秤波若此意明波若深重智慧輕薄故不可翻又波若多智慧少故不可以小智慧翻多波若也又取案涅槃師子吼文中云波若者謂一切眾生毗婆舍那一切聖人闍那者諸佛菩薩者波若真云慧淺故名一切眾生毗婆舍那云見少深故云一切聖人闍那翻為智智最深故云諸佛菩薩也闍那翻為智出毗婆沙毗波沙云闍那者言智也既三種各自有翻若言以智慧翻波若者復以何翻闍那耶故知波若不可翻問波若不可翻論那言波者秦言慧等如前五釋耶彼解云此是波若所含不得以一義翻也他釋如此。

　　問今同若反今明如他所解並所不讀波若何故以其不見大論與三論故也今須次第嘖六家明初翻家波若為清淨此出何處大論從初至後都無此文但經中云波若波羅蜜是清淨聚此是歎波若清淨為翻也次嘖第二家云遠離者此是身子作三問云何為波若云何為菩薩云何為觀須菩提答波若波羅蜜者名為遠離此遠離自翻阿羅蜜非翻波若此師但見經文不讀論故爾論云阿羅蜜云遠離波羅蜜云到彼岸也第三家云六度集經翻為明度者未見彼經故不論也後三家左右自相破後一若言波若深重不可翻者前何得云秦言慧秦言智慧耶若用前兩文者復何得云深重不可翻耶又前兩文自相破若言翻為慧者復何得云翻為智慧若言翻為智慧復那得翻為慧也次更責招提論文云波若甚深極重智輕薄故不可秤何時道不可翻不祥與不翻異也(云云)次汝若言前五種並是波若所含者並應秤秦言何得有秦言又若波若不可翻摩訶亦多含亦應不可翻也次責若言波若深重者涅槃中何得言波若者謂諸眾生也又波若深重者則應勝闍那經便應言闍那者謂諸眾生波若謂諸佛菩薩何得言波若謂眾生闍那謂佛菩薩耶。

　　次明涅槃既云波若者一切眾生毗波舍那一切聖人闍那諸佛菩薩問何意言波若是一切眾生有解者言一切眾生即是波若波若平等故眾生即是波若故法尚品諸法等故波若亦等今明此亦非也何故爾波名直云諸法等故波若亦等何時道眾生若言平等即有是眾生何不言諸聖人諸佛菩薩耶既平等何意不等聖人諸佛菩薩而獨言眾生也今明此三句經初云波若謂諸眾生翻為慧義最淺故云一切眾生毗婆舍那此云見見義少深故言一切聖人闇那此云智智是決斷最深故言佛菩薩也。

　　涅槃既言波若謂諸眾生此則是淺義何得言波若定實故深重不可翻耶今明波若有二種一深重波若二者輕薄波若慧亦二種一者深重智慧二者輕薄智慧若是大論第七十二釋成辦品明波若定實於相深重此則是深重波若是大經明波若謂諸眾生即是輕薄波若也今謂論盛明波若定實相深重此是深重波若智慧不能秤是輕薄智慧輕薄智慧故不能秤深重波若也若更論亦應言輕薄波若不能秤深重智慧問何者是深重智慧文解只大經中明毗婆舍那與闍那即是也問既有深重波若復有輕薄故若者何意不言智慧深重輕薄波若不能秤而言智慧輕薄不能秤波若解云是外國語故慧是此間語則彼此㸦舉相兼也問論中何意明波若深重經中何意云波若謂諸眾生解云論釋波若故歎波若也經欲明三種差別故也既云深重波若含前清淨等五義深重智慧亦復然也他云波若含愚含智今但言智宜得智不得愚故輕今明不然我智慧亦含般若非波若何意不重(云云)。

　　前來論翻不翻竟今翻為智慧問三種波若盡得翻為智慧不今且明三種波若者持公解云一者實相波若二者方便波若三者文字波若被以大論第百卷即文證云波若有二道一者波若道從初訖累教品二者方便道從無盡品去訖經是波若道則是實相波若方便道則是方便波若文字通兩處也今明作此判制者大為失他不見論此事可矜彼師既講大論何得輙作此判汝若以波若道為實相波若者即是含他兩種波若以為一種但得實相境界失觀照波若此則含他觀照則屬實相波若道中自但境而無智以方便道為方便波若此但智而無殊也今明三種波若義只就波若道中自論三種境此則一者實相波若則是境二觀照波若三者其文字波若通論此二波若也實相波若即是諸法實相境能生觀照波若若以實相能生觀照故實相是因觀照是果因從果作名實相亦名波若也文字既通說此二種波若文字是能詮從所詮得名亦得名波若也。

　　問三種波若文出何處解云說智及智處皆名為波若若智處即是實相境言觀照者如大經云因因者如十二因緣所生觀智此則是觀照波若文字可明也又只說智及智處名波若文具得證三波若說即是能說文字波若智即是觀照波若智處即是實相波若也波若道既具三波若者方便道亦明三種不解云亦得方便波若既有方便即有境波若復有文字故具三故波若道皆具三種不得為四得有二也方便是此間語外國云漚和拘舍羅此翻云善巧方便也波若是外國語此翻為智慧前三種波若通名為智慧彼國云漚和拘舍羅語此云善巧方便三種通名善巧方便然波若在外國語方便取此間語㸦相兼也。

　　問何故毗曇有五名而波若有三名耶答不學者謂此非問今明此是問何故今釋波若三名謂境界名實相波若併觀照文字也而毗曇中明有五種毗曇一者自性毗曇二者共有三者方便四境界五者文字言自性者即是無漏慧根是毗曇正體即是真無漏慧也共有者即是與無漏慧同時共起心數及道共色四相等即具三有為共有毗曇體方便者即苦忍前七種方便等體為正無漏慧根作方便故名毗曇境界者則四真諦能生其無漏慧故名毗曇文字者即是說此四種文字能論此四種從所詮真無漏慧故名文字毗曇也而三種波若准得三種毗曇也觀照波若則准自性毗曇實相波若則准境界毗曇文字波若則是文字毗曇此三則同而兩異無有共有波若方便波若然彼家既取苦忍前七方便是有漏為方便毗曇苦忍去是無漏有自性者今從初地去則無漏觀知波若地前三十心是有漏故為方便波若取此義時亦得而無共有波若然彼家立共有同時心數故有共有毗曇問今時不言共有波若者可得言無心數不解曰不然若言有心數非無心數是大經諍論中應云說有心數不得我意說無心數應得分意而今言有無並不得意故不可言無心數為是也故知今非是立無心數義所以無有共有波若今明所以無者此明無定明波若不只有三四五六無量名等也。

　　今次更釋三波若者只就波若道中有三波若方便道中有三方便也今亦兩道成兩般若是持公以波若道為實相波若方便義為方便波若者兩道並成波若道則無方便道本有實慧方便慧是佛父母故言智度菩薩母方便以為父而今並成波若道者但得有母義而無父也又論主開二道而今為一波若道者便應本迹身為一身二諦為一事等(云云)次責汝既並成無方便二者何意作此釋三嘖出何處文四者反竝若兩道並慧者亦應兩道並方便也我今依論主開兩道兩道各開三初三即波若(云云)後三即方便(云云)初波若即三波若此云慧後三漚和拘舍羅即三方便也作此釋兩道成父母義二諦等皆成也若他釋者此是無方便等意亦得有此義論主正開二道則不得也然復有云非愚非智為實相波若愚智是方便波若明此二事文言是文字波若此別是一義欲示體用明非愚智為是體愚智為用此非二道意也今既依論用二道有是實慧道方便道依淨名經作慧方便相對前有是慧後有方便然此二種什師云直照實相空邊名為慧若行空不證涉有不著此是方便肇師云直照空照有是慧行空不證涉有無著此是方便有是兩道論云共波若道三乘共說方便道獨菩薩所行有應關中釋空有二義二乘亦能故云共若行空不證涉有無礙此伇菩薩然你云獨菩薩所行此則共不共義成他即不成也。

　　問智慧何異次問慧見智何異又問忍見智何異今答智慧者有一異義如成論云真慧名為智此則不異此真無漏慧即是智也若依大論有二文初云波若秦言慧次又云智慧問論有文云波若秦主智不解云論無別文但論題云大智度有是為智何故爾遠法師依大論造問論云摩訶般若波羅蜜優波提舍今大論秤為大智度即是以智翻波若也既具有三文即是有一異前單言慧之與智此則是異義具智慧即是不異義也良由義不定故翻則不定(云云)。

　　次就經中辨智慧義若是涅槃經就凡聖判智慧波若者謂諸眾生此即是約凡夫名慧闍那者諸佛菩薩此是就聖人名為智問凡夫那得名慧解云凡夫名慧者此如毗曇明數之慧故偈云想欲及觸慧也何以得知是心數慧如大經判定有三種上定則金剛三昧中定則四禪以上下定者謂眾生心數定也若爾故知凡夫明慧則是心數之慧也問何得以數義釋經解云必是數人用經義非經用數語也次大品經就因果判智慧菩薩名道慧道種慧此則是因名為慧佛得一切智一切種智則是就果名故也次就淨名經就空有判智慧照有名為智故照空一切名為慧彼經善得章中云知一切眾生心念如應說法起於智業知一切法不取不捨入一相門起於慧業也問何故如此今明前兩正約決斷竪釋智慧異凡夫則劣故與其慧名慧則通正取心數慧也聖人則勝故與智名智能決斷此就高下竪論因果亦爾因勝故未得決斷之名所以名慧果勝故能決斷所以名智也。

　　後就空有論者此是橫論照空照有有既決斷照空亦斷但今就差別無差別判智慧照有有差別故愛智名照空則無異相故與其慧稱此亦是決斷強弱故辨智慧也今問此三義得通不凡亦得有相聖人得有慧因果空有亦然以不解云通論亦得今言凡夫得有智者一切眾生皆有三種等智又云世智辨聰即是凡夫智也因果判智慧者佛亦得有慧義故如五分法身中佛與羅漢同得五分法身五分法身中有戒定慧豈非佛有慧又淨名螺髻呵身子云如仁者心有高下不依佛慧又法華中多寶嘆云善哉釋迦牟尼能以平等大慧度諸眾生此皆是佛慧文也因中亦得有智者如仁王經列眾中歎菩薩德云實智功德方便功德故菩薩亦有智也智慧通空有者道慧道種慧道慧則照空道種慧照有一切智照空一切種智照有也此是智慧有因異通別也次忍見智同異者若是數人明忍智異彼家見諦道中有八忍八智忍則非智何故爾忍智未出惑外未得證故不名智若是智已出惑外故名智此則異彼偈云。

　諸忍則非智　　盡無生非見　　餘一切聖慧
　當知三種生

　　此正明異義明忍非是智盡無生二智又非是見何故見是推求義盡無生二智是無學心息不復推求非見也除此八忍二智外則通三種謂忍智見也此是小乘根本義三百年中出世若成論佛滅後八百餘年出則是小乘之末餘他義也論人解忍智不異破數人異義彼忍智只是心上解知故引慧義經中說解智是慧義既不異但義分為二心上解初未決役名忍決則名智實非異也今所明無礙忍智未曾一異不一異而得有一異者一不同成論之一異不同數人之異也忍智一者佛菩薩同名忍如仁王經明五忍無生寂滅佛與菩薩同下忍名菩薩上忍即是佛忍智異者佛名為智得一切種智降此前悟道並云得無生忍也智同者佛得一切種智大品發趣品亦明七地菩薩得智也。

　　次釋以何為波若解云佛滅後龍樹未出之前凡有六解兩病合為八家次出晚人南北非解釋今前論龍樹未出之前六解者第一家以無漏慧根為波若問無漏慧根此為取相似無漏為取真無漏為波若答舊有兩釋初家云此取相似無漏為波若問相似無漏位在何處解云小乘取四善根以為波若數家七方便不取前三但取後四論家五方便不取初四念處但取四善根為相似無漏何故爾以前未依諦觀故後四善根始作諦觀也若大乘者即是三十心內凡夫為相似無漏此中名波若也次解云取真無漏為波若小乘從苦忍已去大乘登地已去也第二解云以有漏為波若小乘苦忍已前皆是有漏大乘三十前是有漏問與初家相似無漏何異解云初家相似無漏位則短少乘俱取苦忍前四善根不通餘大乘但取地前三十心若是今第二家則長從初發心已來至苦忍大乘至三十心皆是有漏也第三解從初發心訖至金剛三昧已來是因位皆是波若至佛時轉名薩婆若此就因果判因名波若果名薩婆若此異前兩解者初家位最短第二家處中第三解位最長也第四家解合取漏無漏為波若此位從初發心至苦忍前併地前也但緣涅槃佛果佛果涅槃此是無漏境心緣此境名無漏只此心即未斷煩惱則是有漏故以有漏無漏為波若問此解與第一解相似無漏為波若何異解云第一家位則短但取四善根今則從發心已來也問與第二家解何異第二家只從初已來皆是有漏雖是有漏彼亦緣涅槃佛果既為菩薩定不緣涅槃佛果者則此為難今明前第二解則短但取百劫種相好身佛相顯已來名菩薩正是迦栴延子義若是第四家傷長通取初發心也第五解云波若通漏無漏為無為並取漏無漏為無為為波若問波若是因那得是無為無為是佛果今明波若是無相境波若得是無為若是觀照波若不得是無為今言無為者非是凝然常住無為此是無依無得名無為也第六解波若非漏無漏非為無為離四句絕百非雖有此六解今大判者初四解是有為第五解通為無為第六一解但是無為也次意前五解則是四句內第六一解四句外也次解前四是小乘後二則是大乘也問此六解云何何者為是今明具四句一者併非二者併是三者初是後非四者後是初非言併非者若作定解者則併非併須破如三論破外人引經亦破引論亦破一切不留以其心有所依著故也言併是者若識此皆是如來方便教門赴緣之說法者則能得道此則皆是不可破也初是後非者如來昔教小根緣說小乘教為是大乘則非也後是初非者後說大乘是法不可示言辭相寂滅即是為說大乘(云云)。

　　次出論意佛去世後人解古今南北不同今前出南土解釋正以空解為波若波若是智慧空有兩解即是解智故以空解為波若何故如此為空解能斷惑有解不能斷惑但能伏惑斷故是真波若伏故是相從般若也就空解中復有二種一者真解二者似解問空解既有真似二種有解亦有真似二種以不有人答例今明不然舊解但空解有真似有解無真似空解有真似者未見真空但能伏而未斷故是似見真空方能斷惑故是真解也何者是真似兩解位耶若是古來通法師宋照令法師明慶禪師等解從發心至六地已來并是似解至七地去是真解彼用大論文云菩薩至七地中不見眾生等可度故云以夢中欲度大河集草木為筏運手動足而度至中流則覺不見有河筏等今菩薩亦爾從初來見有眾生可度以入七地得無生忍都不見有眾生等此是彼家辨頓悟義也次從三大法師及至今人所用並云小乘五方便為似苦忍去為真大乘三十心為似登地去為真此引大論釋三乘共十地文性地者小乘暖法乃至世第一法以五方便為性地大乘則三十心也次斷八忍地小乘苦忍已上大乘則無生忍位此解文亦相應也兩種判真似如此。

　　問若為名真似解釋約斷惑判真似開善云若是真解則洞亡都遣能斷惑故名真若是似猶未洞亡都遣猶帶微相求未斷故名似也若是莊嚴解云並洞亡都遣俱真解能斷故名真似解未能斷故名似此則難解脫洞亡都遣何意不斷不斷那都遣耶若開善解初地至六地空有不竝入空則不照有照有則不觀空有則伏空則斷從七地上空有竝觀有伏空斷亦得有即空空即有空既斷有亦斷也從初地至六地此則斷伏取相或七地不復斷取相但斷伏枝條煩惱也南土大解釋意如此。

　　問今云何解釋耶山中舊云他種種解竟表今復更作一解此則是足載(云云)若是富博無所不有者何所不得猶如家有如意寶珠應於求者隨意皆有也但此語非是前家所解故興皇師東府城為王太子講金剛般若榮法師問般若為空解為是有解耶師答波若未曾空有榮師云莫作崑崙文語向分今明波若非汝所解空有等若如君所解解空有還是斷常等諸見故云如此等四句一向洗破設引經論亦須破為人有所得心皆成有得智也洗如此事畢竟淨復則得論假名義也(云云)。

　　前出他解真似波若又約兩種判真似位又明空解斷有解伏問今有此義不得真似以不兩位判云何又有斷伏義不答此者今明那得無真似故涅槃中有真無漏似無漏大品有相似波若金光明見有一人似婆羅門此即是地前三十心人若以此見者故自有真似若有真似者與他何異答云一家有兩徹義則理內外理外自有真有似理內自有真有似理外真似如他所辨何故名理外以其無有真可真有似可似此真似則是心上解知既有此真可真似可似故是有所得有所得故名理外今明理內者只除他如此有所得若真若似畢意表清淨無依無得觀行明淨者為真若習觀猶淺者名為似似此是無所得真似則理內外得無得相對也次攝理外若真若似皆名似理內若真似皆名真理外真似名似者以其同是有所得斷常生滅為似如波若中修行色若常若無常是名相求似般若波羅蜜(云云)理內若真若似皆名真者以其同是無所得雖復觀有明晦而從發支心同習無所得觀故同是真波若也次第三轉者理外都無真似何故爾此是有所得心都不與波若相似既無似何得有真他云水手似蜺猶有髣髴有所得與無所得都不相關故不得有真似無所得理內義得有真似為除如有所得真似義方得無所得真似故云一切法不生波若生不住一切法住波若也今判真似者觀解明者為真小未明者為似也(云云)。

　　次答真似位義與他同不今明他用大論兩文判文判真似若用五方便為似苦忍為真者此是漸悟義若用初地至六地為似七地為真者此是頓悟義頓悟家破漸悟家漸悟家破頓悟家互有是非今明此兩文無妨論中具有此義若依論解三乘共十地文云性地則小乘五方便准大乘兼順忍以此為似釋八人地云則小乘苦法忍准大乘無生忍為真者此就悟未悟判真似前是未悟故所以為似登地生是悟為真若是用初地至六地為似七地為真者論有兩文一如前至七地中如夢覺不見一切眾生可得又第十二卷釋檀波羅蜜中云七地菩薩捨內身得法性生身者此就悟有淺深判真似初地至六地習觀猶淺雖得無生而未深柔順忍故為似七地得無生觀行深故為真也次明初地至六地未竝觀故是似七地竝觀故所以為真也然一家常云初發心至佛則竝觀者此就竝觀有淺深約如此義名順忍約如此義名無生皆是點空故一家云位義如今諸官也(云云)。

　　次明斷伏義問有此斷義不今明經中說為斷伏何言無但一家有似中伏中似斷義有中似伏中斷義今明似中伏中似者與他碩反至中似義中當廣述(云云)波若義多種不可一時具述今辨其要者略述道義此則所常行也故經中處處辨道義波若一部皆論之故發初即云以不住法住波若中無所捨具足檀此則道義次照明品云譬如盲人不能趣道入城五度亦爾以波若道有故方能至薩婆若也又下云如轉輪王輪寶常在前道諸度亦爾波若在前導(云云)故知有道義今明道有三種一者引導之導二者開導之導三者導成之導言引導者則如盲人不識正路若無人引導則墮諸嶮導中(云云)今眾行亦爾且就檀為語如布施等若無波若導引則不能得至薩婆若多墮餘道一者若無波若引道則墮三有之中二者墮二乘地何故爾若是凡夫布施則墮於三有若是二乘布施則墮二乘地此約二人為論若就一人為語若就世諦心中行施此則有於三事此則是有若言無三事者此是真諦遣正是今人義此只是有無之見有即是三有無則是邪見大經云若以聲聞心言無布施即是邪見為是故須波若導引方得免於二路也次開導者若不依波若行施戒等即是顛倒擁塞不成諸行不能得至佛道今以波若開除如此有無二見擁塞通至佛道故云開道也第三道成者若無波若道諸行則不成猶波若導故眾行得成何故爾若無波若之時則不識體故行不成如施若不得波若則不識施體若不識施體則成有所得故不成施猶有波若故識施體所以然離斷常諸見故始成無所得施也二者若無波若此施則狹狹不得成施以得波若心故所以能廣施施始得成故是導成也然施有導前義導後義導前後義若是古來諸師准有導後義導後者菩薩前波若空慧妄想之心然後依此心行萬行心有波若心導眾行故眾行則無復相惑故是道後也脫後開善學士龍光綽師作導前義明未得波若之前所行眾行並帶相或得波若真無相慧乃道前來所行之行悉是無相或此名導前也問前眾行滅去而道不滅而是依開善解者此行附心來現在(云云)第三導前後者前來行行得悟波若真慧道前來所行之行而復更行後眾行(云云)他解如此今汝波若空解導於眾行眾行隨波若成空為猶是有彼義眾行是空者則失有中萬行既不得是空者若為道耶彼解云我只道萬行令不著相惑何時新令有成空耶今明若爾者此終是空即兩異既是有無兩見只是此解義故大論云有無二見為此岸破有無見為彼岸汝今只是有無見常不得中流豈能到彼岸(云云)故不成導義也問今云何解云分破如此道義者即是道義何故爾只除此有無相令其畢竟清淨菩薩從發心已來常作此行即是導故經云如輪王輪寶常在前導今菩薩亦爾從初發心已來常行無依無得波若正觀所行眾行並是波若行既是波若行即離有無等四句(云云)若如他家空有異然後將空觀來導有中諸行不相著也次句經中之燃燈佛前值八百萬億那由他佛悉皆承事無空過者分爾時未得授記後值燃燈佛方得授記作佛者前所修功德更何所感召為當同數人之非數緣滅生不得果為當得果然復無有同非數滅理若然者此為得何物果既得無生忍竟云何更受有所得果若言此得無所得果者既是有所得因云何得無所得果難解云彼解云我是有所得因而變為無所得果今問變時為除為得故言變為不除而言變若除有所得言變若不除者云何言變(云云)。

　　次釋波羅蜜。

　　彼有三音一者論釋婆伽多種號其中云波羅伽此云度彼岸二者釋檀波羅蜜云波羅蜜此云彼岸到三者論釋無生品中云阿羅蜜此云遠離雖有三文餘二但有一翻若是波羅蜜有三翻一云彼岸到如前二云事究竟亦出釋論無生品三者賢劫經翻為度無極也然經論辨波羅蜜少多不定或三波羅蜜或四五六七十百八萬四千波羅蜜等也所言三者即如前既有三種波若實相觀照文字者即有三波羅蜜謂實相觀照文字也何故有此三明得實境既能生波若故欲說智及智處皆名為波若者得實相亦能生波羅蜜故名波羅蜜故有實相波羅蜜觀照波羅蜜文字波羅蜜能論兩波羅蜜故名字波羅蜜此是則前三波若故有三波羅蜜也次明一家復有時作三波羅若有非愚非智故名實相波若愚智為方便波若論於二種名文字波若此明體用義今波羅蜜亦得如此不明非彼非此名實相波若波羅蜜從此到彼名方便波羅蜜論此二即是文字波羅蜜以不解云此得例非彼此即是永免義從此到彼即是方便論此二即是文字(云云)次約二慧判既有實慧方便慧即是觀照波若方便波若論此二種名文字者約此二般若為三波羅蜜者此還依關中釋法師解直照空名為實慧行空不證涉有無礙名方便慧今約此辨波羅蜜者亦然直照空名波羅蜜此即實慧波羅蜜以雖照空能得度於有彼岸行空不證涉有無礙名方便者即得名方便波羅蜜以其能度有無也文字可知。

　　次問度彼岸與到彼岸兩語為同為異耶若不前安處之即為難今答此語明異不異不異者到彼岸亦是從此到彼名為到度彼岸亦是從此度彼名為度(云云)言異者到彼岸必到彼岸竟始名為到若是度者在中流中亦名為度如今度江(云云)。

　　次問度彼岸何者為能度何事者為所度到彼岸何者為能到何事者為所到此二能所齊不今明不齊若是能度所度即以波若為能度煩惱是所度故論釋檀波羅中云六波羅蜜能度煩惱大海也若是能到所到者則以波若為能到佛道為所到此兩能所夫互殊也。

　　次問為是永免秤度為是究竟秤度解云具有此義言永免者此是去離以釋度離煩惱以前云六波羅蜜能度煩惱也究竟釋度者此者作事究竟滿足秤度如云舍利弗不能度布施河者以其無行施不能得究竟能一切時一切種一切人常施故名為不度若能如此究竟之施則得名度非是越度之度此是究竟名度也如言度深忍心淨已度禪定等並是法忍禪究竟故名度也若是前永免秤度此是越度煩惱此就離以釋度若是今究竟哀名度此就作事滿足以釋度也(云云)。

　　次問波若與波羅蜜為一為異答具有此義言其同者只是一正觀取其淨照義則名波若取聖永免顛倒義名為波羅蜜只是淨照故永免永免故淨照約義到於二種竟無有異也言其異者波若則是因波羅蜜則是果何故爾波羅蜜云到彼岸彼岸則是果也若爾者波若何得波羅蜜耶今明波若能到彼岸今從此功用為名名波羅蜜又因帶果也旨次解釋度義不同一者大論云從此到彼名波羅蜜次釋成辨品云遠離此彼岸是檀波羅蜜相此則是永免以釋度次集散品先尼梵志復問云此彼岸不度故是波羅蜜相也四者若有彼有此猶名為此無彼無此乃名為彼此類如涅槃云有苦有樂猶名為苦無苦無樂乃名大樂也而一家常云有此有彼未為好度無此無彼乃名好度此則是約世出世論有彼此是世間度故經具有二文大品云有世間檀波羅蜜此則明世出世俱有波羅蜜若是涅槃德王中云云何是施非波羅蜜見有乞者然後乃與是名為施非波羅蜜若無乞者開心自施是則名為檀波羅蜜此則明世間有檀而無波羅蜜出世間有檀有波羅蜜然出世間有檀有波羅蜜可解世間何故有檀無波羅蜜解云世間小小行施故得名為檀未能到佛道彼岸故非波羅蜜而大品云有世間檀波羅蜜者此是隨心相理解義隨聖謂情得度故言波羅蜜。

　　問既言世間有檀可非波羅蜜亦應有波羅蜜而非檀解云具四句一者有檀非波羅蜜即世間檀二者有波羅蜜非檀則如餘五度是波羅蜜而不名檀也三者檀亦波羅蜜則出世間檀四者非檀非波羅蜜者有二義一者泯三句未曾檀未曾波羅蜜也二者則是惡法非是檀亦非波羅蜜也。

　　問波羅蜜云度彼岸者若為是此彼岸中流等若是從來解約二約約涅槃所明生死為此岸涅槃彼岸煩惱為中流八聖為栰也波若則以有相為此岸無相為彼岸似解滯相惑為中流滯相似解為栰也言有相者正是外凡無相即是發地似解即三十心似解滯相義即是中流帶相似解即是栰義此是開善解也若莊嚴解有數種彼此岸一者二乘為此岸佛道為彼岸二者生死為此岸涅槃為彼岸三者因為此岸果為彼岸四者約二諦浮虗則為此岸無生為彼岸也今明此解並無出處故不用今大論釋波羅蜜中有兩復次初云慳貪為此岸佛道為彼岸施為河中後復次云有無見為此岸破有無見為彼岸懃修布施為河中此之兩釋同是釋善法何義同以布施為河中也復有文云此六波羅蜜能令人度慳貪尊大海即是惡法河義故一家具有善法惡法二河也惡法河以惡法為此岸惡法為中流通佛道為彼岸。

　　問惡法河既以惡法為此岸以惡法為中流者善法河應以善法為此岸善法為中流而今善法河以善法為中流以惡法為此岸者惡法河以惡法為中流應以善法為此岸也解云義河必皆例今明欲例者惡法河以重惡為此岸輕惡為中流善法河五以輕善為中流重善為彼岸也。

　　問惡法河既重惡為此岸輕惡為中流者善法河亦應重善為此岸輕善為中流解云此不例如從來兩種度度生死河度涅槃河明此兩度異若是生死河中七人俱度生死河永離生死去而有方便無方便故有七人不同有方便者離生死名為度無方便者不離生死不名為度此就離義明度若是涅槃河亦同求涅槃約有方便無方便無方便者不得涅槃故不名度者九方便者得涅槃故名為度此就得以明度故兩河雖但明度而義不同然經中明顛倒不顛倒無豪釐差別而多顛倒少不顛倒以多顛倒故於其有彼此顛倒為此岸不顛倒為彼岸只此顛倒深廣即是大河以漂深義即是中流也惡既爾善法亦爾取善法深廣義即是河能流轉行人到佛道善即是流義也。

　　問既得以生死為此岸涅槃為彼岸者亦得以涅槃為此岸生死為彼岸不解云只得約凡聖二人相望作凡夫以生死為此岸涅槃為彼岸聖人以涅槃為此岸生死為彼岸如江兩岸人互相望(云云)。

　　次明修多羅。

　　所言經者自上已來明所論之理今明論理之教即理教一雙也如涅槃七善中釋知法知義知法者謂十二部經知義謂十二部經所明之義即理教之明證也言經者天竺名修多羅此方隨義翻譯非一傳者多用綖本二名以翻修多羅若依分別功德論及四分律字并驗現今天竺僧謂縫衣之綖為修多羅則以綖翻修多羅若依仁王經及留支三藏所云則以本翻修多羅若綖若本並有文證但驗方言難可偏定所言綖者以世間綖有貫穿攝持之用諸佛言教亦有貫法相攝人之能與綖大同故從喻立稱所言本者以教能顯理教為理本教能超行故為行本今秤為經不言綖本者蓋是翻譯之家隨方音便故以經名代於綖本類如毗尼藏正翻為滅若依根本翻名應言四分滅十誦滅等但翻譯之家見此方俗法制罪教門名之為律是以佛法制罪教門亦名為律故名四分律十誦律等此亦如是若依根本翻名以為綖本應言涅槃綖法華綖等是翻譯之家以見此方先傳國禮訓世教門為五經是以佛法訓世教門亦秤為經故言涅槃經法華經等既隨俗代名還依隨俗釋義俗言經者常也雖先賢後聖而故範古今恒然故名為常佛法亦爾雖三世諸佛隨感去留故範古今不可改易故名為常故言為摩訶波若波羅蜜經也。

　　第二序說經意

　　問佛以種種因緣說摩訶波若請為陳之答佛法無量略說因果總攝一切因者所謂菩薩真實大願真實大行如經中說若不以般若心發願願不成願若不以波若心修行則行不成行是故菩薩欲修願行要須般若是名因義所言果者菩薩以行無所得因故得無所得果無所得果則是如來實相法身亦如經中說今欲為諸大人說此因果故說是經復次為現在未來一切眾生真實分別利益功德故說是經復次欲說第一義悉檀故說是經復次以大悲心受請說法故說是經復次欲集諸佛法藥愈難喻病故說是經病有二種一者身病謂老病死二者心病謂貪瞋癡自有生死以來不得波若藥故無人能除此病佛以摩訶波若摧破二病故說是經復次欲增諸菩薩念佛三昧故說是經一切眾生雖欲念佛不識如來多隨耶觀不見法身法身者以正法為身故秤法身故華嚴云正法性遠離一切語言道為一切趣非趣悉皆寂滅相斯經盛明實相即是盛明法身故云觀身實相觀佛亦然今欲令念此正法身故說是經復次欲顯示中道拔二邊見故說是經復次欲說異法門異念處故故說是經昔說善門不善門無記門常無常苦樂等念處今欲說非善非不善門非常非無常念處故說是經復次欲轉眾生深重障故說是經如是種種因緣並是依經文影識龍樹大論故說般若因緣。

　　問為何等位人說是經耶答有人言般若是高位行我等凡夫豈祈斯事故望岸自絕今謂不然此人乃是無礙法中自作鄣礙可不悲乎為言波若必在高位高位之人本自不墮惡道何俟習行方得離耶今經言欲不墮惡道不生卑賤家欲世世人天淨土受樂乃至究竟大般涅槃須學波若此意乃明應墮惡道者行波若故不墮也所以從博地凡夫以上乃至十地以還皆須學波若也。

　　第三明部儻多少

　　問波若波羅蜜凡有幾種答通撿經論部類不同第一有二種出大智論第四十一及九十九卷云波若有二種一共聲聞說二但為十地諸大菩薩說今諸部波若多是共聲聞說也第二三種者釋論第六十七卷云波若部儻有多有少有上中下謂光讚放光道行又釋論第七十九卷云般若義乃無邊卷數有限謂小品放光光讚既列餘二同前而以小品名代道行處故知道行即是小品也第三四種者長安叡法師小品序云斯經正文凡有四多則十萬偈小則六百偈此云大品故是外國中品耳隨宜之言復何足計其多小雖唱四名而不列數也第四五時波若者出仁王經初云釋迦牟尼入大寂定眾相謂佛已為我等二十九年說摩訶波若金剛波若天王問波若光讚波若今復放光斯作何事既列四種於前第五說最後仁王波若故有五味般若也第五八部般若者流支三藏云波若應有八部第一部有十萬偈第二部有二萬五千偈此之二部猶在外國第三部有二萬二千偈即是大品第四部有八千偈即是小品第五部有四千偈第六部有二千五百偈此之二部亦未傳漢地第七部有六百偈即是文殊師利問般若第八部有三百偈即是金剛般若又犬論第百卷云如此中波若或有二萬五千偈大波若有十萬偈諸龍天宮有千億萬偈以其壽命長遠念力堅強故堪聞多說人中壽命短促憶識力弱止有少許文字為爾豈局在五時限於八部耶。

　　第四辨開合

　　問曰餘經更無再說何故波若諸部無量答佛經無量來漢地者蓋不足言但今唯見波若多部未見餘經多耳而今且論般若多部者眾生入道多由般若所以者何一切凡夫不得道者皆由有依著般若正破眾生有所依著故說無依無著之法般若亦是真實懺悔故諸大乘經辨真實懺悔皆依波若如普賢觀經云一切業障海皆從妄想生若欲懺悔者端坐念實相涅槃亦云若聞無作無受王之重罪必得除滅是以波若有多部不同取其大要眾生常有依著之病故佛說無依得法如二夜經云從得道夜至泥洹夜常說波若五時八部何足為多。

　　問波若五時既為五部華嚴八會何不八部八會既合一部五時何不合耶。

　　答通而為論皆得相類今不然者華嚴八會此義則前後相成如前說十信十住十行十迴向十地及大小相海此則淺深次第因果相成故得為一部五時波若非是淺深次第前後相成故各開五時。

　　第五明前後

　　問摩訶波若金剛波若何者前說答有人言前說摩訶次說金剛有人言前說金剛後說大品各以文證義唯成二見也今明此之二釋未可准判隨宜之言復何可定一其前後或可一時具說多部或可一部亦具經多時至大論中更當委釋二經前後既爾五時八部亦復不定非但波若前後不定一切經教例此可解故經中云八相成道一一相中具足八相豈得定其時耶。

　　第六辨經宗

　　南北古今波若宗體不同或以境為宗或以智為宗或以因為宗或以果為宗今略而不陳也問山門解釋與他為同為異答求由來眾解若得可門同異求其不得將誰同異耶能如是不同不異不自不他無依無得一無所住即是波若之玄宗有所依住皆非波若宗也今明波若無有定相隨緣善巧義無不通而正波若未曾境與不境智與不智乃至因與不因果與不果方便隨緣在因名因在果名果在境名境在智名智故肇師云原夫能所境智因果者豈境智因果之所能良以非境非智能境能智非因非果能因能果耳而今就文而論一往方言波若非因非果正以因果為宗故云因名波若果名薩婆若此因果表其正體非因非果也。

　　第七明顯密

　　大明一化凡有四門一顯教菩薩不密聲聞即華嚴也二顯故聲聞不密化菩薩即三藏也三顯故菩薩密化聲聞即般若也四顯故菩薩顯化聲聞即法華故也復有傍正四門一正顯真實傍開方便即華嚴也二正開方便正隱真實即三藏也三正顯真實傍開方便即波若等故也四正開方便正顯真實即法華之教也問法華明三乘是權可得顯一乘是真實大品未辨三乘是權云何得顯一乘是真實耶答法華對權顯實大品辨二乘為劣大乘為勝故大乘為真實問何文辨大品已明真實答法華信解品云一切諸佛所有秘藏但為菩薩演其實事而不為我說斯真要此文則指此經明之故知大品已顯真實也問若大品明小乘為劣菩薩為勝名已顯真實者三藏之故亦明二乘為劣大乘為勝亦應已顯佛乘是真實答大品等故正明大乘傍及小乘故正顯真實三藏之故正明小乘傍及大乘故不正顯真實又大品故具足顯了說佛故正顯真實三藏故雖明佛乘猶是隱覆之說故不正顯真如三藏故明王宮實生雙林實滅從凡得聖樹王成佛法華弊衣長者正喻此佛佛故知猶未顯真實也。

　　次明別舉此經對法華論顯密問大論第百卷云波若非秘密法故付囑聲聞法華是秘密法故至菩薩云何秤秘非秘耶答秘密不秘密凡有二門一以大乘秘密小乘非秘密如大論顯示故中說羅漢即斷煩惱清淨菩羅未斷煩惱故不清淨秘密法中說菩薩得無生忍只道超出二乘之上故菩薩清淨此則小乘淺近故非秘密大乘甚深故名秘密二者約大乘中復有秘密如大論第百卷說波若不明羅漢作佛故非秘密問法華明羅漢作佛何故是秘密般若不明羅漢作佛何故非秘密耶答法華明羅漢作佛甚深難解故是秘密般若明菩薩作佛其義易解故非秘密故大論云羅漢作佛至佛時乃解之論者正可論其餘事龍樹既云未解至佛時乃知故羅漢作佛甚深難解涅槃現病品復云如佛所說阿羅漢一切皆當至涅槃如是甚深佛行處凡夫下愚不能知故知羅漢作佛為難解也問何故難解耶答此望昔教為難以昔教明羅漢煩惱已盡不復更生如云無明糠脫後在田中不復更生法華經中明羅漢作佛故於昔故為難問昔者於誰為難耶答正於聲聞人為難故大論云大藥師能用毒為藥小藥師但能用藥為藥菩薩能解二乘作佛如解用毒為藥故法華付囑菩薩也聲聞但解菩薩作佛如解用藥為藥故波若付囑聲聞也問若波若但明菩薩作佛未明二乘作佛即波若教為劣法華教為勝何得大論釋問乘品列十種大經而般若於中最大既秤最大即法華為劣前後相違答法華波若㸦有勝劣若為聲聞人明二乘作佛即法華勝波若劣若為菩薩明實慧方便即般若勝法華劣何者波若六十六品辨於實慧無盡已去二十四品方便是十方三世諸佛法身父母故淨名經云智度菩薩母方便以為父一切眾導師無不由是生既廣明法身父母故於一切方等經中最為深大餘經不正明此義故不及波若波若廣明實相故於眾經最為深大所以然者三乘得道及以斷惑并懺悔重罪此之三義悉依實相而波若正廣明實相故三義得成餘經不明故有劣波若是以兩經㸦有優劣故龍樹前後有於二文此出關中叡法師小品序非新造意也問若二經㸦有優劣何故大論復云法華是波若異名答般若法華同是正觀平等大慧顯道若無異故云法華是般若異名是以論云波若是一法佛說種種名隨諸眾生力為之立異字今但約教為人有差別波若教直往菩薩作佛法華教迴小入大菩薩作佛約人不同而作佛無異同長者大宅及以七珍始終無異但付財之時未是委家業時有問波若未明二乘作佛得是不了教不答波若明菩薩作佛此事顯了未得說二乘成佛約此一邊之義亦得秤為未了問若爾何得釋畢定品云須菩提聞法華經明一切成佛復聞般若辨菩薩有退是故一切足今問佛為畢定為不畢定此問意審二經之同異佛答云菩薩畢定畢定者畢定成佛也既明畢定成佛則唯有一佛乘不退為聲聞即顯無二乘此意明波若同法華何得云波若未明二乘作佛答波若非一時一坐說初分未明二乘作佛故與法華異後分明菩薩不退顯有一無二與法華大同故不相違也。

　　第八辨教

　　南方五時之說北土四宗之說無文傷義昔已詳之今略而不述也夫四生擾擾為夫虗懷六趣紛紛寔由封滯故知迴流苦海以住著為源超然彼岸用無得為本但累根非一息倒多門或始終俱大或初後竝小或始小終大或始大終小或一時之內大小俱明或無量之時唯并一法或說異法而前後不同或明同法而初後為異良由機悟不一故適化無方不可局以五時限於四教也所言始終俱大者如涅槃云我初成道已有菩薩曾問是義與汝所問等無差別故知後辨涅槃初亦辨斯教也初後俱小者如智度論云從初轉法輪至大涅槃集作四阿含即其事也初小後大者鹿苑初說小乘鷲山以去明於大法也初大後小者菩提樹下初說華嚴後趣鹿苑方明小教也一時之內大小俱明者如智度論云顯示教門即捺菀說少秘密之法即鹿林明大也或無量時明一法者如智度論云般若非一時一坐說也或異法前後不同者智度論云須菩提聞法華經辨一切成佛復聞般若明菩薩有退是故今問此菩薩為畢定為不畢定法華波若名為異法而波若或法華之前或在法華之後前後不同也問何以得知法華前耶答智度論復釋三百比丘脫衣上服云有人言十二年未制戒即知般若在十二年已前說之而法華成道四十餘年方乃演說又信解品明付財竟後會佛子亦是波若在前法華居後而向列畢定品文則法華在前波若居後也或同法而前後異者五時同是波若之法而仁王云二十九年說四種波若第三十年說仁王波若如此等事不可具陳略舉一條示聖教無方不應限局五時及四宗也問若爾者即大小無分淺深渾亂何得論聲聞菩薩兩藏開大少二種乘耶答佛教雖復塵沙往挍則事無不盡一者赴少機說同名小乘二者赴大機說秤為大教而佛滅度後集法藏人攝佛一切時說小教名聲聞藏攝一切時說大乘名菩薩藏則大小義分淺深教別也問何以得知准有兩漏藏答中論云前於聲聞法中說十二因緣後為已習行堪受深法者以大乘法說因緣相所謂一切法不生不滅不一不異等畢竟空無所有如波若波羅蜜中說又智度論云阿難迦葉結集三藏彌勒阿難文殊集大乘藏又持地論云十一部經名聲聞藏方等經名菩薩藏而大品思益法華涅槃此四經皆對昔少秤讚今大則知一化明大少二教問法華經云唯有一佛乘云何乃立大小耶答如來赴大小二緣故說大小教唯說二教終為顯一故法華藥草喻品云於一切法以智方便而演說之其所說法皆悉到於一切智地故知教無異表緣無異悟然對異故明不異異既無則不異亦息故彼經云是法不可示言辭相寂滅若守大小二藏及封執唯一乘者此皆成一異兩見未悟本來寂滅非學佛法人也。

　　第九明傳譯

　　問大悲比丘尼本願經末記文云初說大品小品出其中後說光讚道行其中此事云何答是亦不然道行猶是小品之異名大智論前列光讚放光道行後列云小品放光光讚故知小品則道行之異名也叡公小品序云此經三十章貫之以道故秤道行故知道行即是小品也魏時沙門朱士行道遵小品即知文義未盡故甘露六年向於于填國求覔經本遇得大品而彼國名僧唯信小乘故朱士行將還時彼僧白于填國王曰漢地道人棄佛正教而持婆羅門經將還本國而欲流宣今王不應聽許王則遮不許爾時朱士行則白王言我今不頋身命遠舉而來正由此經王若不許應聽一願則誓言曰若此經於漢地有緣者今以投火火則應滅誓竟則投於炭火火則自滅經不燒燃于時彼國大德名僧一切人眾發心信受此經大有功德而不得止朱士行時未至晉初翻二十卷或十九卷後什法師翻為二十七卷欲別舍城此至來瑞相甚大。

　　第十依文解釋

　　以為次卷首也因言也疏出故不事方云也而多依傍大論亦義承有本莫疑也。

大品義疏卷第一


卍新纂大日本續藏經第 24 冊 No. 451 大品經義疏


大品經義疏卷第三

　　胡　吉藏　撰

　　習應品第三

　　上開宗說言無不周意無不顯更有下諸品意語生者為欲論辨上義故上開宗此辨宗也此意通望一教言習應者二義一者佛上示波若相今有明菩薩習應波若故得與波若相應但菩薩方便習波若相應若無方便習則不得與波若相應也問云何是有方便無方便答一往有習可習便不得應若無習可習故得相應次有習不有習則不應無習無不習乃應也次習不習二無習無不習不二是二見則二不二是不應無二無不二乃相應也次習應不應皆是不應無應不應乃是相應也習應品來者上既示波若相今令菩薩習波若故得與波若相應若先不示波若相則無所習便不得與波若相應也問上亦佛如行而說即令菩薩如說而行亦即令菩薩如此習故得相應復更有何習應也答實爾但就生法二空門說般若行就習應門說波若習後門習既前行亦習前既行後習亦習但是平現之也問習應門說與前門說何異答橫竪俱異橫異者上略說生法二空令行今廣說生法二空令習竪異者上但就空門明行今就破四句門明習故下言習有不習無不等如此為異也問前何故但就空門今何故破四句門答皆是初開波若宗故且破人法有後方究竟故具破四句也習應品者從品後因理得名奉鉢從品初因事為因亦復廣明習應從應從廣為因奉鉢表菩薩行波若必作佛事此事既大從初作名亦現招提云三十心習而不應八地應而不習初地已去七地已來亦習亦應若二乘不應不習也十問三十心相似習亦相似應也若八地去是無功用故應而不習者八地任運應亦任運無功用習也今對此開四句一習不應者習有得不與無得波若相應應不習者波若非因非果作因名說則歸在十地此則應而不習若作果則佛應而不習也從發心作無所得習即是無得應顛倒之流不應不習也又上法說明生法二空今舉況喻明生法二空明萬化只如十六神我十六神我汝信不耶今生法亦然也又依論文上多明法空此多明眾生空何故上明生法俱空而猶存觀主見有觀空之觀今息能觀之主上明緣盡觀今明觀盡緣也上盡所今盡能爾盡所即無數於然盡能即是無心於內內外並冥緣智俱寂也文即三初勸思惟生法二空二舉況三合也思至所聞即具聞慧以思故修便具修慧佛菩薩因果人盡也波若五陰世出世法空也。

　　如我下第二況一切弟子者聞十六我空知十六無為故舉其所無況其所有習令有周無就有既不習無何所無二見俱息也又眾生空易得故舉空所易況空所難佛滅後分為二分一俱信人空不信法空二者俱信二空無不信人空者以易得故所以舉也今人亦示十六為無陰入為世諦有故今明一等也若言十六實我橫計者佛道亦習橫計佛我也四句(云云)於五陰中生我心名我共眾事而成為宰一之主名眾生命根成就名壽者命者父生子名生者乳哺衣食因緣長養故名養育五陰十二入十八界是眾數法所成故名眾數計行人能起眾事故名人手脚等根有所作名作作者力也能使他名使作者能起後世善惡業名起者亦令他起此業為使起者後世受苦樂為受者使他受苦樂名使受者眼名見者餘五情道超二乘又上就生法二空門說波若以此法故出以五情知者也次合所況也菩薩如是能如上緣觀俱寂為行則道超二乘又上就生法二空門說波若以此法故出二乘今希道之人信行上就生法二空門說波若今是方說何者二乘之行空與菩薩行空為異二乘行有所得空菩薩行無所得空也三者上明菩薩方便實慧不見人法今明菩薩實慧方便故行萬行度眾生上是指方便為實雖行萬行無所行度眾生無所度今是指實名方便雖無所行無所不行無得度無不得度具明二空始是具足說波若道超二乘耳他云菩薩有行勝二乘空行不異今經文不爾只明菩薩不可得空故勝二乘不言有門也又般若是二乘通教則上生法二空便是三乘何事言勝耶。

　　他言得空不得有師今明經文分二空一可得空二不可得空今菩薩行不可得空故出二乘也又為二初歎菩薩行不可得空方便外因故勝二乘後歎菩薩眾行具足故勝二乘也初文二第一正明菩薩行不可得空方便分用故勝二舉喻格量初三標釋結如文不可得空者是無所得空也以佛上說生法二空今菩薩利根悟生法空非俱不著生法空名不住生法空也故無所得如上不住一切法住波若以無所住故而能以無住度眾生眾生實未曾度不度故度也又如大經云二乘但見空不見不空不行中道不見佛性菩薩見空乃以不空非空不然中道波若異名既不見中道佛性即不見波若於苦樂法作中道想作波若想。

　　譬如閻浮樹下第二格量優劣依論文為二初總格量二別格量總中三初一閻浮二三千三十方也閻浮是樹名提州秤因樹為目洲中有閻浮林林中此樹所最長為故為名也樹下有河底有金砂名閻浮檀金有少洲亦閻浮提也。

　　一日下第二別格量憑公前法說總聲聞總菩薩次閻浮別聲聞總智慧今第二別智慧總聲聞如此釋於文不違有此意也今就此為三初正格量二問三答問有三初總明眾聖智同故明不異也無生性空者此正標據照空實慧不異論有二釋一云智非無生性空照無生性空境故名無生性空二云亦七智亦因緣和合故有亦無生性空也然七事不異一照空境智慧不異二同應無生境不異三同出界不異四斷惑不異五同得無漏不異也六同得有為解脫無為解脫不異七同入涅槃不異也若法不相違下第二陳同明不異也云何世尊下第三異也問佛上已總別二格量明優劣竟今何故身子更問耶答二義一者佛上難明優劣今二乘人自明優劣優劣始判也二者身子云上明菩薩智勢勝二乘此事不疑何者菩薩有方便能度度眾生廣修萬行二乘無此二也今但問智慧體性是同故不應煩爾優劣也佛答兩法兩喻為四初明二乘劣菩薩二明菩薩勝二乘三舉螢火喻二乘劣菩薩四舉日出喻菩薩勝二乘也。

　　佛答二乘劣菩薩中三問答此中三反質初明二乘無有修行度眾生事第二明無修行度眾生念第三廣舉眾德行明二乘無念也所以反質者令身子口自說不及菩薩也前文自在不異為同故今質之也初問中二句舉因中道慧為問二乘不能以道慧度眾生行萬行即是空有礙故是無常生滅菩薩能以道慧度眾生即是空有無礙是無斷常慧故知體亦同也二舉果中一切種智反問云一切種智度一切眾生二乘亦無也以五種度一以大乘度二大乘度不得以二乘度三以二乘度不得以天人乘度四天人乘度不得以現果利之五現樂不得以慈心利故終不捨眾生二乘無此事也他或云行因不同得果處不異或行因同得果異或空行同有行異今明並異也他云身子舉實相智為問佛舉方便智為答若爾問答不相主也今明身子舉實慧問佛還舉實慧答明二乘在實不能度眾生菩薩在實慧能度眾生只用畢竟空慧度眾生何故爾二慧不二二境亦不二故色境即空空即色境不二智二不二實常修萬行度眾生只修萬行是實相實相不乖度眾生若二乘不能實慧度眾生則空有二便是取捨生滅觀菩薩空有不二故是無取捨無生滅觀也問文云以一切種智知一切法度一切眾生故勝不云實慧度答只此以畢竟空為一切種一切種智竟究也若不信者前文云菩薩以不可得空故勝二乘此復何言耶當知菩薩能作是念下第二明菩薩勝二乘也下兩喻兩疑可明也舉螢火喻總上二乘劣義一者十方螢不及一日喻上總格也二日照勝十方螢久劫照喻上別格三者螢無照天下事喻無上事四者螢無照天下念喻上二乘無念五者日未出有照日出則無照菩薩未出二乘有化物耳日佛至淨佛道。

　　第二明菩薩眾行具足故勝二乘為二初明德勝二明田勝亦功勝故能為二乘作因前問次答有人言久來者身子是聲聞人問淨佛道何者一者是遂佛轉法人已雖無益為利人故二報佛恩故三已了聲聞法未了菩薩法故問也上雖總言菩薩勝二乘今未知云何過二乘地入菩薩位復淨於佛道山中師生起云上雖言勝未知是何位菩薩勝佛答從初發心便勝者有聲聞家與六地齊功七地方勝無聲聞家與六心齊功七心方勝今文並不爾初發心已勝問勝即是過既二乘即入菩薩位云何更問答上總明勝今的出過二乘入菩薩位之方法也佛答正就三解脫門明過二乘入菩薩位淨佛土所以就三解脫門明者正言二乘無方便入三解脫門則住涅槃何者三脫是涅槃城門故也菩薩有方便故知空是有空雖空而有故不著空雖有而空故不著有不著空故斷見息不著有故常見息故名方便然後能入菩薩位也又菩薩觀知二乘始行四諦則是生滅觀苦集是相生滅道是相滅菩薩知此是生滅非道故入一諦觀不生不滅不垢不淨不生故非苦集不滅故非滅道不垢故無戒不淨故無解如是則過四諦觀入一事觀若過二乘趣入菩薩位也以入菩薩位便能化眾生成佛土故得佛道為淨佛土故得佛道為淨佛道大淨三業一切惡故佛道淨又淨佛道見如菩提罪相也。

　　自佛住何等地作福田第二明福田勝二問答身子聞菩薩有上功德於菩薩深起敬心未知是何位菩薩能為二乘田以菩薩煩惱未盡不堪為田云何勝二乘佛答中三意初明總具諸功德故為二乘田次明菩薩外通利他功德為福田三正答其問夫以菩薩謂初發心便勝二乘故即是田此一例義也何以故第二利他德故堪為田此中具明世出世功德然各作法名有由般若故有作人各即由菩薩有即知工二乘無一可取如大經剃頭著衣皆如非亦淨名呵乞食說法非也問亦由二乘有五戒十善世人法云何皆由菩薩有答二乘當由菩薩有今二乘所說豈不由菩薩二乘常由菩薩有今二乘能說十善等豈不由菩薩有也問今無菩薩時亦有天人及十善五戒等云何皆由菩薩耶答有二二十一戒就清淨菩薩方便作人王天王或在家出家作外道故說十善五戒二者敗性菩薩不堪眾生治十治百亦說十善五戒若無菩薩六道中但有三受受中但有苦受也。

　　白佛淨畢下第二問答上云為田然菩薩煩惱未盡則田不清淨云何能竟施之恩佛答二義一為田二為施主為田者從初發心本已淨畢竟者從初發心了煩惱不生誓度一切眾生求一切佛法故則能報施主恩也師又云若初發心即煩惱盡則不可若斷盡便是佛若不盡云何言本已淨畢今明此中為故破初發見謂初不淨復淨故今明本來清淨恩初復見也次為施主亦是說清施因緣以能為施主故豈不消施白佛云何習應下第一明開宗行波若相今第二示習波若方法上雖示波若相但波若甚深微妙恐行者多有違失今更示具習學方法也然此二門具有合離二意言主合者上示行波若有二門一正示波若之相二菩薩修行故超二乘地入菩薩位今亦二門一者正明習應波若二明菩薩與波若相應得無量功德果根也言離者前說般若二門一正說門兩說二秤歎門亦有兩歎今亦爾兩說者奉鉢品約生法二空說波若明所觀空習應品初雜約二空說波若明能觀空兩歎者第一歎菩薩智德高明方便外用故過二乘。

　　第二歎菩薩眾行具足入菩薩位也今四門者第一周正說示習應波若第二舉果報秤歎以習應故明果報也第二周初更說習應第二明秤歎得果也前則兩說兩歎以相次今則歎說交絡良以善巧多門取悟非一故也初周習應中為二前問次答問有二意一從上一日行波若以來經經秤歎波若功德故波若不可思議故行者欲學故身子為問也二者身子知波若甚深如幻化難子恐菩薩學有錯故問也答中師未講大論但開二一單二複問一捨為應為不應若應不須更說兩捨若不應何以說答若應時則一捨兩皆應若不應即皆不應實錄一捨亦應既修空豈見空異有故亦應也但言方未足恐物生見故說兩捨今且作七種明智第一息緣二息觀習三緣觀俱淨習四息果習五恩習六息行習七息為習無如來見生死涅槃境故不得應波若故初令淨一切境為息緣習所願雖淨猶謂有能觀之心故第二明息觀習淨緣故著觀淨觀故見緣若緣是空而觀不空者不空之觀何能悟空若觀是空而境不空者不空之境誰能令空故須第三明緣觀俱息緣盡則觀盡觀盡則緣淨非解非觀故明緣觀俱淨始為觀也作如此淨習與薩波若相應故第四息果習緣觀明淨則因果並空也見因果俱空謂為真習故第五明因果既空習不色淨第六第七來意至文道之初息緣門就經文而礙。

　　菩薩摩訶薩習應七空時以下第二盡觀文也文為二初約世出世明觀淨第二得泯名明觀淨初文又二第一明五陰淨不見應不應第二總結一切法淨明不見應不應初五種習一作不見應不應習行其習作七空觀故應不作七空觀故不應今明見京不應皆不應無應不應始是應也二明不見生滅習三明不見垢淨習四不見合習五不見有習次第相粮由不見應不應故不見生滅垢淨亦由無有生滅故不見不也不見五陰生滅者若言五陰無常生滅則失罪福與畜生無異以畜生亦不知罪福也次不見垢淨者即是不見縛解不見有漏故無縛不見無漏故無緣也若本來心不淨為結則無解脫若心本淨則無修道故與五陰無有空性也合不合者言色為依因心與色合或心數與心王六相為合色空中無色此第五離有集即釋上不見五故無合也若色異空空中有色如器中有異也色空故無總壞者釋上五陰空以自相不可得空也色不異空者重粮各各相空以色不異空不以破色明空也。

　　舍利弗下第二總明一切法非應不應無生無滅等又亦粮上空即是色明一切法不滅故色則是空空則是色也智是無漏佛皆得是初行聖道也不見波若相下北人從此文如是。

　　第二明觀空問前已言不見應不應即是觀空與今何異釋云前欲明過地空故不見今正泯波若觀智故不見也今解此猶是上一例義也皆云不見應不應但舉世出人法皆空故不見不應今此漏舉波若故不見應不見是限觀也而依茲判者正言上不見應不應者始與波若相應來限波若今此中正泯波若故是息觀習於義亦無復也但經皆云不見不故知皆是泯觀也問云何是不答前云波若是因故無常依常觀謂應者因中波若無常作常觀為不今無此應不應三者言波若是空慧故作空觀與波若應作有無觀為不應今皆不見如此應不應也。

　　空不與空合第三緣觀俱空舊明或者謂境所明以空者以空智空之令空空智所以空者復以空觀空此空智也今故明境智俱不可得不以持空智令空也又或者謂境空有觀觀空有一境故今明境智俱淨也又常日義云空智會空境故生空智故今明境智俱淨何得會發耶文四初明空與不空今即空智不與境合第二句明有不與有合即有智不與有境合如方便智不與俗諦合此亦是有境不與有境合如四微不與柱合如百論除異之言微不可為一故不合四微與柱合故今明除四微微無柱與誰合耶次第三句明法不與時合或者云有為法必纏時故今明法分與時合以無時故次第四句明時不與時合如後時積前時故言合今明不合如中論云三世相待門過也知又為三世法因與三世合現在法二也合未來但與未來同。

　　薩婆若不與過去合第四果空相應或者謂能觀俱淨始為妙觀故薩婆若又一切菩薩標心此果故今明無合文四初明非三果不與三世合如云過去佛已證此果未來佛當證現在正證故今明三世無所有果豈與三世合證云薩婆若無生滅三世生滅故無生滅智不與生滅合此與大經明涅槃非三世攝不異也又薩婆若不與三世合者破大小二計菩薩念三世佛薩婆若故隨念迴向故明薩婆若非三世不作三世念者小乘迦旃延子言未來薩婆若語現在行者言汝可脩相身我當來汝身中此則薩婆若在未來今明無如此見故言不與三世合也第二句明三世法不與非三世果合或者謂將此身心得薩婆若故即是合又此等法是薩婆若智所照故境與智合故今明不合第三句明因不與果合或者謂行六度等因得薩婆若果果酬因今故明有所得因即隔薩婆若故不合無所得因則合無得合故不與果合次十力等下第四句或者復謂因未滿故不與果合果滿應與果合文三句初明十力等與法合有所得法無相成合義無所得法成無所成合無所合也次人法合後明空有二智不合薩婆若空智菩提有智菩薩十智薩婆若實智也此是無差別差別開十智如實智非是菩提淺故為十智薩婆若深故為如實智也自有開淺深二智則十智淺故四眼如實智深故在佛眼也。

　　不習有不習無第五習為習為不見因果境智故便為習婆若此即是無若破無習便言有習是故有無俱觀也上來雖有四段並是附非有義明習今則霍有無故明習也恐人云上來此是真諦遣故無世諦終是有若示令成有無二見也問曰誰起有無二見答順生死流人見有逆生死流人見無即是凡聖二見又見多著無愛多著有邪見多著無四見多著有貪多著有財多著無問二見云何失答二邊見復中道正觀如峽道深水火坑又有見無有㸦相是非煩惱煩惱故起罪業然後墮惡道中又有見人忽見法無乖其本心故生愁苦無見人死入無間故大苦也又有無二見俱破假名因緣中道如定有則不須因願定無則因果俱無故皆假不成既無假無中道也不習常無常者由來云波若明無常故涅槃具明常無常故生死無常涅槃常今明菩薩行波若不行色常無常即是行倒皆除不行色常故除常倒不行色無常故除無常行又常無常皆不行即知生死常皆例涅槃常無常亦倒生死非常無常故不生死涅槃非常無常故非涅槃故始名實道也俱為眾生無生死作空生死故無涅槃作空涅槃欲令眾生厭生死故說生死無常欲令欣涅槃故歎涅槃為常眾生既悞生死豈有涅槃可涅槃故肇公云出處異號原物之假名也。

　　行不行下第六明無行為習此明雖有無為行不雖有無為不行故須淨此行上破有無今破非有無也。

　　不為檀下第七明無所為習行者云若行一切法不行終為求佛法為度眾生是故息此不行也不爾則不息以上破四句起也然作破四句明習初空門破有明習第二無習門霍破無第三無行習破非有非無令第四門破心有所為恐云不作四句習絕四句習故明菩薩所行非此內外也此中有二初不為一切德行二偏明不為六通以菩薩發心習波若為二事一為根一切佛法二為度一切眾生六通是度眾生之要計是故不為也初不為佛法有二初明不為次釋不為之義不為中初不為因果次明不為境智十八空知法性等為境也不為六通云文可尋也。

　　魔不得便下第二舉得果秤難秤難秤者令學習學者懃脩以得此果又上究竟言無所為恐言習無所得故今明無得而無不得豈得空作無所為無所得耶上就生法二空門說波若而後歎菩薩智慧能如此行除佛智慧超勝二乘今就習門說波若歎菩薩功德能如此行故得五種功德果也又上略歎故但類現世智慧今是廣門故是歎三世也魔不得便者魔心有所行謂四句內外生死涅槃菩薩心無所行故不在四句內外生死涅槃故不得便又菩薩處魔著正觀中力即魔是波若故得便又菩薩行般若即行慈悲之人木火魔思不能復復也又菩薩內心行不顛倒因外感不顛倒願謂佛菩薩加護故不得便又菩薩相應有二一明波若相應即與智慧相應二明與功德相應今與智慧相應故即得功德故與功德相應具此二相應魔不得便魔不得便不得便得佛道也問今明與功德相應云何經言得五果與波若相應答論有二解一云果中說因因是波若果是功德故就果中說因因是波若果是功德故就果中說因也二者即與功德相應亦名波若以波若不生此是波若功德也山中師云脩所得故秤功德當知功德即是波若也今就能所分其為二能生屬智慧所生屬功德正言波若相應故得功德即是所生波若即是能生也然此意猶自未圓就功德智慧只是二慧也功德即是方便智慧即是實慧俱此二復通前文明是智慧即是實慧然此實復是方便前結云菩薩如是行能度無量眾生即是方便然此方便既通二慧實慧亦通故功德亦是實故此功德實無所得但約能生所生故聞二智能生是實慧所生是方便也又說相應令生智慧秤歎相應令尊重波若生其功德也無智慧異論云智慧功德力故得故名功德也文初明得今世五果第二明得後世果初二初明得五礙二釋得五果中初一後一明難初為外難後為內難中間三明益世間眾事陀意此是內益餘二事為外益又餘二事為出世益世間事秤心為世間益也世間眾生陀意舉心作事皆成治生又造福德事人皆同云又說法人皆信受所以得爾者二義一內行深般若故善根深厚二者諸大天秤歎菩薩諸鬼神聞云皆助其成立眾事第二佛護念者佛雖等念但眾生內有顛倒因佛是不顛倒緣護念無益菩薩內行不倒因外感不倒緣加被則益也所以須佛念者正為上作無所得習多恐墮二乘地故佛助云明法雖畢竟空空不礙有故脩萬行度眾生勿住空中見也諸天護者今鄣礙除滅所行成就也。

　　普慈眾生第二釋得五果從波若故得慈此是波若無緣慈行此慈即是行波若故得五果也然實是應波若得五果今云慈者正言從波若故有慈慈亦是無緣慈所以歎慈又此有深意若明菩薩作無所得習生大慈實無所生故始異二乘故偏明慈心也論主更雖解之魔不得便佛護念重罪輕受是波若力世間事隨意諸天護是慈力也。

　　第二得後世益從疾得諸陀羅尼文者是也後世果中明二果陀羅尼是內果值佛是外果所以後歎此二果現世雖得此果恐忘失故說得總持聞法恐後不值不聞故說值佛也不作是念有法若不合下第二周更說相應亦有二意初更就相應行說波若所以落歎說者說門不一受悟不同聞句空無相心生厭離故舉果歎樂果故更為相應法也又欲示福慧無二向明智慧在前功德在後則謂福慧為二故合為交落明云則福慧無二也如大經正因一二得無一無二今明福慧二為表正波若非福非慧不二義福慧二皆空方便得今世五果來世利益也此中七復次即七轉意第一明正無等不等與無合不合何者正前云菩薩一無所為即是平等平等故與波若合故應波若便得今世五果來世利益也所以命初無等不等無合不合即是無應不應若爾者何有果之所得有因之能得有惡可滅有善可生也論云等與合是應不等合是不應也第二復次明無遲疾得不得行者謂以無等不等無合不合如此說而行連得法性若有所得故不得法性故破此心明法性無疾遲得不得行者既如法性而悟豈有得不得遲疾耶見有得不得即乖法性也第三復次不見法出法性故應般若行者若法性真諦之中無得不得世諦諸法行因得果故今明法性之外無有諸法法性既無得不得諸法性豈有得不得耶第四復次不以法性亦不應波若行者聞此法性外無有諸法言法性深廣包一切法便貴著法性諸法皆是法性而有萬法差別者此是法性分別諸法也破此無見豈有法性而有分別者皆是無分別也分別不動無分別故未曾無分別也故云不以法性分別諸法也第五復次不作是念是法性能得法性既聞無分別云由分別觀故得法性故合明法性無得相也第六復次法性不與空合行者便謂不見知之能得法性所得以無能得所得則同真如等法性則境與智冥一如常曰義故今明不見智與境合故無合不合無智無境無同不得無等不等豈有法性可得真如可等耶第七復次舉十八界廣歷於合義將何物與境合耶明空故無可合乃至一切空將何合耶此中俱說十八界不說陰入者一解云誦寫忘失二者解云則門廣故抄二法也是空相應為第一第二周秤歎前偏舉果欲今具舉因果歎正歎因也為二初歎無得而得第二歎得無所得初中為二前略歎故歎空行相應第一無所得空能離有無二見又能合菩薩具足二慧以行空故不著有無所得空故復不住空不著空故能息二見不著有故是方便實不沉空故是實方便是故此空名為第一也論云行但空故墮二乘地行不但空故不墮二乘地行但空者墮若空見地若二乘地行不但空不墮有見地亦不墮空見地故不墮二乘地行空多墮二地故偏簡之也以空無相故能淨佛土化乖生疾得至佛道也前略中先歎因故言相應第一也不墮二乘地歎果歎果中二果一歎離果謂二乘地二歎得果謂嚴土他人得佛道得空觀故淨土者以菩薩得波若正觀故心淨心淨佛土淨即是淨土也還令眾生同菩薩得此正觀故眾生心淨心淨故佛土淨即是成就眾生也問不煞得長壽不盜不劫故得土豐樂行此十善即是成就眾生即是淨土何故復別說淨佛土答雖眾生行淨因得淨土此是成就眾生義復次菩薩得行迴向方便土方便法如牛雖引車復須御者也。

　　諸相應中波若相應下第二廣舉異名相應歎廣歎中亦前歎因次歎得果得果中前歎自行後化他也謂波若相應三三昧相應或者上但是一空行非是波若故今明波若只是空異名或作空相應或作波若相應名謂空具三門故令空不異三門亦是通義廣歎也利根人如此行實得記鈍根人如此行近受記阿鞞如此行得受記亦應未堪歎益為引近故歎為始行眾生行未具謂諸禪定等法恐生憍慢等故未與受記也為眾生作益厚者菩薩無礙行故無能礙化也。

　　不作是念下第二明菩薩得無所得雖得一切法實無所得雖益一切眾生實知無眾生可利得佛法而無所得即是法空化眾生無人可化即是人空故是菩薩無得生法二空然只是一觀無得而無不無不得得故所得也非是世諦有得真諦故無所得也問何故言無有法出法性者答眾生及菩薩皆是法性是法性中有何不得耶眾生不可得者正智求之不得離眾生相為離不受為不受無所有故為空也前正明無得仰歎無所得中有三一正歎所二歎生善即是大慈以了眾生空法空故傷於空倒二乘行二空滅慈悲菩薩行空始是生慈悲以無人見人無法見法此可傷非也即拔二見即是大悲令得正觀即大慈也三歎滅惡即是不生六種心也是主障六度之弊心耳。

　　往生品第四

　　依第一義門修智慧行竟於上品今是第二依世諦修功德行故論云上說畢竟空無生今明世諦故有生也上說第一義悉檀今說世界也問他亦以生滅為世諦無生滅為第一義諦此經與今何異答言語同其心異今明諸法未曾生無生作生無生故名二諦亦未曾二不二為物救作二諦也又二諦具四句生無生俱世諦俱第一義(云云)又上明來去無來去今明無來去來去未曾二也亦明文殊不來來等也又上明第一義畢竟空故不墮有見中今明世諦法生未生故不墮無見中也為破二見故有二諦也至論無二見未曾二不二也又世諦有是因緣有因緣有有無有第一義因緣無因緣無為明不無菩薩識二諦故墮不二正波若也又上明菩薩行般若因此明得生諸佛土果又上明菩薩無生滅去來異二乘二乘但空菩薩不但空今明生滅去來亦異二乘故菩薩知生生來生二乘並不知其所處也又佛說波若有種種門上就諸法門說波若說諸法實相故名說法說智慧今就人門說波若說功德說種種菩薩故是說人也波若非慧非福故能生福慧人法亦爾人法皆是波若不如常云波若但法非人也又從開宗說以來明菩薩實慧往生品明方便慧前實慧非無方便但實慧義多今方便非無實慧但方便義多也此具明來生往生以往事故以多目品。

　　文二初問次答問有二問一問來生二問往生問來生往生者自不了故問又品舉往生何得問來生以彼此㸦望故也就來生亦爾也身子天眼只見三千大千今不見菩薩從無量佛土來故問也從此經生他方無量世界天眼不見故復問往也亦為餘小乘人輕陵菩薩汝雖信生死涅槃內外經之而三毒未盡命終當生何處身子為佛法將欲使眾生起敬心於菩薩是故問也。

　　佛答二問即二答初問為二初正答二明優劣問身子可不知他方從天中來何故不知答上直不知他方佛仍廣答故明三品也但說第四天來者餘處天亦有少故不說又上二天結使不深而利下三天結使深而復利第四天結使不深不利常有一生菩薩在中說法故根緣利信波若故偏說也次明優劣常有二解一云他方為上根天中來為中根人中為下根又釋天中來是一生菩薩為上根他方七地已上菩薩為中根人中既云除阿鞞阿鞞是七地已上則知是六地菩薩論不判優劣但明前二菩薩為法身後為肉身菩薩也問來生處多何故但說三處答舉利鈍兩根攝一切菩薩盡也又他方來則橫攝十方天人中來豎攝三界他方是非人非天出三界故舉二攝一切也又從他方來的是見佛聞法故來故文言他方佛土來即以知之次明從菩薩邊聞波若故來人中或值佛或不值佛但從善知識佛弟子住然來一往論之不出三處也又此三處是三根收菩薩亦盡也問三界中何故但說欲界中來五道中但說天人兩道答欲界中有一生菩薩得波若來色界中無一生菩薩又色天已得道者不復更來下生有未得道者著樂故不來也又亦有來生少故不說也六道人天是受道器處四趣是苦難處又亦有從四趣來此人前世習波若值惡緣故墮四趣復善根熟故畢罪故來但少故不說也問何故人中偏簡阿鞞答有二阿鞞一法身得無生忍方便來生人中二者在人中肉身得阿鞞未捨肉身也然優劣不可定作優劣解此是因緣相待義若因有果言因劣亦因果有因而果劣故華嚴云如是十地義從佛智海出大經明五行復有一行是如來行故知是一吾一為令得薩婆若當求波若中或欲得波若當於薩婆若中求故菩薩道劣佛道勝耶今若作菩薩作法門一切無非菩薩佛法門一切無非佛故和闍梨云無有佛此是菩薩何故爾菩薩發願眾生不盡不取佛今既未盡云何成佛故知皆是菩薩然此釋不無意但太偏失也。

　　舍利弗汝所問下答第二問所以答第二問廣者往生之事為要來生是過事故不須委釋如人病已咸不須治正救將生病也又為新學菩薩言諸法畢竟空現在事明見虗如了化不可得說未來故廣明往生破其斷見也又佛廣明往生者偏破斷見人謂無後世彼計云人死若火燒則為灰若虫食則為糞已者終歸於土故無後世故今明菩薩體無生不生生無生二義況生死人而無後世生耶又須知得往生者明來而不至真而不滅即是不起寂滅道場現身他化自在亦是不起滅定現諸威儀勿作由來解來生往生義也又上品明諸法一相無生此中明諸菩薩種種方便此雖習種種不同實未曾異上明諸法一相亦不曾一亦勿作從來心解也又身子小問佛廣答如人乞少物而富者多施也師未詳大論明有三十五人且分為三第一明有一人非有方便非無方便第二有二人明無方便第三有三十二人明有方便初人標正波若明非有方便非無方便次兩人解行有得生故有令無方便也何故爾經中叵有一事是真實不但是假名寧得善星等是方便餘非耶今明拂迹不拂迹為方便無方便取其並無定實悉是假名為眾生說故皆是方便也講論望文前須六問一問定有幾人二問云何約六度三問幾菩薩地前登地內身結身及補處四問幾人定利鈍五問幾人還不還六問菩薩定用何物受生。

　　答第一問招提用三十六人北人言有三十六人初三人直明得失不同第二有三十三人約六度明行行往生處也梁武明三十四人也今依論四十四人也配六度者北人云開四十四人為二初一為總四十三人別約六度也初直明從一佛土也第二別明四十三人配六度行禪有十九人往生行進有三人往生行檀有三人往生行忍有二人往生行戒有四人往生行智有十二人往生問何故以禪為初有解云能伏結故隨言生又受禪中多生好處起貪恚邪見故明也以行禪此因多生好處行者貴此是勝法故生憍慢貪著乃至起瞋恚生耶見等可解也今謂初總人既是應波若人則波若為初乃至禪進忍檀戒恐文正爾也問何知初是波若度人答身子初問菩薩如是習應終當生何處佛今正答應波若故從一佛土至一佛土豈非波若度中人今分為七初明波若一人第二禪度十九人第三進度三人次檀度三人次忍二人次戒有四人次般若十二人合四十四人也北取初人為總人第二隨禪生下別約六度四十三人於中始開人數多小與今明不異也復有人解言直分為七初人是總為第一下六度即六故成七段。

　　今且依前釋耽依禪度往生十九人為四第一約方便無方便七人第二約神通四人第三約發心四人第四約超越四人也。

　　第一禪中無方便者著三義一者八禪時住時起時不念眾生但貪禪味二者不以波若無得心行禪三者不以禪定善根施眾生向佛道三義故名無方便長壽天色界通別各有二釋一云非想八萬劫為長壽天二言通一切無色天為長以無形色俱不得道故也中別取無想天通取四禪一切天唯除淨居以中著禪味多起耶見故也下生時值佛者是支心力又是本修禪定時至力以生在禪天難得起善根故也問言此菩薩根鈍是何根鈍答一解言慧根鈍二解言信等五根皆鈍三解十八根皆鈍然有十八根皆利義如法華六根清淨是六根利義五受根苦樂能能時覺知過患故利信等五根深入堅固亦是利命根不為老病所惱苦故是利男根不著細滑味亦是利與此相違故是鈍也除女根以女人不得生上天故又未得無漏故除三無漏根但十八根也四解無貪無瞋無癡三根鈍也五解菩薩得無漏根不證實際故利證故鈍也第二人無方便捨禪言有禪可捨或見有眾生可度佛道可求故起或不善心無記正等捨禪名無方便捨次五菩薩並有方便第一方便不隨禪生然隨不通方便無方便有方便則隨不隨並是也無方便則隨不隨並非也此菩薩賢劫得菩提䟦陀及善劫彼云分別時節以世則將來有大水水上生千葉寶蓮華淨居天知是表千佛故故名此為善劫也第二菩提謂不隨神生生欲界人中生利為有勢生婆羅門為有智慧高清生居士為有大富無量欲攝總也第三菩薩為欲化欲界天故生彼天客迹生四天處等第四菩薩生色天為主亦以弘風靡之化乃請轉法輪也第五菩薩有二處一者生諸佛前二者從第四無色下成佛也一生菩薩更生諸佛前者以非佛俱故須佛也問此中明一生菩薩修行更修何行答餘習未盡佛知未真故須修行又菩薩方便在人中欲化人故言我是凡夫所以次第更復修行也問何故言一生菩薩二生三生答此猶一義也三生者如彌勒生人中是一生次生天一生復下生人中作佛是一生也二生者不數今現在已但數生天乃下生人中也一生者不數今生及生天俱數更生人中更得佛也問何故不數天耶答作佛本在人中也亦更一生人中但作佛故數此生也問此菩薩作佛何故要生第四天也答從他方淨土來天人不見其來更謂是言化故不從他方來無色無形故不得生色天雖有形彼處著禪味不堪受道故不生故但生欲界佛教得起欲界欲界上二天及下三天不生之意如前也所以不從人中來者但得從天化人不得從人化天也諸天從菩薩下有二二義一者無始來往及人天今一生更不復來故諸天有命盡者有不盡者願下生為佛作檀越二者恐欲界中魔為鄣亂故復道也問釋迦是迦葉佛弟名羅鬱多羅言是二生菩薩言何二生答不數現生但數生天及下生也。

　　次約神通四人亦依禪中得發通故別禪度攝也第一菩薩離三界生為供養佛第二菩薩亦為供養復脫二乘即土傳勝也此二為明脫也前脫凡今脫聖第三菩薩亦為供養而得壽無量此三菩薩為習佛法第四菩薩不當淨穢生有益物處此人為利眾生前三人生有佛土第四人生無佛土。

　　次發心四人第一發三行欲足不生三界但生益物處也第二菩薩發心入菩薩位自益也第三發心即成佛第四菩薩發心即應波若淨六通為淨佛土初人為成就眾生第四為淨佛土中間二人一舉因明自行一成道辨化物也問發心云何則成佛答梁武用和師義云有接識佛故識生則接之以作佛破何故不並接耶(云云)又常解云此是應迹不同如大通智勝佛十劫坐道場方成佛今一發心便成佛也論云有二菩薩一發心後方行福德二行無量福德智慧然後發心是人遇佛聞法即成佛成佛如行人有戒乘羊馬及神通(云云)問未發心云何脩福德答此是久作發心已後作發心名也又若望華嚴此是初心佛以初是後初故後初不異初後故大經云發心畢竟二不別如是二心先心難也故初後不二也更釋禪中發心四人言初人是雜發心第二人是行發心應是久發心第三人得無生忍發心第四人是補處發心彼云以耶城作此說也又云四發心人異者初發心即是菩薩為菩薩化次行發心即菩薩為佛化次無生忍發心佛為化次補處為發心佛為菩薩化今明四發心或可然將此四發心理通方義亦可然的釋今交四人者即不著也他問小乘三僧祇劫行方得佛大乘無量劫脩行作佛如十信久劫行行得十住十住久劫行行得十行乃至久住行行得十地及佛今云何初發成佛耶今明如五種發心菩提伏心菩提乃至佛菩提今亦然如華嚴自有發心菩提自有十信得菩提自有三十心得菩提自有十地得菩提自有佛菩提住涅槃亦然發心住大涅槃乃至佛住大涅槃自有發心具萬行不退三十心具萬行不退轉乃至佛乃具萬行不退轉也自初發名發心自有十信發心自有三十心自有十地發心自有佛方發心故知發心成佛五通悟也。

　　次約超越明四人第一超禪二超果三超天四超生小乘人云菩薩是凡夫不得滅定大乘明菩薩得滅定過二乘聖也次第定與超越定俱無雜念簡念是齊但超定無簡念而能無漏故勝也第二超果者明菩薩以念處至解脫發無果而不行但直過入菩薩住也不證諸果者無別諸果諸果可知皆是菩薩無生法忍權作二乘智斷菩薩豈證二乘所以然者以菩薩智此謂皆是無生忍故無後二乘智斷菩薩豈證二乘故無可證也雖無證而為眾生故用無生忍二義也第三菩薩超天者此菩薩直作第四天果不作餘第四菩薩超生者但修行即生補處不更有餘生也未證四諦者知苦集示斷滅道未圓故不證二乘但時心證也答菩薩證四諦成辟支佛也釋超中四人初人超禪者講論師皆云菩薩是凡夫不得滅盡定乃至前三果人不得滅定論主受云菩薩是凡夫不得滅定者三藏中無此說諸法汝自作此說也問菩薩云何能從散心入滅定答菩薩得無礙觀故能無礙超也又菩薩識散是靜散靜是散靜故得從散入靜識淺是深淺深是淺深故得從淺入深也故小乘智力劣但超一菩薩智力大故超二世乃至多也釋超果中文有四第一正明菩薩修行超二乘道果以方便力下第二以方便力還化二乘此是菩薩用一為三用大為小此乃是波若小也佛告下第三釋疑異菩薩既自不證二乘云何以二乘化眾生應乖平等故今明二乘智斷皆是無生忍豈乖平等若智斷異無生忍者可乖平等也此文亦得釋不證二乘道異意不證者二乘智斷皆是菩薩無生忍菩薩得無生忍故知所依無所住造證二乘智斷耶師有時云二乘是生滅中行此是生滅智斷於菩薩皆是無生忍如來是第一義諦問菩薩既不證二乘道果何故遍學道品須遍學二乘道果答恐二乘人汝但知菩薩事不知二乘法故不受菩薩化今欲化之故觀無所行也知其為非故不證欲化之遍學也師云更有一義二乘智斷皆是無生滅用此是無生滅故此生滅不異無生滅故二乘生滅只是菩薩無生滅但於二乘自成生滅故生滅也與前竟異者前明二乘是生滅故生滅於菩薩無生滅也當知是阿鞞者第四句結能自不證二乘復能以二乘化眾生者此是阿鞞人也第四超生菩薩有三句一修萬行二者不證四諦三者結是一生補處也。

　　精進度中三人第一根鈍故或時有所說或時無所說故多用劫數以除抱善根故必得佛也第二菩薩常懃利物不說無益事也不說無益可具二義一者未發菩提心時多有口過故今發心永離口過也二者明耶正無有定相如大經巧拙服甘露及毒隨是惡妙語能開導利益則是佛法隨是惡妙語不能開導利物則非佛法以諸法無定耶正此菩薩恐鄣悟故慎口過也第三菩薩懃斷三惡道斷下中上三品惡故名斷三惡道也初菩薩但明上有所得從二明下有所利後二之中初人應明慎口故說則通利六道後但人斷即三途又初人但慎口過不通三業後人斷三惡道三業為物斷也又第二菩薩光明常懃利物不明遍遊十方第三菩薩得六通遍十方利物也。

　　次檀度三者人問上從波若至禪及精進可是次第今乃說檀忍戒云何作次第答上三度次第門今三度無次第門也又對上明斷三惡道是大悲菩薩今施衣食是大慈用又上斷惡因今施善果又上利三惡道今利於人也三人異者初人行財施施人次行法施救惡道次明具財法二施法施度眾生財施供養佛又初作菩薩身次佛第三亦作佛身作菩薩身作佛身為說法作菩薩身供養佛也又前二菩薩但為成就眾生第三菩薩具足二行謂成就眾生淨佛國土也又初菩薩不明得通不明遍至十方惡道第三人明得通遍至十方也初人可解第二人所以變身入惡道閻王等不敢遮事也三惡道地獄以通力令火滅湯涼令受法無有得道餘二道可為說法亦可得道畜生得道如龍等餓鬼中如鬼母等也第三菩薩有三意初明佛身為物說法施以眾生知佛獨為其說故信受法所以作佛身也二作菩薩身供養佛三明淨土行者聞佛說淨土行故而已自起殊勝佛土此明一生補處菩薩者釋義土所以淨者由土中皆是一生補處菩薩故也前明一生菩薩第四天此是三千大千世界常法了餘十方不定故土中皆有一生菩薩轉身則成佛耶忍度二人初菩薩身具相好物見愛心具慧物見起敬身具相好福德莊嚴六根淨利智慧莊嚴是忍果也此六根淨利從淨身口所得故令菩薩脩又云上明忍報此歎脩因也第二菩薩則是行行雖見眾生愛之而不生高下他心也又前是得今是離也菩薩了自他不二生死涅槃不二他也。

　　次戒度四又第一人未發心恒畏墮惡道故發心欲離以墮惡道故起慎物慎物更受苦報則無可救無有脩道時故脩尸羅也復行施者有二義一畏戒不能令不墮以施助之二明菩薩既不墮惡途便生人中恐畏具盡不能自他兩益故行施也第二菩薩但堅持戒滅故自能不墮亦復以戒力故能得阿鞞前舉戒明離三惡道今舉戒明得也第三第四兩菩薩明果前二明因初菩薩以因中行施戒故得作輪王後作輪王亦行施戒也行尸羅故十善化人行施故以財攝物十善化之令離惡因以財攝物與善果又十善化與來世樂因次財施與現在樂果也第二菩薩者前人一世為王今無量世前菩薩作王化眾生今作王供養佛亦從前生物疑言行施戒唯一世得作王具不了故今明無量世聖王也此戒度中明菩薩畏道前明菩薩畏二乘不畏惡道者明墮惡道罪畢竟則更發菩提心脩行作二乘則乖如敗種後護今除終日迂迴也。

　　第六度中前已明波若今更說者初略明波若今廣明波若此經既是波若故終始明波若也又此中明波若者攝云皆是波若以波若故有六也亦波若非人非法故有人法故生開宗至習應明波若非人少法故作法說往生以來波若非人非法故非人名說故佛前能就法說波若今就人門說波若若言人是假人法為實法見人法異豈是波若今作人名故攝一切一切法無非人即是人法也自有以法為法門一一法門即攝一切也問人云何是波若答體波若故名波若人人豈異波若耶須前識識菩薩菩薩字生空即是波若也華嚴法善知識諸善知識法門不同由體法界故今諸菩薩不同亦由體波若故也就文為二前總明六人次別明六度為六人總明六人者第一自照照他第二人總相淨佛道第三人行六度故不可壞第四人身相心慧無諸不可第五人淨五眼第六人淨六通也。

　　明初人有二初觀菩薩智德高明二勸方便離惡以法照明亦以自照者得大乘經法者求諸法實相便自他兩悟也今自他見所不見不見所見不見顛倒所見見顛倒所不見也終不離照明者以得無依無得之悟還為人作無依無得說故至行佛道不離此觀也身口意惡不令妄起第二就此為兩第一正觀離惡第二示離惡之方初正觀離次問答料簡也身口意不令妄起者成上自照照他之義若身口不淨人不信受不能照他意不淨智慧不明不能自照故令淨三業也身子問者以小乘但識小乘三業垢淨不識菩薩三業垢淨小乘以十惡為垢十善為淨菩薩則以善惡皆是垢事異故問也又只持三乘戒是菩薩破戒故問也然他云或有持犯是小乘戒無持無犯是大乘戒然自有身口持戒而內心不淨自有內心淨而身口不淨並未是具足戒今明只此持畢竟無所持則三業淨是淨戒故亦雖知諸法空持戒而堅心也問麤業細業云何答二乘以身口惡為麤意惡為細故二乘戒不傷意也以貪瞋邪見為麤以癡愛慢為細此約思判今於菩薩並麤也又凡夫行惡二乘行善菩薩不行善惡也又凡夫見有身口二乘入空觀無身口出有即見有身口菩薩識身口不有不無不出有不入無也初問答論三業不淨次問答論三業淨佛答直明不見三業者除根本故也見三業故起善起惡凡夫見三業故起惡二乘見三業故起善菩薩不見三業故不起善惡非凡夫非二乘也又波若中未曾有無今見有三業豈非不淨耶第二論三業淨佛答中三業不可得明凡夫二乘皆懺十惡菩薩善惡皆懺又懺此三業有見也次答云菩薩從初發心行十善者此是菩薩悟波若非善非惡為眾生故作善名說耳非善非惡亦應作惡方便如佛性善惡今為破惡故說善以物多作惡故也問二乘亦行十善今云何言不以二乘心答二乘是有所得善故趣二乘地今是無所得善迴向菩提也。

　　淨佛道下第二菩薩總相淨佛道前正釋次問答料簡然既云淨佛道而名除三業者以有三業不淨故不得佛道即是一家縮習退責義也佛答中明三空解釋前明法空次明生空後明不可得空前明法空次除觀主明觀空者亦空故辯生空生法所以是空者求不可得故明不可得空如文也。

　　第三菩薩不可壞前正釋次問答料簡也身子問者佛上說種種菩薩今為其說初發心便不可壞身子驚念問菩薩未斷煩惱云何菩薩初發心便不可壞佛答正明菩薩心無所依不住有無故增益六度無能壞者也。

　　第四菩薩具二慧故具二莊嚴前釋次問答前釋云具足智慧具二慧不生弊惡家等即是福德莊嚴福德莊嚴由具二慧故有也二慧即是因福德即是果故以慧為正屬波若度攝佛答有三初明實方便慧次不作佛想方便實慧下結二慧如文也。

　　第五菩薩淨五眼此人云人有肉眼天有天眼聲聞有慧眼菩薩有法眼佛有佛眼一時之說非無此義今由波若有五五眼皆屬波若亦五眼皆屬波若人餘人無五眼也又云肉眼以燈燭等施故得惡業之不得即以惡業為鄣天眼報得者以善業得惡業為鄣修得者以無智為鄣餘三皆以煩惱為鄣今明有所得故不得波若即以有所得為鄣無所得波若故得五眼有所得鄣波若即鄣五眼也問由波若故有即時所見天人何故不由波若有即時所見天眼宍眼答五得也但今此中正是波若善巧用以二慧為五眼也北人云天眼肉眼以色為體餘三以慧數為體今明由波若故有云二慧為體也五眼是慧故是波若也為三初標淨五眼次別釋三結也淨五眼不言生者論云菩薩本有四眼分罪故不淨如鏡暗故不淨磨之故淨今明波若故得五眼眼並是波若五眼淨也。

　　前別釋五即五一一中三謂問答結也義問何故為百由旬答輪王眼雖能遠不及至百由旬故今明百由旬即簡之也問今人見日月去地四萬二千由旬云何答曰有光明自照故見也菩薩有光無光皆見也而凡夫倒見也日方圓五百由旬今見如大扇菩薩見不倒也百由旬簡輪王見大千簡天眼肉眼復見十方則天眼無用論主云肉見雖見大千與天眼異天眼即有鄣無鄣皆見肉眼有鄣則不見無鄣則見如登山則進見諸物在地則不見問若爾與今人眼何異答今人有鄣不能遠見故異也問波若肉眼何故不能有鄣無鄣能見答波若有天肉二眼則二用肉眼則鄣內用天眼則鄣外用若皆無鄣唯有一眼一用耳論更一解云報得天眼在肉眼故宍眼能見大千宍眼所見若了宍是天眼用也問宍眼正見大千何故不遠見答一為簡天眼也二明佛經無量佛滅後多落失或可有經明遠見十方也又菩薩住大千憶亦見他方近世界也肉眼但見色為境天眼具三聚故文云見生死善惡好醜也然天眼既見三聚宍眼亦能但知是無差別無差別耳釋天眼淨中初明菩薩見諸天所見次明諸天不見菩薩所見如文也但天眼有三天眼報得修得報得與宍眼晝日則合用夜唯天眼也釋慧眼淨數人見十六諦觀無漏慧是慧眼論人見空無相理為慧眼今眼正波若慧眼不但見真於今文即失他解今文云出世諦被導後故六根無所見不覺知後智為名故名慧眼也實錄出世諦見聞覺知非復慧眼也今明經不明如此時解義心作此與經不相關也今明論慧眼於云總相慧別相慧名慧眼即是實慧方便慧則無所見無所不見也二乘慧眼但有總相慧知諸法皆苦無常無我空唯有實慧為慧如常人義明慧眼但見真唯是二乘慧眼耳次釋法眼淨者知三乘度眾生法故名法眼故二乘人無法眼以無法眼能知度眾生法故也論生起云菩薩以宍眼見世界苦惱故生慈悲故次脩禪定得禪定故得天眼見六道生死苦大悲轉深法欲救濟之故求法實相慧故名慧眼得慧眼已見三乘根性不同故為說三乘須令眾生入三乘法中名法眼亦說三令悟不三正法故名法眼也若聞三便作三解則破除破除乃得悟何須總會有所得三惡罪入一乘耶佛答中為三初知聲聞法中知四果即四就知初果有九句後三果三句合十八句也數人信法在正觀中論人信法在正觀中論人信法在方便道中無相行數人無有此人立有其義十五心捷速疾餘人不能取其相名無相行信法取利鈍義今總取速疾義合明二人也論人云前信法二人入正觀會無生境合名無相行也為質直好實錄眾生故說空解脫門樂捨離眾生故說無作無作者不作後世因為樂著在家眾生故說無相也得五根即信等五根也三無漏根無別體此根在見道即名未知根在修道名知根在無學道名知已根也無間三昧者從上忍一剎那入世間世間入苦忍無有間之也斷三結者中乘攝邪見邊見即是我見言我常即邊見言我常無即斷滅無罪福及後世即耶見也戒取攝見取為求道及後世樂故苦行是戒取也求樂因緣謂天所作即見取此明求不見樂之因緣故便謂自在天作此見為是故是見取也不明疑攝見與數解異也次那含但貪恚加前三結為兩下分結下界眾生所起也羅漢斷五上分結上二界眾生所起如此皆是波若善巧無名相說度空眾生耳。

　　不得作數論主釋知菩薩法中前釋一菩薩始終方便次廣釋一切菩薩始終方便有人解云初是知自行此次是知他非釋也然釋一菩薩始終方便中為二初明無始始義次明無終終義無始始中初明自行次化他自行者謂行六度及信精進二根也既是始行菩薩未離欲無念定等三根也發始信波若故有信根精進一切處行故有進根也為眾生故受身第二明化他但愛欲界人天者未離欲無定業故也前亦是知因此是界也是菩薩於其中住成就眾生乃至得菩提此明無終終義即是自佛也。

　　知是菩薩以下第二廣釋知一切菩薩十八兩侯問阿鞞未是阿鞞與前退不退何異有人言經家重出故證主不解今謂不然退不退或可約位故十住中有不退住中等當知是位退不退後明得無生為阿鞞未得無生非阿鞞也此據初地或七地也具足六通為具足或不具足六為不具足又云當地具足為具足於一一地未具為不具足也次約用通未用通次約當得通不得通故三霍不同也最後身者阿私陀仙見身相故知是最後身珊若波羅門糜相知今有一切智人當出世坐道場者見菩薩行處有聖正持之又見天龍供養送之必知是坐道場也有魔無魔並是方便也次示業不可不受故得佛猶有惡鄣也釋佛眼淨開善云佛眼照世諦者不然若爾應法眼反為佛眼法眼照世諦故而論主慧眼反為佛眼應佛眼見真諦非汝家慧眼見真諦故也今不爾因中二慧為略其果反為佛眼故成一切智一切種智慧眼即是道種慧也故釋佛慧兩眼文皆無法不見也因中慧眼既照二諦果中佛眼亦照二諦也即用此云破由未釋大經師子吼云慧眼故不明了佛性既非真諦何云佛眼還照佛故有及照智今問佛眼唯佛何得今云慧眼見他又何得云十力等萬德皆是佛眼論主自釋云無法不見云無緣大悲即是佛眼豈但照佛耶又經云佛眼無別境還照前四眼境亦應無別眼還是四眼若言只是一境有了不了故有二眼亦應只是一眼有明不明因中慧則明又且因中即慧眼未必見佛性如九住已下佛眼見性故有故有境也問凡夫聲聞菩薩三人具幾眼答凡夫有二未得通有肉無天得通具二眼生天凡夫但有天眼也聲聞初三果具眼根者有宍眼慧眼也不具眼根唯慧眼也離合聲聞眼具者三根肉天慧眼也不經解度眾生無法眼也菩薩初未得無生忍未捨肉眼身即有慧得通者有天能度物有法也受法性生身菩薩無肉眼也問因中慧眼至佛反名佛法眼反為何物答開因中二慧道慧為慧眼道種慧為法眼則果中慧眼轉名一切智法眼轉名一切種智即知道智種慧是法眼也今者言因中二慧皆名慧眼果中二智皆名佛眼則因中化他方便名法眼果中總名佛果無後別名因中有差別故有別名果中無優劣故不作別名若別名者無緣大慈悲正是度物亦得名大慈猶未好也大判取佛自行位對上慧眼佛化他位對上法也問慧眼具二慧法眼復是何物慧答二慧有多種知空有為二慧即是慧眼故論云慧眼破一切法中無明故身心出過餘人故眾生見便愛受其道化也故諸法總相別相若得如法皆則是慧眼也若約自行化他明二慧今慧眼是自行是實慧義法眼是化他是方便慧義問佛眼是方便慧眼亦有方便云何淺深答慧眼自行方便故易淺法眼化他方便難深也故慧眼第三法眼第四也約六識為見聞覺知眼見耳聞意識餘三名覺也以三相用異能知世事後知出世事又能得三業也色見聲聞法意思惟前得道又通緣三性也餘三但緣無記知世間法以香味觸但是無記色聲法通三性然此一時無分別分別故也香積以香為佛事豈無記耶他又云佛眼但知世諦故四眼知俗俗法多故以慧眼見真真無二也大論云慧眼反名佛眼豈但見俗耶今五眼並見並不見見無所見故並不見如云五眼不了見菩薩等也五眼並照俗並照真具照真俗慧眼無法不見豈不照俗淨名云常在三昧恒見諸法不二豈非天眼見真耶次天眼不無所見故真慧眼無見而見故照世也。

　　第三結中六度總攝一切法又云波若攝一切前明六攝次明即是波若攝一切也今波若攝一切善法豈得但言是空慧耶。

　　第六菩薩明具六通者如大海出種種寶有治毒有除病有辟鬼有出樂具波若海有種種菩薩實有閇三惡道方便有開三善門有淨五眼有具六通合只是波若人開有種種人合只是一波若開有種種法也數論明五通與凡夫共漏盡獨聖人也數云報得五通無鄣修得者亦有亦無他心宿命得定即得漏盡以煩惱為鄣也論人明五通皆有別鄣也又明他心宿命定內用故是善天眼天耳定外用故是無記如意通若定內作十一切入轉變即是善定外毀少為大等是無記也數人五通四根本發之六地發見諦九地發思惟論人三界定發漏盡七地依定發五通即四禪三無色也亦須知此中五通非但不凡夫共亦不與二乘共如大經云昔不得而今得之今明六通皆是波若而離合不同合而為論只是一波若有其六用故有六通波若轉變用之如意無所見則天眼無聞而無所不聞即在耳無知而無不知即他心宿命煩惱畢竟即名漏盡也以波若無壅故名通妙而莫測故云神也。

　　又為三初標六通次別釋後結釋六即成六一一中皆標釋結釋中二一正釋解三乘二簡二乘初如文自性空故下簡異外道神通外道神通慮其習我見作此事故起慢心二念著神通事此即人法二見也菩薩不爾上明無所不為明實無所為故不見己身及神通即人法意淨故是波若通也除為薩婆若簡二乘菩薩雖無所為而無所為而為求佛道度眾生此是無為耳二乘無所為便念空無相不求佛道度眾生也除為薩婆若除取之除其斷既見謂菩薩畢竟無所為便言無得故云無所為乃得薩婆若耳有所為則不得也又除却之除破其常人有道可為乃得薩婆若耳有所為則不得也又除却之除破其常人有道可為終是常見若有為薩婆若之為此亦須除却也。

　　次菩薩行波行波若住檀中下第二約六度即為六人有四意初約六度明六人次釋次明得觀次簡果異二乘行波若故住檀即波若檀有波若有檀故能開善婆若道故名淨也畢竟空即波若不生慳心即檀由畢竟空故慳心不生即是由波若故檀成耳問別約六度應是六人云何屬波若答皆云住波若行六故屬波若也今文既云住波若行者上來皆應爾住波若故禪有十九人乃至住波若行戒忍故戒忍諸人不同也無來無去下第二釋上畢竟空不生慳心以無來去故畢竟空不生慳心也爾時菩薩下第三眼得觀成就即不見有施無施雖有無二見乃至波若亦爾此是內益也次明不分別毀敬是外益上明菩薩不見有施無施離有無二見得內益今明外緣來欲毀其心不動故得益也舍利弗菩薩得如是功德下第四簡果異二乘如文也簡二乘者二乘亦能歎毀無有憂喜如云無憂無憙羅漢功德也恐捨若至愛之如子復起方便度之菩薩即然爾故異二乘以不起瞋心復生慈方便即是成就眾生乃淨佛土故文亦爾也。

　　菩薩於一切眾生中生等心下大段第二明結二行成此文來近遠者波若海中無數菩薩說不可盡今略總示菩薩通行行相凡是菩薩者要須於一切眾生等心然段已平等正觀實相慧度云也生死理梨等故得法空即得眾生空觀主亦空即緣觀俱空心無所依故外緣不能壞也遠者然上福慧二行成於一切生等即四等行為功德成立眾生於等法中即智真行成又於眾生生等心即眾生生等於一切法生等即諸法等也。

　　為現在十方諸佛護念下大段第二明果德即北人云為佛所念等是福果下得悟無上菩提是慧果通實皆得也亦得也亦得前是報果下無是習果行波若得此法果為報果習波若觀得悟無上為故是習果也又前是說果佛說波若故是說中後是時示得悟得果也為佛所念次果眼終不現惡色後生果即是如意果也三百比丘第二習果時眾得益為三初三百比丘次六萬天子悞後十千人也一解云十二年方制戒說波若是十二年前也二解云比丘有淨施衣是長衣心生當受者今長此衣捨知彼處得屬我心生逆受耶必得不經宿也三者此多知識比丘即能辦之不經於宿知不犯四云此人修無生第一義知結戒是隨俗方便為悟無生為度眾生輕慢佛說不犯戒也若於戒緩者不名為緩此為緩者小戒破則破之若乘緩則具緩如大經說也亦如有因緣可得破戒也問捨三衣中一衣此是成檀今闕衣故應犯戒一解云三本是聲聞法今除聲聞心悟菩薩道所以除聲聞衣以上佛也名大相者以手舉物顯乘得解相因以為名也得佛相為大相也六萬天子三百比丘是宿世善知識故共說也佛記比丘生阿閦佛國故念欲見十方佛土見佛土故發願生彼故有第三人悟也現在為緣起次明正悞因見淨土莊嚴故發願行名莊嚴王佛也。

大品經義疏卷第三


卍新纂大日本續藏經第 24 冊 No. 451 大品經義疏


大品經義疏第四

　　胡　吉藏　撰

　　歎度品第五

　　此是佛對身子為上根略說般若時會得悟竟今第三眾聖皆聞說歡喜領解秤歎證成佛命而云歎度不云歎般若者今歎般若□□□度度通於六所以文中正歎於度故云會般若波羅蜜也□□□□□□有波若未必是波羅蜜波羅蜜必是波若大論及□□□□□□□□波羅蜜今明是菩薩所行即必是波羅蜜也外國名波羅伽此云度彼岸也。

　　品為二初歎二述歎初文二前明能歎可人二明人歎問此中何故列聲聞菩薩及優婆塞耶答今欲令證佛說是實法列眾聖共歎此中凡三雙一說大乘小乘二說在□□□□□男女也五千人中有千餘上座偏舉四人者明此四人□□□□□即與人現樂又身子目連是定慧善吉行空□□□□陀有行也又身子目連佛尤在面善吉說教至□□□□座佛滅後住持佛法又佛施衣分座共座也則是千餘名德也此中列聲聞菩薩及在家眾則是上證經人何以得知論問云羅漢所作已辦何故歎波若答云人知羅漢煩惱已盡菩薩智慧雖勝煩惱未盡故敬重羅漢所以歎也二者此羅漢有慈悲心□揚化故引為證云般若是真實法能生三世佛及世間樂具□□□□佛是一時秤歎未是究竟可法故今第二眾聖共歎則□□□真實忍法也問若爾前何故云滿十方身子目連不□□□□智慧答須儀般若非大小大小方便非勝劣勝劣方□身子是般若身子波若非大小大小方便身子亦非大小大小方便身子非大小大小方便勝劣方便豈可言定劣定勝故前明非劣為劣用今明證維非勝為勝用故劣□不可作劣解□□勝解也。

　　白佛言下第二正歎有二初歎人佛就人法兩義說□□□□應就法門說般若往生就人門說般若今領解讚此二□□□領解譬喻就歎法中為二初正歎般若二結勸修行□□說般若勸學今領解中亦證歎般若亦勸學也證佛二事舍利弗入奉鉢則是秤歎般若功用勸學從開宗正說般若鉢今還領解此二也就正歎中有二第一歎般若德第二釋歎歎般若德三初就空有門歎二就有空門歎三合就有空空有門歎上正說復□初第一義門則有空義次世諦門則空有義三合明二行□義故還領悟上三也門故一一皆同對上答論至引諸羅漢□□□□□客孤逈別作異歎便非證說此相望皆大判不可一一相至也□□門歎般若能成大事功德無此八句初句摩訶者佛道最大般若能到故名為大一切智慧中第一故言尊亦為十方佛尊重故云尊也正□□五度故為第一五度不及故云勝如五根不及意根能自利利他故故妙也一切□□故云無上無有法與同故言無等諸佛無等從般若生故言無等等也□□□□□□□空歎般若畢竟清淨離有無戲論虗空為譬喻歎下四□□□□□□□□□□□□空畢竟淨一切戲論不能壞也下四空明般若所以畢竟淨有無照窮實相爾也以四空攝一切空無萬相為自相空諸法本性□自性空相空故萬法空為諸法空此空亦空故為無法有法空則是離有無戲論也一切功德下第三合就空有歎般若畢竟離有無故明監實相具成萬法與諸行為本初句歎般若總攝一切行如日出□無□□□般若能成眾行則是眾行不本因般若故一切行成若不以□□□□□□成行故云一切功德本也不可破壞下歎般若一切世間不能□□□□□□□二釋歎則是歎功用良□□菩薩皆從般若生故歎般若也前明菩薩行般若得利益謂因行成果德立次歎三世佛由般若故因行成果德立也則文可知也無等等布旋者心無明心施此無比故云無等等也又諸佛無等行此施得與佛等□□□結觀行如文也。

　　從世尊下第二歎人羅漢歎菩薩時心生□□□□□□云菩道有智故知禮菩薩三惡道所知也。

　　佛告眾弟子下□□□□不虗故佛述前眾聖證佛說令佛印眾聖說此述多是宿世善□□□□也上歎人法二今但述歎人者上歎人義略故今述廣歎也又上歎由般若故有因果今歎由菩薩故有互現也初正述次兩何以故釋歎釋歎有二初何故釋世出世依正果皆由般若有第二釋由所以因菩薩自□復令眾生行行故眾生得世出世果當知皆由菩薩有也問世樂具皆由□□□□施功力答由菩薩教眾生三事一施二戒三善心上品行此事□□具中品行此三事人中富貴自然得樂具下品人行三事施功力□□□菩薩有也若不由菩薩有如餓鬼雖遍求食無此三事故求而不□□劫明求亦不得故知求而得是下品施戒也問若由菩薩有者眾生何須此修施戒答要須由菩薩教可眾生乃行施戒不爾不解行也問眾生□施戒樂起罪業菩薩應有□□若菩薩不教行願善不得樂即不得起罪答□本說善不令起罪此是眾生自起如人作井不令行者墮中盲人□□□□□□□□□知更樂必起罪何故令起善答若無菩薩其亦起罪□□□□□□。

　　□□□□□□□□有解云佛對身子自說般若五品半經此一品結上所說□□可徒令者信受故出舌相也今謂不爾上已出舌相今不應更證□□□□□講云此品結前生後結前明如所說不虗生後明更集眾今不能可□上已明今不應更證又論無文也今尋此亦是生起第二今明說意上□□令廣說以般若深□妙不可頓明故上略說今方得廣說前□中根未悟更□說又受悟不同有聞佛說得悟有聞身子說□前眾集今為後眾雖又上就一門說今更□第二段轉教說有二十一品為二初一品為所說解起第二二十品正明所說更出舌相放光者五義一欲令與善吉有解集二表善吉說般若不虗何者恐物疑教菩薩法聲聞云何解又本以上化下今令小乘人為十地等菩薩說□事不輕故今出舌相表舉人非謬所說不虗三者為後來眾表般若□□令菩薩信受四出舌相者明是般若果欲得如此果令學般若因□□心放光現變十方天人得悟無生當知說般若有多門色聲並是□未曾色聲也此品為五一現舌相放光明二時會並集三因供養重現瑞四時眾悟道五佛歡喜為其授記初如文論云般若非一會說故更現舌相也眾有二初十方菩薩眾集二諸天眾集菩薩集有五一覩瑞疑問二十方佛釋三十方菩薩欲來四十方佛許五賷供而至如文次第二□□□文處易知也是諸菩薩下第三因供養重現瑞表萬行因同悟□□表眾人雖異同悟一無生忍也是時釋迦眾中下第四時眾悟□相光明即見十方佛復聞十方佛說法復見十方菩薩來後重現□則得無生忍也第五佛記(云云)如以因見華悟道故皆號華積可與覺華因華悟名覺華也。

　　三假品第七

　　此下二十品正明須菩提說般若北人就此為二初一品正命說第二從初學至無生十九品受命而□為三一佛命二請說法可言三佛示其說法可言有人開為四第一四□有門說次有十二品就不有有門說第三十無品結成第一第四無生□□也今不同此說持公云開為四第一正命說二示其說法可言三□□□四時眾悟解今亦不同禪可命意大論生起舌相品明般若□□說若爾從命說是異時會今開命為三初舌相隱命緣起即命說前事第二三假品以去正命說第三善吉受命說般若上順佛心下□根性不違諸法實相故如來述歎勸疑語說反時會得道此是轉教□則是序正流通三段但既合為一門故不作此名也。

　　就正命說中一命說二受命為菩薩略說請佛印成第三佛廣述其言成其所□□歎命廣說初三一題名而命二時眾疑三釋疑成佛命義。

　　三假品者五解(云云)今明三假則是開宗般若可相但常明見空得道斷惑見有不得今明若見空斷惑見有不斷惑只應題空品那題三假品今既開宗說三假令人悟道斷惑何意不得見有斷惑□空斷惑者為見空是空所以斷惑為見空不空而斷惑耶□□空斷惑今不見有是斷惑若見有是有既不斷□□□何斷耶惑若□皆不斷惑得道何故爾既見空實有故十八空既是斷惑無明得道斷惑問彼宗七品絕四句豈是無耶今云彌是無以無復四句故也又汝真諦是無因果世諦是有因果決不得今世諦無有因果□□□實有可無耶本是真空乃成偽空何故爾即有而明空乃是□□有故是偽空本是假有乃成實有何故爾以有此假有□□故對作二諦必有所以假有真假有真空假有不有故有□□□不空故是真空假有故則是空不空故空則是有故一師云空非空故空非空之色空色非色故色非色之空色也今言三假者儀假有假無不無故因假得悟故斷惑得道故歎初明三假也問何故命善吉說答前已對身子說空無量弟子故次第□□□故不命餘目連等答二義一者善吉行無諍定有慈悲□□□明菩薩問菩薩事此歎有行二者般若非空非不空□□□善吉作空名說善吉解空能巧說空命可此歎空願也問佛何故不自說答亦有二義一者眾生見佛身相是須彌王舌覆大千世界畏佛威德尊敬有疑不敢發問二者有發問能自畫故命餘人說問何故不命菩薩說答六義一者菩薩減法亦大二者□煩惱未盡形儀不及聲聞三根緣喻在善吉四者示般若□在菩薩顯是疑相五者有二般若共不共今是共般若□引小故命若菩薩宣揚大道此自是常體不能引□說大初於小心。

　　第二時眾疑念者說聲聞無力不應為菩薩說法又般若不屬佛不屬二乘但屬菩薩即是菩薩法又前勸菩薩學般若故知非哥法故不應說也更明四句能說法不同故具四句一命菩薩為菩薩說如華嚴還令大人說大法二命聲聞□□□說如此經欲引小入大三命聲聞為聲聞說法此秤其所經中身子為謂小乘說法四命菩薩為聲聞說法為引□□□如淨名也。

　　第三釋疑者常云傳燈者一燈燃為千燈佛燈□□善吉則解佛燈敢疑佛弟子者是答明一切佛弟子若有所說法皆承佛力豈是我可一人耶又示說法可方凡是一切佛弟子不□佛命不命佛面前佛滅後有所言說皆果佛力恐佛親命□□佛前問而不果佛力耶然佛說法相不相第一者此釋畢佛力意□□一切法相不第一故答佛力若畢佛說則如佛說佛說□相則我說亦不違法相也學此法得證者上歎佛說不違實□佛得如傳語人也如證者如雖有眼無燈則不見道若無□□燈分雖有慧眼則不見正道能為菩薩說也經得品佛教是燈我識佛教了悟故佛說如燈也一切聲聞實無力者常云前釋□疑此菩薩疑說不但一人不能為菩薩說法一切聲聞亦無力□□□□說法也。

　　爾時慧命下第二正受命說陳所悟請佛印成□□並是隨解作此說也然須菩提既不解般若佛如今說□□不解何不加凡夫說耶然佛悟般若須菩提亦悟般若同佛所悟故說同佛說須菩提所解還佛所解故云皆是佛力以法成人法既是人寧有異故須菩提能陳佛所說他云須菩提定小非大今不然須菩提體般若人般若既無大小須菩提豈定大小耶故在大能大□□□也問佛命須菩提令說則應奉命而說何故云不見菩薩□□命耶釋云不違命也佛令我為菩薩說般若我不知何□何者是菩薩亦不知何者是分求能所並不可得如奉鉢品問宗明畢竟不見菩薩人所行法不見行不行如是般若見佛是能行般若法是可行則有所行到不行般若爾時眾謂佛命須菩提□□菩薩說般若則言須菩提能說之聖般若是所說之教菩薩□此因緣名為說法故命則淨如此諸見則名般若不見菩薩□□□為可人既無能說人則無所說教如此能說人所說畢竟不可得則名說般若若本淨一切見今淨如此是豈非般若耶大意奉鉢破行為宗此品破說故以無說為主上明無行故是行般若今明無說故則是說般若須菩提若無言於無言真是悟無言今令悟無言故言於無實言可須菩提未解說故若就佛請□□□方今明若須菩提未解說般若云何佛已命耶今不□□□□□是却責淨說法見淨說法見則是受命說般若也今明破洗如此說則是說般若法一切行則是行般若行般若故名聖嘿然說般若故名聖說法若心有所行則是行顛倒若口有所說即是說顛倒豈說般若耶問善吉何不受命直說而作三句問佛答善吉欲自陳所悟請佛印成故還印成三句則顯善吉悟如佛悟說如□□□□大眾方信轉教始成問上已釋疑今何故須印成答聲聞□此是下化上其事不輕故重須印定也故下集散品□□□云不見菩薩也佛教說般若不云有菩薩可教有般若可說命之本令解此而說是故命也有三問一道理無菩薩此是實相空境二以觀智求又不見此明因空境發空觀明二處俱無菩薩云何救耶此明二處既無則無言可吐須菩提自陳三句則三般若實相中無菩薩則實相般若觀照無菩薩則觀照般若。

　　第三發言所教□若也上經初就佛求人法不可得故開宗云不見菩薩字菩薩性□□□何令我教菩薩耶次自解求不得我不知何教耶佛答三問則三第一問為二第一佛廣述能所說以觀菩薩字二反問須菩提印成能說初又二第一略破三假明菩薩不可得觀菩薩字二者廣破三假明菩薩不可得令菩薩學初又三第一法說第二舉譬說釋三舉三假結觀初有二第一借名以破三假第二借三假以破名今是初□法假次菩薩則是受假菩薩名及般若即是名假也明菩薩□般若但有名此是假名為受假名為法名亦是假名名故借名□□假無所有不內外中間者第二借三假復除此名也肇師云名無得於物可功物無應名可實名無得物可功則是無名物無應名可實則是無物非名非物安立如色集二法故名火今火名若在二法內即火名差火喚火應燒口火名在二法外喚火應水來火名在火外亦□□水外在火外既火來在水外何不水來又俱外應俱不來又□火不來及擲難也二法中間無安火處故不在中間也。

　　譬如我下第二廣舉法譬合說八譬七合今八譬為六初舉人法為一雙次舉內外為一雙三舉過現為一雙人法者舉未為喻信分既無三假亦無譬如身下第二舉法為喻云我是廣法故無法不應無故次舉法也次內外一雙者論云有二菩薩一坐禪二不坐禪菩薩為□□釋舉內身為喻為不坐禪菩薩舉外物為喻也能佛意只今□□□上治身病有自利為他說亦令安他身上令得他利直云世諦故有瞋諦故無北人云實相故無世果故有此何答自他耶譬如過去以下第三舉過去現在為喻過佛已滅但有空名喻信既爾諸法能次舉十喻彼云過去是無可有空名現在是有不應是無故舉十喻所見聞者皆如十喻也。

　　如是須菩提下第三舉三假結勸論云破名波羅攝誓至受波羅攝誓破受波羅攝提至法波□至諸法實相也次第破則入實相中也論解三假有二一云五陰是法假五陰成人是受假人法有名名假二云如眾微塵成麤色為法假從麁色更出法如色觸合故有大名色心合故有人名是受假從是名處更有名字如樹根枝等名更有樹名竹木合更有合名是名假也此中舉三假勸菩薩學者非由來所願三假也今明一切生□譬涅槃法是法假三乘聖人及六道眾生是受假如此人法名字是□是假三也假法非法非不法假受非受非不受假名非名非□勸菩薩如此等學也今經中前破名云此名不內不外不中間故言無有名或者便云若無菩薩名寧得有菩薩現見有菩薩故不應無菩薩名故破受假本有名受既無名寧有受復云若無菩薩寧有能成五陰故復破法假有到實相無人無法無物無名也自有從受其至法受其至名也云。

　　復次須菩提不見色名字常下第二廣三假不可得故無菩薩上略明三假不可得故無菩薩問云何是□廣答上宜就內外中間三處覓菩薩名字不可得故是略觀今廣就一切處覓名字不可得說常無常乃至生滅等以無名故物亦無故是廣觀上略明三假不可得單破有應治廣明三假不可得雙明離有無病故云不見常無常我無我則中道行也上略破病未足故未得果今廣破病具足故明菩薩得果也上橫論三假不可得今竪□不可得也問既破三假應言假不可得何故言菩薩答以須菩提□不見菩薩故無所教佛今正答其此問故言無菩薩也實是無一切法也亦是一切無為明無菩薩菩薩為明無一切法也。

　　問此品何故前破一切名字答今轉教大眾言有教可轉故今明名字一切處求不可得豈有教可轉知如此無教則是教菩薩也就此為五一令菩薩作無分別觀破菩薩名二令作實相觀得實相慧三無依著觀四作此觀□果五結勸菩薩學也初三一正得無分別觀故不分別名字有無常□也從何以故下第二釋可有為性亦不見此攝廣作略所以不見常□者正言有為中不見名字常無常無為中不見名字常無常當不見為無為中豈見名字常耶菩薩行般若是法不作分別下第三結無分別觀勿作由來世諦有分別真諦無分別今勿作地論緣修有分別真修無分別今勿作北人實相無分別虗妄中有分別今正云菩薩覓一切分別不可得從來分別常無常成分別見今覓此分別見得不分別也是菩薩住不壞法中下第二明作實相觀由菩薩□□□所分別故是實觀若有想謂分別則是虗妄耶觀也亦三初作實相觀次釋次結住不壞法者若分別常無常則是未曾常無常亦作常無常豈非壞法相以住實觀中修一切今不見能修可人所修可法觀體亦不見名也次舉實相釋次結觀智假名如文也知名假已下第三無所著觀由得實相觀成故心無所著所心不著者非是□故不著正求一切法不可得故不著也求之可得者乃可云著可非但不著一切法亦不著實觀不可得一切法故不著一切法則解淨亦不著觀淨故畢竟淨不知何以自可強名正觀也此亦三初明不著次釋結次觀如文也結如是行增益六波羅蜜下第四得果如文上來略說及此廣說法是因行此文始是得果上明因行無所得今明無所得□也菩薩應如是知名假施設下第五結觀也須菩提於意云何□佛反問須菩提明覓菩薩不可得問何故佛反問耶答有人解云此釋疑故來有二意一者上佛難教其說云菩薩不可得但有名字作如此教未知其解此說二意謂須菩提由來唯願眾生空未解法空佛上多就法空說般若未知其解法空為不解法空是故反問若解乃堪說若不解不堪說二義故反問令其自陳□□大眾大眾意大眾乃信始得為說也今謂文意不爾此疑何上大眾已疑善吉善吉釋疑竟云牢佛力說云何方有疑耶爾一者佛上檢無三假故無菩薩今令須菩提檢無菩薩以佛自檢弟子復檢大聖因聖若自若他無檢菩薩是則菩薩菩薩見□□始大眾始信也故三法印中云一切法無我一切法中無我亦是一切又共檢無始是一切無我也。

　　問三法印是不了義何故言一切無耶答顛倒□乘小乘同明無有此分豈是不有義□□□□□二者佛難說無菩薩□反問須菩提說者顯須菩提解問也則說如佛說故則是佛菩提皆佛處也問又佛上言一切法不可得成須菩提說今令須菩提一一釋不可得問佛上說無菩提與今須菩提明無菩薩何異答佛明法無故人無則是三假無故無菩薩今須菩提則是人無故法無菩薩無故三假無也三假為論佛上多明無名假法假故倒無受假今正明無受假倒明無名假也就文為二第一檢無菩薩則是無菩薩體第二檢無菩薩則無菩薩義菩薩義者以菩薩名為義如俗諦以浮虗為義真諦以真實為義釋名則是義故檢無菩薩義則是無菩薩名也檢無菩薩體則是受假空檢無菩薩名則是名假空也如是生法空也。

　　問何故不云無菩薩名而作義說耶答或者多言有菩薩有義理以是故一切無菩薩義則是無所見義理也亦是上來一切處求一切名字不可得故略門就內外中間三處據無廣中就常無常等檢無名故今不復檢如故作義檢也初文為四一者佛數善吉奉答二者佛重責無可所以三者須菩提述無之所以四者佛見其內悟故秤歎今是初云歷舉諸科問覓菩薩須菩提歷法奉答明菩薩眾緣假名有一一法豈是菩薩邪初中約二義□問云成四開一就有以明則離俱無菩薩二就如則離俱無菩薩生是□諦中則離俱無菩薩次是第一義諦則離俱無菩薩可增二諦中無生不可得二諦內二諦外皆無眾生常何得世諦有第一義無離第一佛重責者汝有何所以故言二諦則離無菩薩為當有所以言無為當無所以得言無離第三重答中有所以言此答有二意一者眾生畢竟不可得無有眾生云何今於二諦內外耶二者二諦法畢竟不可得眾生復在何處而有耶第四佛歎者以須菩提知眾生畢竟空二諦法畢竟空畢竟空是佛所行汝今能行佛所行說故歎□佛復向則令菩薩亦作此字知眾生畢竟空般若法畢竟空此人法無生得無生忍也。

　　次反問須菩提明無菩薩義中亦四初舉法一一歷問一一奉答二重責其無義可所以三重答顯無義之所以四秤□□四文可知重答中須菩提就兩義答一者根本答色尚不可得何□□無常明色是根本常無常是未有色故論色常無常也今色畢竟不可得豈有常無常中耶二者就未中相待門答名有色常可□故有常無常尚無色常豈有無常名言色是世諦有可有色是真無故空尚無色世諦有豈有色真諦空此二答既巧故佛□□即勸菩薩學也問佛前責菩薩體中直歷舉諸科問答今何故歷諸科而復舉□無常為問答佛則是破菩薩義明則常無常空是菩薩義明菩薩以常□□□□□義以無常為義等故舉常無常而復舉科者前問責體故舉□此一責義故不復舉諸科但舉諸科中常無常也此常無常則是義以是義成菩薩以菩薩所成義是能故今責無能成之義也又今反問須菩提還釋佛二責初章一捨門無人次兩捨無法故無大今反亦兩初一捨門明人無故法無次兩捨門明人法無也汝言分不見菩薩下答其第二問就中為二初述成其不見義二明以不見所得對上無所畏初大意直明何但汝不見菩薩都說一切法畢竟無所有□見義諸法不見諸法此總明有不見諸法不見法性者有不見無法性不見地種者不見前有也下攝廣為略不出為無為無相見義何者有為外有無為無為可見有為今有為邪無為誰見有為耶又不相離無是為無為非有為非無為何物相見耶得無畏有三第一明不見一切法故不見境故無畏則是見境空第二明不見心好故□則是心空第三明言界不可得此是佛心好根本也。

　　勸學品第八

　　上自陳所悟諸如來印成經善吉悟如佛悟說如佛說故大眾方生信仰故今始得奉命而說更開為三第一明說般若前秤歎勸學兼示巧說可方令虗心信受第二從集散品至無生品末舍利弗菩薩不離是念所謂大悲念正明奉命為菩薩說般若第三從無生品末爾時佛歎須菩提善哉善哉其有欲說者當如是說忌亦如來是秤歎述成時會得益後段別後品今前舉諸法行勸學般若故云勸學品也開為三第一廣四果以勸學第二明學有得失示勸學可方第三身子秤歎成勸學可方。

　　就初舉七科勸一舉六度根本勸二所知境勸三舉所斷勸四舉通學行勸五舉三昧陀羅尼一勸六舉慈悲化他位勸七舉菩薩所離勸問佛上勸何異答上廣勸略說今略勸廣說也上已廣勸故須廣故秤廣為略上既略說今須廣說也即演略成廣也問何故上廣勸略說今略勸廣說答般若難可信受故初須廣勸不可頓明但得略說上已信般若故不須廣還為未悟受故須廣說也問上三品中並初初勸學今何故更勸答上佛自說今命說既有兩說寧無二勸上為利根前集者勸今為中根後集者勸又上是說前勸今是說後勸如人未食前歎食二得味更欲得餘食故勸□未得般若故勸已聞般若得般若味欲得餘功德當學般若又上三假末云不見四事謂菩薩菩薩字般若般若字則是教菩薩般若物情生斷見故明般若雖無所有具一切功德故須菩提即上借無以出有破其常見今借有以出無破其斷見也般若未曾有無此皆是般若方便巧治病秤也又般若欲深妙故重秤歎故重言善哉也欲知色下第二舉所知勸以般若心云能了知色也知色無常此是般若知無常知色有彼豈是有耶問觸實能生想行等何故云眼觸因緣生受答觸能知根塵見惡色生苦受起瞋見好色生樂受起貪見捨受不苦不樂則生癡見如見等以因三受生三毒得三界果報也餘非生死根本故不言也言斷下第三舉所斷勸雖用餘智終不斷分得般若勸斷號斷也無有四結疑品□是四見四倒繫也見思二惑五住地八倒等皆般若號斷人言集品方除八倒此性漏修四倒者訪般若也問昔諸師此中云欲不墮二乘地當學般若常云何言般若是三乘通教耶學般若化二乘亦應學般若生惡道般若應是惡道逼教耶十善下第四舉遍學行勸亦學意三昧下第五欲滿眾生願第六欲得如是善根不應墮惡道此是菩薩第七章明學般若四種離離三惡第二離貧財離惡道生人中復墮貧財須離不雖生人中貧財而學大乘無方便墮二乘如六十菩薩故明不墮二乘地雖不墮二乘地猶墮菩薩頂故復令離可前二難離世間障離三惡道世間重障離貧財世間輕鄣復離二出世間障二乘為重墮頂為輕亦前二是凡障次一是小聖障次是大聖障皆是聖障故二也釋墮頂不同𠗦師云六住空心為頂有心為墮師云七地為頂六地為墮靈根□漸悟義初地得無生為頂三十心似解為墮復有師得大小乘若十住中第七住為不退住名頂六心退名墮頂此皆諸般若師今依釋論以□其定正以無生忍為頂三十一心將初地未共初地行不退故名墮也問何故無生忍是初地答釋論三十八卷云聲聞忍法世間第一法是菩薩柔順忍須陀洹果乃至辟支佛是菩薩無生忍故知無生忍在初地經云須陀洹若智若斷皆是菩薩無生忍解性地文云聲聞四善根唯菩薩三種□習種性種道種此則聲聞四善根唯菩薩三十心也所以得知頂是初地者論四十一則云是一何以故名為頂名為位名為無生忍論主答云於柔順忍無生忍中間法名頂然頂意不後畏墮頂增長堅固名為位入是位中不畏魔及煩惱名無生忍也既云一事遂義故三具定是一也問則此文難解既言順忍無生忍中有法名頂文云頂增長堅固名位□頂未是無生問經復生墮頂無生故入位則此文頂猶是無生論云一事亦名頂亦名無生亦名位此經可論復似頂猶是無生忍此二處文相違云何取定未見好答今說無生忍初地有人無生忍心滿心取滿心為無生忍取始入無生為頂也須菩提向佛云何名墮頂此則是第二學有得失則為二第一則失滿此墮頂與字菩薩退何處文□云此意不具頂不退為二乘此人將入無生勸於位退故不退作□復未入菩薩位也法生故者則是生滅觀□二乘二乘入空不見有出有不見空則菩薩欲空有雙習而言見空有異故空作空解有作有解故名生生則心生也論云生無辟無實相慧火故正觀不熟故名生也下云順道法愛法愛者法也以修學無生故云順也向方便約上有四種一無方便學無生墮三惡道如意取方便得雖忘乃至第四無方便學墮頂有方便入位今此中明方便無方便正辨何物答正欲示學有得失明勸學之義成觀學之義也問約何物論方便無方便答正約學無生觀論得失無方便學無生作無生約於無生解於無生觀生心則身生滅故墮生滅中名墮頂若於無生觀不生心若無生故是共頂此位名無生忍問云何於無生不生心耶答能令無生觀息□是息無生觀諸法何曾無生觀不觀耶。

　　云何菩薩不生下第二明學有方便就文有二第一明菩薩不見空故不起空見二明菩薩不念有故不起有見以離此空有故得入菩薩位也此是不生空有心內空中不見內外者作樂無解如前云諸法不見法性法性不見諸法諸法中無法性故不見法性云何今明不爾諸法法性不二故無諸法乃至法性何所見今內外不二故無內外何所見論云或人論人生時外大成內此是外空成入內空也既時內數皈外此是內成外空中此應是外有成內內有成外云何是空成耶釋云外有既作內豈不外空作內空菩薩知外不來入內知皈外故識無來去生滅故云不見也問是是內有不見外有等等何是內空不見外空答菩薩知內外二有不二內不外內外不可得內不見外則是住內空不見外空內外有不二故不見內外有內外空不二故不見內外也不見空者則是不起空見耳為前行空無方便著空故墮頂今不見空見故入位也不念色下第二明不念竟有故不起有見也有二初明不見有二論不見有初中三一明不見一切諸法有二明不見三心三釋不見之意初如文得是心不應念高下第二明不念三心故不起有見不應存著繫念一心故不應恃此自豫念具忘此功德能此三心是菩薩之惡行故不念也初是菩提心二無等等心三大心以發心求佛則名菩提心諸佛無等此能與等故詺此心為無等等心而發此心無行不行無願不願發拔一切苦與一切樂不求思分文決定不退名此心為大心也次約□廣門配此三意檀尸為菩提心以行檀故得豐財為富行尸羅故不墮惡道生天人中尊貴二事成故無事不辦也次忍進二度為無等等心佛名無等菩薩得無生忍割截如截草木其心不瞋慈念怨家愍而何說此心似佛故云無等等也法忍中知法畢竟空而常修願行故此二度亦是奇特復似佛也禪慧二度是大心禪中起慈悲者一捨以方便念行不墮常見中是大心慧中知一切法畢竟空不墮斷見中此二心能成大事故名大心也約三義翻初發菩薩心行六度故內無等等方便故為大心此解似配位初發心為地前次兩配七地然橫論實實通二也。

　　善哉下品第三身子歎成勸學所以善吉有三勸學二度明巧學般若今成其二歎善吉能說巧學成後第二學二重勸學前第一也有人言婆羅門徒梵天口生故於四色分生中一人中上亦墮世法故云從佛口生從見法生稟教也從法化生此是無生生如幻化生異常人生也取法則取無根力覺道等不取財如人佛法但為利益不取財也又如惡子不受父母教誨但取父母財也得不壞信故得自信諸神通滅空階自身證得故言自證也。

　　第二勸學者今問前文云墮惡道不墮二乘當學般若今云何言欲學二乘當學般若若爾若欲得墮頂亦學般若也而無方便故墮頂亦學般若無方便墮二乘地會作二義一者此是勸二乘學般若堪得般若聞成菩薩也。

　　何以故心相常淨下第三釋上不念不應高若心本不淨由汝作勸念心淨汝則巧能可得自高心本常淨所有有何巧所以自高其有心可有存念佛本不有何所念佛本不有何所念耶次身子問等是無相此第三出無心相體答云不壞不分別者從第二有方便示巧學得入位使至下可有四轉勸內不見外空明不見空次不念色等明捨有一也從身子作有無責正勸心故明正觀非有無心不得有不得無兩轉也今以總義明非是壞有無言非有無亦不分別有無以其不壞故不出有無外不分別故不存有無內蕭焉無寄乃名學般若乃名入位也。

　　第四廣例萬法恐物言菩薩實相觀心如此也法不然故今明萬法乃至佛道皆爾也一問答望論開為慧問答問中慧者但心不壞不分別五陰亦爾耶則有答五陰亦爾次問云但五陰不壞不分別佛道亦爾此欲是舉下最上明心兩佛道中等不二皆如此也釋學般若作二乘義今明作二乘有二種作一拙作失般若故作二巧作此是說若方便用也問師常云三乘學般若無復三乘亦無復一如下經明非但無三乘無一菩薩乘而今有三乘者仍本名耳又是般若方便無三三也今文何故不言二乘學般若而言作二乘耶答今學般若作二乘者此是令二乘學般若也問何故爾答令三乘學般若則二乘不受不學今欲誘小上心令學大法汝欲得小乘但學般若其若學則不成二乘成菩薩也問何故知爾答下論云般若不屬二乘是菩薩也問今學般若作有所得二乘此事云何答今般若中萬種方便有五戒方便則十善方便有大乘方便有小乘方便此是般若小名為大小般若不觸自作小小解失般若中生滅觀此是無生滅生滅彼不則作生滅故生此非般若咎又所念法法本不可得何所念耶皆釋上來不念一切法義也此非如此人云如來藏心名常淨亦異僧祇人心本淨義也。

　　舍利弗下第三論義五番問答因修論心常淨義為初番論上常淨義次兩問答論常淨心有無義第三兩問答出常淨心體今是欲初不合不離者凡夫心有毒與三毒合二乘心無三毒與三毒離菩薩不同凡有故不合不同二乘無故不離又凡夫二乘並皆有心故與三毒合合與離令菩薩了心不曾有無誰與三毒令離耶問既釋心相常淨只應言心與三毒合故不淨不與三毒合故淨云何言不合離耶若言心與而三毒離別是有心見何謂心常淨正以心畢竟淨不曾有無誰合誰離耶常言人心是善惡一若爾心一則善惡亦應有四難如百論破神品也若不合離心應有善惡善惡不開善自作善非心作善善自受果心終不受也次問有是心相下第三論心有無問意有此是無心相之心不上來明不念空不念空有空有念空是生滅則常心今有離離無上觀心不若有此心經入攝若文此心經入無攝還是無不淨心也又若有此心則應念上云何言不念耶若無心者上復何須離無等今三種心得成佛道反答中二句初句標也徒有心相無心相可得不正反責可有無上來覓得不身子答上來覓有無不可得也如墮頂若學般若得入位也二者此般若二乘法若非大小兩是般若方便也然好言般若無小有大然般若既不隔大何得隔小故昔有得小入般若般若既小大小則後大小今有大小者由般若有也問欲得人天亦須學般若此事云何答由菩薩般若故方便說十善今亦由菩薩方便心般若為二乘如開人為三也。

　　集散品第九

　　上可一品將說般若故前秤歎勸學則出巧學之方今第二十八品餘經正為菩薩說般若令菩薩如說學亦是上大乘聞秤歎般若故今為說也又勸學品正論菩薩生無生觀則是說般若以就勸學門說今更就三門說耳上略說今廣說也復為三品就三解脫門為菩薩說般若次從句義至會宗十三品秤歎門為菩薩說般若十無無生二品餘經就無生門說般若字義門說三無生則還明菩薩字義無生也以從三假至會宗皆明菩薩字及菩薩字義一句以例諸句可謂無量句一句一句無量句也何故只從一句答命說大眾正以無教教無說為端明問何故無菩薩菩薩字義為無教端明答云無生物無生故得異生既詺無生故語言斷物無生故總除如傳也又眾生只在名相中如善達品上但破其名相也然三耶是道可惡門破病可良術故經起大小小緣所行名小法大緣所行名大法行大法故故名大人得小故故名小人故開二乘也就菩薩摩訶薩能行行大人所行大法歎教如此大人大法以說般若故第二就秤歎門為菩薩說般若若復有大人可得能行大法不可得復名法例故第三明人法畢竟無生有人無人方是人人不實也了我無我乃不理也故就無生門說般若就初三解脫門說般若則三品三品三假初集散品明眾緣和合有有無所有則就空門就第二相行品釋一切相不可得無相門說第三約學品明無作之心故就無作門說初就三解脫門說般若可為三人亦可人三囀為見多者就空解脫門說為愛多者說無相門為愛見等就無作門說又為樂真實者既就空門說樂善寂者就無相門說樂捨離者就無作門說無者空門破有無相門破空此句泯境猶有作觀故無作門息觀也初有三門一謙讓門說般若二不住門說般若三思惟門說般若生起佛前為菩薩說今明名本品體之本應名不學不得有菩薩體則是無有菩薩名今化名字則乖我觀心故謙悔則第六也雖云不說經是為菩薩說令菩薩住般若故第二破住就不住門說般若上說雖言廣說必須識般若體及般若功能般若所對方是受命說般若菩薩識此三種然後乃解學般若也故第三就思惟門說般若也。

　　就初門有三第一正明善求不可得故若為人說則恐生悔第二釋悔因緣第三章知人不可得故得利言集散品者行般若知無集散有一無生故無集無滅故無散二無來故無集無去故無散三諸法畢竟故無集業因果不失故無散此是二諦㸦彈用四知世間滅諦故無集知集諦故無散㸦彈用如智者見生則滅無見見滅則滅有見也初不得菩薩者向品中已明菩薩菩薩字不可得今何故復言不可得義三假亦略陳所悟為菩薩說請如來印成既竟故初學學既竟今還字說也所以還明不見菩薩字不見覺有菩薩菩薩可得故云不覺不得上是略說今是廣說上是標今是釋以正觀求不覺有故不得非是智慧小故不得也二者眾生有四者一欲愛得不淨觀便易可破二有愛則難破障不淨並見是有三有愛知諸法有善此非有四法愛愛諸法乃至無生畢竟淨互相著此病難破須菩提上雖復破故須更破也如大樹非一斧可斷今不淨菩薩者亦不得須菩提令誰說耶佛不可得誰命耶此非是行般若始不可得諸法從來本來不可得也。

　　分不得諸集散相第二須明出心悔因緣以一切法無集散豈有菩薩實無菩薩而我言有即是妄語故悔也就此為二初就非住非不住求菩薩字不可得二者就不可說門求菩薩名字不可得初門有二前總明一切法集散不可得次別明無集散也是字不住者上求集散不可得故無有字今說強為作無住無不住求物不可得故字不住物既無物故亦非不住無住是有不住如是四句又名與物不一相不住一則境口名與物不異呼火來故非不住又第一義諦故無物可應名無名可住物世諦故不失名物也世諦無名物物故無住而住第一義名物無名物住無所住也。

　　不見色集散相下第二別明集散不可得為三初明法無集散二明人無集散三明非人非法諸法實相法中二初別明世出世等法無集散次今明世出世無集散別明中兩雙明出無集散次明虗實法無集散也初如文如夢五陰下第二雙更明虗妄五陰不生離等為實亦無集散也離有四種一身離離妻子出家閑靜二心離離結使故法兩明此二離也次二種離一名離物二物自相空故離物自體今正明此二種離也諸不善下第二合明世出世無集散也我不得佛下第二明人無集散也不得實相下第三非人非法亦無集散世尊諸法因緣和合色一無法可說第二就不可說門明無菩薩名字釋亦心悔因緣也不可說門有四初法說二喻說三合譬四釋結法說中有兩破初別破有是五求破論云文次和合中亦無可說明因緣和合亦無所有前破性今破假譬如夢譬說也如地下合譬合譬中有二初別明世出法不可說次總明一切不可說先明四大不可說此間身本尚空說身尚空持戒是身業亦空云下云佛住壽恒沙劫說菩薩名字不可得也。

　　若菩薩聞作是說下第三求菩薩不可得者使得利益也。

　　色中不應住下第二不住門說般若結須淨識經中住不住語結具有住不住今不以住為非不住為是亦不以不住為非住為是若俱應般若則俱是不應即非今亦明住不住俱應般若亦應不應俱住般若亦應不應俱不住般若善須得其意義應無所應住無所住無所住而住無所應而應(云云)就文為四第一正明無住行第二明有住行為失第三明無住行為得第四舉小說大初以復次今為四雙初明不住世間出世法以世間出世間法畢竟空故無可住亦非是破法別有畢竟故不住只此法則是畢竟空無可為住初中三標釋結下諸科例爾也第二不住禪慧諸字門即慧神通即是禪論云有二菩薩一智慧分別一切經書文字二坐禪得神通此二皆不可得故不應著此故無所住也一字門如他一字一語如地各語二字二語如水名周監又一字門如阿字即知一切法無生二字門如頭佉即知一切苦生悲心也色是無常不應住上單捨不應住此明兩捨亦不住上橫論萬法不應住今竪論不住第三雙緣觀無所有故不應住初明一切觀不可得故不住次明如實際等即是緣不可得故不應住第四雙明三昧門陀羅尼門畢竟以緣觀淨故得三昧門中此得實無得今不應住。

　　世尊如菩薩下第二章明無方便作住行為色作行者以著色故業名為作行也。

　　何以故色是不受第三舉得明失問二乘亦得無受云何不與二乘共答二乘無廣大不用不除不利不堅固又二乘得羅漢時不受菩薩初心即知一切法本來寂滅不著也若望大經二乘無無所得但是有所得故菩薩方有無所得若爾常不應大乘初地小乘苦忍同會真諦四句俱亡與菩薩無異也論又云二乘有習氣有礙有障故非是無受菩薩不爾。

　　是相若受若修可得者下第四引先尼為說以須菩提上來兩說法畢竟空聞者驚都不受故今明小乘法中尚說法空有人信受況大乘中不明法空而不信耶次遠說一食也文有二一取先尼為論二結明菩薩般若為菩薩故引先尼先尼先竟結明菩薩般若也初二一反釋二順釋出其所悟三結其所悟也是相者即明佛法中有一豪定相可得則先尼不生信也云何可信下第二順釋出意所信此中二觀一作不受人法觀二作離四句觀初言云何信者其有二信初位佛能令其得聖道二信諸法無生也此中正出其無生信言不受色者釋上信義則若婆羅門能相一切種人見女作乳糜舅作一兩丈此婆羅門言一切智人能消此食耳先尼是其舅先尼是出家道故秤梵志廣讀經書坐禪求道每至於堂以求智慧諸人樂論云六師中初師是富蘭那其弟子死大小皆不說其生處五師有弟子死大小皆說其生處佛則不爾弟子死後生處大者不說生處是以先尼來佛所具問上事佛三義責不而色是分不二雜色有我不智無色有我不四陰亦爾也便悟無我無我故不受我既不受我即不受五陰我無故陰則無屬便得生法二空此中但出其不受五陰示明其得法空故也佛以三問責不然後而分別上事小弟子我慢未斷故有生處大我慢已斷故無生處先尼聞是得初道後得羅漢也非內觀故下第三離四句觀為初總就一切法明離四句次別明離四句是智慧者則是無生正慧也自身為內他身為外自他合為內外又六入為內內外合為內外又觀心為內外境為外智觀合為內外此三畢竟不可得故離此三方得無生不慧第四句二不見無智慧上三句明不有第四句明不無也皆釋上非有相非無相也何以故釋離四句不意知者是能知可人云法是能知之智知處是所知境非內色中第二別約五陰明離四句論云此是觀五陰無常慧然且據無常為語然則上是無生空慧也三句明不即五陰次一句明不離陰即離二見故得無生慧所以無即離者下解釋內外空故也先尼梵志下第三結其正悟心得信者信佛是大師也是悟後信不捨不受者正歎其語也知煩惱見不可得故不捨知智慧六清淨故不受也是名菩薩波若下第二結明菩薩波若也受從有到無相方是度今知相是無相非相非無相非此非彼何所度耶。

　　應如是思惟下第三思惟門說般若論云上以謙讓門不住得默今說般若體上雖為菩薩說般若位猶未般若體則不知何心行故今明般若體文有二初列三義二釋三義一者初般若即實相般若須名觀照般若第三二般若所屬所明思惟門者上來是散說今觀思惟知此三義是來說般若也人三句為兩雙初名體人法也實相般若即正法實相不知何以自不強名實相實相發生正觀即照般若即照般若非境非智假名為智實相非境非智假名為境問作由來真諦境為實相亦多取地論法界圓體今直明陰入等無所有即是實相也論問云所先說實相名波若今云何智慧名般若答果中說因者實相能生般若般若是果實相為因名般若為實相此是果中說因名實相為般若是因中說果也第二復次云般若非因非果非境非智汝不應難若爾文受般若為果實相為因並得無名失相假說耳問實相般若方便般若文字般若云何答若能生為實觀智為方便即境為實相智說境智為文字也若境智能所以並是方便實相正般若未曾因果境智也約三慧判實慧為實相般若方便生方便般若所受教為方便也□□是誰般若第三明般若屬人即屬菩薩般若非因非果非人非法非樂非不樂強假名說示菩薩說意返爾凡夫煩惱不淨不淨不屬凡夫也二乘不能遍照法性無大悲無方便不屬二乘得般若反為薩婆若故不屬佛若下第二釋三義前釋第一實相般若次問答如文也釋三義中為二初釋三義二明得果釋三義即三別前釋實相般若者自上來諸經皆從雖入為初後明出世等法也今此經文先從般若為始明般若無所有般若方酬一切法也以般若無所有易解以諸法無所有難解如水中月空易天上月空難解故從易以說難也又此中正釋般若故從般若起也如是思惟如是觀下釋觀照也以思實相即名實觀也心不役下釋即屬人正為菩薩行般若不離般若故屬菩薩也然觀文勢觀照與屬人今釋菩薩作如法觀即觀照屬菩薩故名屬人也就得果中為三初明得正果次明方便果三明成就二果生處自在方便利益就初又二第一明正因二明得正果今是初文也舍利弗問須菩提言如是下第二明得正果身子問何因緣成就不可得第二明得方便果從佛土知其佛土下第三具明二果成就生處自在方便利益也。

　　相行品第十

　　第二就無相門說般若他云真諦理名無相會此無相理生無相慧斷煩惱除凡成聖今不爾只破眾生名無相然自有相俱是行般若無相非般若今但借方便無相般若無方便有即相明此相本來無相若二乘人善無相則借無無相似般若無相今就一邊為語故云無相破相也然此品今上有同有異同者上破有法今破有同破同破有諸法有也竪論異者上破空有今破空有今破空相也。

　　品為五第一明無方便失使菩薩識而不隨第二明方便使菩薩識而修行第三明無相不行雖妙恐聲聞說謬故佛第三歎述明有方便者實如所說明菩薩無方便失此失事難明恐菩薩人明失未必定是失故第四身子更以審佛明失實爾也第五既明得失明員須捨失學得故第五雙舉得失以觀修也。

　　初明失中二第一明無方便故失第二明失得果初明三種人失第一無方便外著於我故失第二無方便外不著境內存於我故失第三內我外法兩行亦失第四句問上空行相得失與即何異答二義異一者上三門中但就不住門中明得失此是分明得失今總就無相門明得失故是通也二者上通明得失今別明得失謂三種失著外故失著內故失著兩捨故失對此三失即明三得不著外不著內不著無內外也問上品已明得失何以故明答上直明得失今明得失果上就空中明得失今就無相門明得失也今初上明前計有色為失次於色上作常無常便是倒中更起倒失已復失也或言色是相續常或凡夫樂著色見色少時住相言相或如從法計不失故是無有二者實法念念滅故無常二相續大期盡故無常皆失世尊若菩薩二作是第二明無方便相內著故失此菩薩竪上作常等行皆是無方便我人不作常無出行為有方便此人所計我能行故為失第三菩薩內我外法皆捨經謂皆作如此行故亦為失第四句結失須菩提語身子色受念妄解第二明失得果有三初明得生死果如是行尚不得聲聞菩提下第二明失菩提果也舍利弗當知下第三總結失也舍利弗問下第二明有方便為二初略明有方便次廣就行眾行故有方便初略就一行中明有方便亦四一明無所著二明無所著故得果第三明無所受第四明無所受相得果也初中還對上本失如文也是菩薩能得阿耨下第二明得果也是菩薩行亦不受第三明內無所受就一往階級故云前明外無著次內無受菩薩外無著即內無內無即外無著也上不明無受不受有今不明無不受相也上明不著直對三著今明無受竪淨五句是菩薩行是三昧不離疾得下第四明得無受果也就文又二初總明諸三昧及陀羅尼未來得菩提現在得受記第二明實無三昧可行亦無記可得初中復為二第一明諸三昧陀羅尼相未成得菩提第二明現在得受記也初中又二第一別明行為八三昧二總明無量三昧及陀羅尼也就復次此諸三昧陀羅尼皆是般若異名義或名為八三昧或六度十地一乘果般若不得作定實般若非般若何得佛初品舉以勸學次須菩提後舉勸學次須菩提後舉勸學今束皆入般若中皆是一相故無量相雖無量用只是一般若故下明不見入不入不見三昧也是菩薩不見諸三昧下第二入三昧無所入得受記無所得當知此明差別即是上無差別一切三昧即是一無受三昧上一三昧為今一切三昧即未曾一兩未曾差別也此文亦二初義三昧次義受記也凡夫中上無受三昧受是空無差別十今為八等言有差別然次泯一多不二差別無差別無不二故即知非差別非無差別而今作一多差別無差別者此是不二二故說也他復言定是有不斷惑慧是空故斷惑今明定慧無二相慧既斷定豈不斷慧既空定豈不空俱空不空也復有下第二總明無量三昧門陀羅尼門也慧命須菩提隨佛心言下第二明得受記明得記不得記非佛能知記今明欲記故言隨佛心言也。

　　爾時佛下第三述成具有方便得菩薩方便恐非二乘所知故非其有謬所以須作述歎又善吉未得諸三昧而能為菩薩說故復歎不又未得而說恐謬故歎也文二初佛述次身子重審初如文舍利白佛下重審八方便事歎故也又論云須菩提上說菩薩行諸三昧得受記而佛又歎不今疑云般若是空諸三昧萬行差別是有云空可是學般若了云何諸三昧是學般若佛答一切皆以不可得故學諸三昧則是學般若故諸法無所得皆是學般若此同萬善入一乘也次問何等不可得者恐如常云真諦不可得故問也佛答只明人法不可得故與他異今只萬行不可得非真諦不可得此文中初後出在人空中間明世出世法空亦是世出世法空亦是世出世人法空為一例(云云)世不出不生者因魄不可得為不出解魄不可得為不生求生不可得故為不可得不可得故無所起作也為學何法者問意云佛法如是畢竟淨為學何法為得何法耶佛答菩薩無所學故所得不如凡夫人此句釋疑疑(云云)若諸法畢竟無所學故無所得者不今現見菩薩用空觀學六度云何無所學佛懸答云諸法相不如凡夫所取凡夫心有無明故所見是倒乖於法相假令聞佛說聖法亦生著便言有菩薩萬行也。

　　白佛諸法實相云何有者第四重明失義此來有近有遠者菩薩之失於二乘為得如菩薩之破戒是二乘之時此事難識故身子重問述成今佛印定也近從次問生云凡夫所著法不實無所有佛云何說則入萬行如諸法耶佛答諸法耶無佛所有等常解者言諸法無所有真諦如是有世諦如是無所有真諦是事不知名無明不識二諦故是無明成論云不見空者常有無明也今明只是一句云何作二諦分之又解無所有是法性空如是有因緣空如是無所有畢竟空今明誰無此文也今明若作因緣義諸法無所有如是有即是無所有不有有不有義不有有不有故云如是無所有不知此者即是無明也所以如此語者凡夫見聞無所有作無所有不知無所有有聞有作有不知有無所有故今明諸法無所有如是有如是無所有也又約迷作諸法無所有而空謂為有空謂有實無所有也論解謂諸法無所有而凡夫人於無所有處亦以為有以凡夫常有無明心故非俱見有為有聞說無所有亦以為有也如小兒見滿拳而為有見空拳亦以為有也向佛何等無所有者佛上四句一切諸法無所有二如是有三如是無所有四是中不知名為無明也身子但問二句一問諸法無所有二問是中不知名無明但問所迷能迷二事諸法無所有問所知是事不知名無無明所問能迷也佛答中有二第一答初問明諸法無所有非是無所無所有名諸法無所有也是中凡夫下答第二問就中為二初答其問二廣明凡夫過失今是初正答其問即是釋前如是有也以無明渴愛力故分別者明分別所由也乏正觀故名無明無般若水故為渴此是癡渴故生分別癡渴分別炎為水也就是無明者出所分別也實應具分別明無明二乃至生死涅槃二又略故但言說是無明也是人二邊所博即是明無明二邊不知見者既為二見不須正觀眼不知見諸法無所有而於無所有便作有解也次下二句出其不見一者一不知不見色等空不了世間法乃至十八不共明不了出世法修世間心解出世故出世間還成世間也如小兒者明佛說世出為判空令無所著如以指指月令小兒識月小兒癡故愛指不見月凡夫著故著教不悟道也是人不出下第二廣出凡夫過有四過一不出三界間二聞大乘無生空法不生信三明不住即是無行四結無行四結其有著如文也。

　　舍利弗白佛下第五雙舉得失勸捨失學得文為二初更舉失次明得也初番前失故今續明失有三番問答初番定明失正因果次求出其失因緣此是新發意菩薩既已捨世樂復恐失出世樂故尊求般若或言空般若或言空亦空是般若或言實相是般若也般若豈定是空不空實不實耶第三求問答餘解失也次第二兩求問答明得之正因正果初求宜明得次求釋得之因緣。

　　幻學品第十一

　　第三就無作門說般若論無明文義次應爾所以無文者上既標二門今理是無作也恒大明菩薩無學即是無所作然三門為兩種三緣一見多說空為愛多說無作愛見相等說無相二為樂真實人說空樂遠離人說無相樂善寂說無作二者為一根緣縛著說三(云云)問一一皆究竟不答具二義自有一一行皆究竟如就空門明有亦無乃至無亦無如是一切無所有則不次餘門二者空門但破有未破空無相方破空相二門雖破空有未破能作觀行心也故上二門已破境今次破觀心也一師未讀論文生起此文來三假亦開宗明諸法但名字勸學集散相行通明學有得失以集散略明行有得失相行廣明得失不果無方便故得生死果有方便無相得菩提果物情便言有得失因果故今明得失因果皆如幻夢勸如此而學故云幻學也生起雖就解脫門說般若不出二種二門就法說空無相今第二就譬說明一切法空無相無作即是釋上所以一切法空無相寧由如夢故也今言幻學者勸菩薩欲學般若當如幻學幻學實無所學也。

　　品或二或四四者一明學無所學得無所得第二明新發心菩薩無方便聞此驚畏怖第三判無方便廣明有方便後聞此法不生取畏第四判有方便廣明無方便初二第一約六喻明菩薩學無所學得無所得第二舉十八空就舉六喻為二第一前明約喻菩薩學無所學得無所得第二章令舉六喻明無學無得初中四一問二答三釋疑四領解從上品來生明勸菩薩學一切法畢竟空善吉心念若一切法畢竟空者幻人與菩薩俱畢竟空菩薩同幻人幻人既無學無聞菩薩亦爾菩薩有學有得幻人亦爾若菩薩不同幻人幻人自畢竟空菩薩則不空上不應言一切法畢竟空。

　　佛答中為二第一明萬法不異幻夢第二明亦無幻異故無學無得所以反問者須菩提雖知三界畢竟空亦總相知佛法空而於佛法空心猶有故以反問汝知三界畢竟空者分知佛法亦如三界皆空也是故作一一歷舉萬法問之檢佛與眾生皆不可得皆如幻汝云何言眾生如幻佛不如幻復云何言幻人與菩薩有異耶問幻人與菩薩何故無異答三義一者幻因小術能所不作眾生因無明術亦無所不作謂六道等二者幻誑人乃令生憂喜無明力故誑智慧眼亦令生貪瞋三者人看術事生善心故癡業約滅時則生憂悔如是先學因緣幻生今五受眾受五欲樂生貪瞋無常性時心乃生悔我云何著是幻五陰失諸實相耶。

　　幻有垢淨不下第二明無有幻異上直明法不異幻恐言猶有幻異故幻色法皆空也。

　　於意云何五受眾是菩薩不此第三釋疑須菩提疑云若諸法不生不滅無垢無淨空無所有者不然今現見菩薩行萬行求菩提耶故答云五眾但假名為菩薩也何僧意異菩薩行行求道耶但假名學後今何所學假名得何所得能如此可學無所學得無所得了是學即得也。

　　須菩提白佛菩薩應如是學下第四領解也識即是六情論主二解一云識是十二因緣中第三支此中有色心但未熟故說識生云入是二時但有五色成故名五情名成故名意情故六情不離五眾也十二因緣中支支皆具五眾但識是身本故偏說也第二約正對經佛知後五為歲學者分別離色有心離心有色故今明諦中雖無五情而說識即是六情情中雖不具五陰而說六情即是五陰此破色心意及因果二見也因果者六情第五支未具五陰是因後今問三論學者若眾生實有則不成佛只為眾生不實如幻化故得成久亦不悟今明若眾生是實豈得成佛故云若前有性則是常若實有眾生則始經是眾生那得成佛他云以大相續假前得至後今明前至後只是眾生云何得成佛若言斷眾生得成佛是眾生既滅持何作佛耶今明待眾生故佛待佛故眾生此是眾生佛皆性空如幻化眾生本來是佛故得成佛問若本是佛今何得成佛道若是佛亦本來是眾姓雖本來是佛然未具足後時具足故即成佛如大經云佛性雖無差別然諸眾生悉未具足若本非佛道得成佛亦本是眾生故眾成佛此兩成義未明兩不成也然待佛故眾生假名不二故無實今破實故空如化不實既無實亦無如化不實兩餘始說實不實雙用也佛告如夢五陰第二總舉五喻明無學無得又雖續後其實雙也。

　　是法皆空內下第三舉十八空釋上諸法如幻夢所以也以十八種不可得故如幻夢也。

　　新發大乘意下第二略明無方便故失前文為破非幻故合知幻學然不幻學寧是故諸法非幻非不幻但方便為破非幻故令學若人若法生死涅槃並皆如幻故因中無所學果無所得但新發意中此大逕聽故於中有得有失今聞諸法如幻便作無解如夢虗空空華義故生驚怖也佛答意具含二種或怖或不怖若具內因外緣即不怖不具內外緣則怖也內有三外緣亦三內三一者應薩婆若心則憶念二者利根三者有慈悲心外解三一者一生中國二聞般若三值承善知識具內外因緣聞如幻學無所學得無所得則信受不懼此中上法則怖也。

　　白佛下第三廣明有方便前問次答答中二一明內因二明外緣內因中二初明應薩婆若心修行二明有慈悲心為眾生行六度初明應薩婆若心修心者唯佛心不應懈故令應佛心觀色無常不可得者如佛心知色非常無常但今常病起須無常藥常病若息無常即如此無常觀即是不常不斷正觀故云觀色無常不可得故觀色無常故常病消也不可得故無常亦息也復次觀色無常下第二大慈悲為眾生觀無常則是具六度只為眾生說一無常觀即具六度也為眾生說常治眾生常病常病即除次生正觀作如次說無常即是法施故是不以二乘無常觀心則是正戒忍此斷常二見令不起即是忍下亦爾故說一無常具六也餘一一觀皆具六也白佛下第二明勝緣前具三今但二謂真善知識無所得法也略不明生中國也但此中更令其迴此善根向佛道也餘事同上內因也。

　　向佛下第四廣明無方便有二初明內因二明值外惡緣內因緣明一問答謂不應薩婆若此為正要故明之也明外值惡緣中先問次答中二初出惡緣二教令離也初中九種惡緣初一令離六度或六師說無因果令離六度或說大乘畢竟空令離六度或以小乘數論引令離六度也第四惡緣作佛等云具知根欲性汝根性不堪求佛也第七惡緣作和上闍梨今以大乘道亦入小乘二空也第八惡緣作父母破不汝若作菩薩則是眼則現受苦若令不與則破檀第九佛羅漢大德比丘說有所得無常觀也。

　　句義品第十二

　　二依論生起從轉教已來須菩提因菩薩字門說般若今此去佛因菩薩字義門說般若因菩薩字門說者命說初以三句明無菩薩不見菩薩云何教菩薩勸學正勸學耳此三句從集散品正因菩薩字作三脫門說般若明菩薩字空名為空行菩薩字相不可得名無相門菩薩字作不可得名無作門如菩薩字一切法皆爾佛今因菩薩字義門說般若從聖斷竟會宗歎摩訶薩字義即般若門今明空有實慧方便是菩薩字義上三解脫即故非字義答亦是義上明字有空無相無作義今明菩薩字有實慧方便義但上作三脫名今作字義目問何故爾答上是因菩薩菩薩字空無相無作似萬法亦爾今明萬法無所有菩薩義亦爾故文中廣舉諸法無歎菩薩句義無所有故上明菩薩字無故諸法無今明諸法無故菩薩字義無也二者須菩提破菩薩字相空無相作佛今不破菩薩字無相無作明菩薩字本來無所有故明無所有即是有有不有有也問須菩提上何故破字佛今何故不破昔來執三藏及有所得來久故發時須破餘但破餘既竟彼便謂有此人法破故無耳所以佛便云菩薩字本來無非始無也何但從轉教至此因菩薩字說般若佛開宗云菩薩菩薩字性空乃至念經皆論一句也問何故爾耶答此經始未明般若并無生無所有者非是就真諦理明亦非實相亦非地論人真修義亦直檢不見菩薩及諸法不可得縮洗不令無遣脫此諸見是般若故肇公云道遠乎哉觸事而真聖遠乎哉體之則神也而今因此而開無量句假此無量句皈一句可謂一中解無量無量中解一雖開無量句實無所開雖合一句實無所有合故未曾句與無句所以須菩提無言顯道理釋梵絕聽而雨華也問此中得論會義以不答正是會義明不問人天男女若能了空有因緣發生二慧皆是菩薩異此則非菩薩人天男女般若中所有善十八品正為菩薩說般若三門上就三解脫門說般若竟今此第二十三品就秤歎門說般若三解脫門是小乘開涅槃出門大乘中除不義故云甚深法者是空義無相無作是其義故前就三解脫門說今第二明歎人美法以說般若人則是菩薩摩訶薩此則摩訶衍人所行法今歎釋行法之人則是說般若歎釋所行法則是般若故歎法美人說於般若也。

　　文二第一從初意乘乘有五品若其人尊則是歎於人故說般若第二從莊嚴竟會宗歎釋所乘摩訶衍所乘之法大說波若故非人無以秉法非法無以成人故前歎秉法之人次美成人之法則是般若初人二第一歎釋菩薩義以說般若第二歎釋摩訶薩義說般若歎菩薩則得了空有因緣是真實方便二慧明菩薩之體歎摩訶薩明志氣高明心大曠遠無過不離無法不修辨其門用義初有二人第一明菩薩句義畢竟無所有則句義能如此了達名方便實慧則是菩薩則是說般若第二空有句義一切句義無知無所不知能如此了達名實方便則是說般若也此人名此三段云前段實相般若後觀照般若地論人云前段是真修後段緣修此古人云前是真後是俗諦然文前後其意只是一句明義無句義句義也初中前問次答問如文所以問者上來須菩提雖已說欲令佛說佛十種莊嚴音聲後說妙法未信者令信得深悟已悟者得阿鞞阿鞞者得一生補處等大利益故問也義品者釋人名字句非色不相應行是實法能誰於法法是義也成論云句則是假名能誰於義如是假名句誰人天所誰人天所誰為義又人是句人是統御為義今明不爾假名為菩薩假名為句假名字無所有故以無義為義故云句義論云外國名波陀此云句天竺語法眾字和合成語眾語合成句菩薩為一字是二字合為語菩提為一語薩埵為一語合名句如下以辭也。

　　答無句義為句義者問從上奉鉢開宗至學皆明菩薩菩薩字不可得佛何故後明菩薩句義無所有答此經始末明般若者非是約真諦理明無生滅無所有只責覓菩薩字及諸法諸法字有無等畢竟不可得縮洗之命無貴不是般若故此經只論一句菩薩字空開一句有無量句今此無量句是一句如人一中解無量等然實無所合未曾句與無句也故須菩提無言顯道釋梵絕聽而扇雨華也但上須菩提破菩薩字故言無菩薩菩薩字佛今不破只了菩薩字本無所有假名為有可謂不有有無所有故更名也二者上是須菩提因菩薩字無所有說般若今是佛因菩薩字義說般若也他言無句義是真諦句是世諦如小般若如來說世界是世諦則非世界是真諦是名世諦苦也有四句前真諦遣前後在等今不爾佛直答不作二諦文是二者佛應答世諦有句義真諦無句義而今文只言此句義無句義無句義句義何時是二諦朗師有時云初開二章門初標無句義門次標句義章門後釋此二章門前釋無句義章門舉一切法釋句義章門也有時不分直標句義畢竟無句次釋也他作二諦義章門亦無所以少假無自性而非有故則真無體可假故真俗真則無俗離無有俗則真離有無無語言雖樂心終見二諦異何故爾汝道無體可假過則不言真無則是俗有汝道假無體生而非有過則真不道假邊則真無相二諦經實豈得釋經也則空無句義句義無句義耶。

　　譬如鳥飛空下第二廣釋無句義為句義此中八譬並是舉凡所信無故其所信有有其心所信有同其所信畢竟無所有故有無不不二也所信有不有有所信無豈無故知離有無見如是亦不受情逈淨也如是須菩提下第二釋無句義句義上則是一切句無句一切義無義且據菩薩為論也今明無句一切句義一切合菩薩識也如是須菩薩下第二明無句義句義則是實慧方便為菩薩體則是說般若也就文為二第一舉境智勸菩薩學第二兩問答解釋境智勸菩薩舉一切法勸菩薩學如文白佛下第二兩問答解釋為二初略明方便慧是菩薩句義第二廣明方便慧是菩薩句義初則雙又問一問所學一切法二問能學無事相次雙答所學則六雙中作無過也然此六雙是佛教菩薩作無事學是佛教也若了悟此六雙於菩薩便成境智也白佛何等名世善法下第二廣方便慧是菩薩句義也第二廣明所學六雙法第二勸無礙不勸六雙如文易者不釋也方便生福德者如是菩薩五偈也從方便作生也此中分別三性十八界中以無記如前十界過三性也五陰中餘善不善餘五陰謂四種無取根生威儀五工巧及化及身口業也三無為中二無記也明解脫者明三解脫是有為解脫念是十念出廣乘品也正憶念是諸法實相觀也菩薩摩訶薩下第二勸無礙不二不勸學前六雙文法皆是自相空法相不應著不應動者逐名作解則於自相空中動則是二即相行非菩薩義不名菩薩故前云無事今云二不二動也。

大品經義疏第四


卍新纂大日本續藏經第 24 冊 No. 451 大品經義疏


大品經義疏第五

　　　沙門　吉藏　撰

　　金剛品第十三　亦名摩訶薩品

　　亦言摩訶薩品此下第二四品釋摩訶薩義隨人為論四人釋摩訶薩即四第一佛為畢定首故為摩訶薩第二身子斷見為摩訶薩第三須菩提以菩提心無等不共二乘心為摩訶薩第四富樓那以大誓莊嚴趣大乘乘於大乘為摩訶薩若就品則應四品而合離不同初一人則一品次兩人共一品次一人兩品又初則非離非合次則合而不離次則離而不合佛自說一品以非兩人一品故不合又不離為兩品故不離也次身子須菩提兩人共一品故是合不離也次一人說故非合而離為兩人故云離而不合也若遂義意分為三第一歎其志大智深為摩訶薩第二歎其無過不離為摩訶薩第三歎其無境不修為摩訶薩也。

　　初以八心釋摩訶薩從初心堅固作名之金剛也為二第一問二答上已問菩薩故次問摩訶摩訶云外國云此大薩云之或名眾生十方三世眾生中此眾生最大又以此心是度一切欲知一切法故名大心也亦是釋眾生勝眾生等妙心勝心等也。

　　佛答是三初標畢竟眾為首故是摩訶薩二釋三結標中雙標謂次過二家能過二人釋結亦爾也白佛下釋為二前問次答答中三明所過之九眾次明能過過八行畢竟眾生一邪聚必入三惡道二畢定聚必得涅槃三不定聚亦欲取此菩薩於畢定眾生中尚為其首說餘三聚此菩薩即為辟主也論云性地人即四善根生長聖人種性中也數人𤏙頂退未必位數義此四善根不退故名畢竟定數人云唯忍不退前皆退論何意云性地即四善根耶若成論前四善根不退品依數義客言退心見退位退人而此中未必是退不退法退有利根不退論言不退者故言四果也十五心以忍或其功最大以見道中用忍多思惟道中用智故斷也後以智證也初發心論有三種辨一具故修發心二得無生忍名生發心三如此法下發心即成佛此中發心應是初發心以復有阿鞞為上故也但取不退初心也於是中心不壞如金剛第二明能過即是釋上首也舉八心一金剛心二大快心三不動心四利益安樂心五憙法欲法樂法六十八空心七住諸行心八三住諸三昧心初中心標二問三答答中二初舉十心明菩薩自行化他義次明化他初十心為二初五心是化他心次五心自行心也初一心不治劫數誓度眾生二不在生死欲捨內外利利三惡觀等合四上雖以內外施未能脫其老病死故次以三乘脫之前與世樂今與出世上財今法也第五心雖作七行實無所度也次五心初心言不生相者以了不生故知度無所度雖知不生恐不雖二乘知及有得知故說純心薩婆若行六度二乘宜知無生不能以無生行六度行六度是無生也以具知世出世所以作之事雖行六度復次具知世出世也九欲知一相十知一切相門一切門不二也次偏明化他行者也有菩薩雖於六道等念三墮者交切故容伐更其心不悔也此心廣而且長第二性心等雖堅固不判而未能必決如鳥雖有大力未必能決也舉佛釋大快心一者不染心佛雖得眾生等諸等故不偏愛也二者不瞋心得慈悲心故不瞋也三解因緣假名故不疲心四者於眾生如赤子故不起金剛也五不生二乘心謂不捨眾生尊貴佛道次不動心前明外諸惡緣故不動今明內智修不能動又前雖墮未必不動如拔不出而猶動也次釋利益安樂心五種云一以大乘利云令得安樂二不堪大乘授以三乘三者不堪三乘授以人天乘四不堪天人與云現樂謂依己等也五者不堪現樂以慈悲心利之次釋樂法心唯大人能樂大法也凡夫二乘不堪樂此大法以樂大法故名大人也次住十八空空十見故名大人也論云住十八空不墮十八法故起罪業也次釋住萬行心云住萬行煩惱滅得修善根也第八百八三昧佛得三昧樂厭世增長三慧也最後第三結如文也。

　　樂說品第十四　亦名斷耶品　亦名富樓那品

　　論經此品後人望下義富樓那說既有別品故對此品二人並是樂說故立名樂說品品遂二人即成二段初人離三見為摩訶薩次明以斷三見為摩訶薩章正段判者同是無過而不離故為大乘也所以名大人者以離相大過故大過者謂諸愛見愛見大道故名大能大苦故名為大為斷故名為大凡夫二乘非大人不能斷之唯大人能斷也就離過中為二第一人斷諸見故為大第二人斷諸愛故名大人亦初是斷麤煩惱故名大第二斷細染故名大初中此是化物之常儀也二者有人與身子宿世因緣中其說大人故得信悟也三者欲資物菩薩大樂於小生劫也佛許者無吾我門故斷此愛故知身子說有益物故許說也正說中明三見初我見至後佛見等為人見也色相說法見是世出世見也斷常有無是耶見也以過去故為耶見也然此實難斷發心欲求佛有佛可求求無見斷見有眾生可度不可度亦爾他言世諦故故有真諦故無此具二見般若真俗不相離故即真是俗俗即是真此是見而約分真俗此是義見有真俗不可異不可一異見故下心有得外皆是見今欲學般若為大人從初發心息如此諸見未曾真俗無真俗宜假名教化眾生故有真俗故開真俗行而眾生謂真俗二相之即色是空等結此即不即二不二並是諸佛化物也豈得言有二諦墮而復作一異解耶問欲斷此法見有此見可斷為無若無何可斷若有復何可斷若見有見即是見也答無未曾有直是空眾生以空見此空見無所有故假名斷竟何所斷耶下諸義及結文處易知也次須菩提說大人亦五初求說二許說三正說四二人判論義五結也正說中初標三心次釋三結三心者一發菩提心二欲歎此心與佛等如華嚴云菩提心即是佛心三簡明佛此心不與二乘共二乘有得自度度他菩薩無得心自度度他何以故下第二釋三心即三心皆名一智心也以此三心不異佛心故華嚴云初發心即是佛大經言發心畢竟二不別也是無有過去為無漏無所依得為不繫此是歎釋此心是無依得心是一切智亦不著前歎三心是無依得心今明亦不著此無依得心前明三心不著一切法後明亦不著此三心也以是因緣故下結也。

　　辯才品第十五

　　具皆說三義從能說為目也品三初求說二許說三正說正說中二一略說二廣說問此二義為有淺深階級為無答具有二義言無淺深階級者如人破必須器杖如人遠行必須資粮行菩薩自破四魔亦令眾生破四魔故須萬行自莊嚴後莊嚴也菩薩欲求佛道復令眾生求道亦須萬行自莊嚴後莊嚴眾生也雖復自莊嚴三乘之詺欲近趣佛道佛道不可頓階次從一切名為發趣有發趣故必有能乘之人所乘之法如人乘馬乘舩故有乘乘品同問亦如此與今何異答今取般若中萬行萬行方是莊嚴非般若萬行則不能莊嚴是有所得除也故下文云無大莊嚴也無有去來方是發趣發趣而無取動不動而運故有乘乘也故一念具三義也故今文會取般若方是摩訶薩下會取般若始是是摩訶也故莊嚴故邊趣故莊嚴云無階級階級如論云未得生法二空行施為大莊嚴得眾生空未得法空為發趣具得生法二空而行施為乘乘也常有三解如別疏。

　　身子問下第三廣釋三義即三釋初中前問次答問云菩薩修福慧是資糧及破煩惱為大人者二乘修此法應名大人也答中二初明菩薩得大莊嚴之名二明為十方佛所歎初中三義答一明菩薩心治高心度眾生故有大莊嚴名為大人二乘無此故不名大人也二者菩薩具六度又令眾生具足故名大人二乘無此不名大人三者菩薩一行中具攝一切行故名大人二乘無此不名大人也餘二文易知六度相攝者以因緣和合為用如破大軍攻城如弘緣必須并力二者明菩薩是無礙人行般若是無礙法故一行中具六行二乘有礙行唯一行也何者眾生聞六不識六只一聞一不識一是六故明一是六一六是一六雖一般若具萬行雖是有萬行只是一般若也此中檀度攝六下五度皆攝五者為檀有上中下從下生中中生上乃至財生法等故也餘五亦應爾但檀在初故又云此是當位自攝如數人眼攝眼當檀明檀義故即檀不作能所相攝也然六度相攝可有五義若地位相攝如初地行檀等二者若行相攝但名為施忍不名檀戒等亦爾三者一體相攝如一檀體備六度義不攝法名體也止捉一慳過名尸餘二等四者一心相攝據一剎那中體用頓備如一心具萬行等五者相生相攝如相因起前後相生云。

　　次釋發起義前問次答得一念具三義還取上萬行莊嚴能所不同二乘趣於大乘名發趣大乘即此人能行萬行是所行故名乘於大乘也但今更就異義發趣者㸦現皆得也就深淺者上雖明行莊嚴今更復於大乘發近趣故更以異義釋也就文有義為四一約禪中攝五句大乘發趣二者約禪中四等攝五得發趣三以一切種智心行萬行為發趣四以中道正慧為發趣初中二第一明迴向佛道為發趣二攝五句起趣初中四句一者入四禪二者生四等三者以禪及四等與眾生共四者迴向佛道名發趣也問六度中何不從初及後說而說禪起為發趣答禪中戒從檀起以攝物要或從般若是眾行本故戒起出家菩薩所行故戒精進遍策眾行故但今有二義一者發起大乘為向佛道心有鄣難故今明禪中生慈慈定則大力水毒不能畏二者禪中發五通化物之要也文段在文尋也次約四無量明攝五為大乘發趣者然禪中實具功德十一切處等但今欲發趣大乘大悲為佛道根本故偏明也次以一切種修念處第三文經云應薩般若心修行或言一切修心或云菩提心修行然菩提心即是正道佛陀云上求佛道下度眾生也為菩提心今不爾見有眾生可度不能度眾生見佛果可求不能成佛道知無眾生可度始能度眾生知無佛可求始是求佛也第四中道正觀行初十八空慧次知三世非三世然要須盡淨有得三世四句畢竟不可得始得論無三世三世無三世也問句義品未具明知世間出世間今是清淨有得世出世也。

　　乘乘品第十六

　　莊嚴宜論萬行莊嚴法身菩薩正觀具萬行故為莊嚴發趣是始終處所今明乘乘則是具於人法乘法乘故名乘乘也又此名自正解大人義十二門釋大舉人釋云大人所乘故大今明是舉法釋人大人以乘大法故名大人也故出一品問人乘於乘運萬行與萬行莊嚴何異答前取萬行莊嚴於人今明取人秉御萬行前以法成人此取人御法也若階級釋則如論也品前問次答答三初明乘乘次明為十方歎三總結初中二第一明乘乘因二明乘乘得果初三一明乘於福慧故及乘今從智名字偏明乘慧三從神通偏明乘功德得一切種智下第二明得果是名下第三總結如文也。

　　莊嚴品第十七

　　此下第二八品歎法說般若前歎行法之人今歎人所行法法人豈異法人法豈異人故人法不二上歎人即是歎法今歎法即是歎人不二而二上歎行法之人尊今歎人所行法大也八品為二第一此品騰樓初句取定於佛明其所說不謬釋時會之救第二牒後二家取定於佛初又二第一正陳初句第二須菩提雖悟陳自得解發起時會退誤之悟初中發騰其初句次開為二問一問法次問人亦初問體次問人亦初問體次問用如文佛答問為二初答法問次答人問初亦是明莊嚴因及自行次莊嚴果及益物答初問如文滿願但舉六度故略今廣舉萬行也初如文答莊嚴果問為二初明果莊嚴二明佛果莊嚴上滿願文三義不出得行故今述而印定行果莊嚴依經有四段初明現通不明說法第二明輪王身亦現通具行財法次有四波羅蜜但明說法不明現身次有住方便二波羅蜜總現一切身說一切法依論成此四文初作佛身總說三乘法為利出家人次以檀尸二度得富貴作輪王身具行財法利在家好樂眾生也次波羅蜜作梵王身及菩薩身為體物說法次住都及方便波羅蜜現六道身說一切法也若約六度判初作佛身不明住度以作佛身是果故也次二段住六度第四段住智方便二度第四人具行十度但言智方便者此是舉後四之始終也方便是四始智為四終也自行化他行者初人但化以作佛是果故下行具自他化以是因故也作根王檀尸二人初人具行財及一切法施次尸羅中但明法施次波羅蜜但明法施後說別說法如住忍還說忍前二度自行化他總後四度自行總化他別如文可尋也問上三人說摩訶薩何故獨印述得身子答身子是佛對物故不須疑善吉觀彼故不須印也有人分文為三即印成滿願子三義中聞一答莊嚴法問述成滿願子三義中聞一答莊嚴法問述成其第三第二答莊嚴果問述其第二第三述成其第一住檀下第二文為四一法二譬三合四何以故下釋法中兩雙初依正二果謂變淨及化身為王如瑠璃竟欲使不鄣見事相菩薩故也次行財法二施也幻喻來者須菩及時會聞變身作佛王化度眾生菩薩煩惱未盡必應出著自謂尊高後言有物可化故舉幻喻雖為而實無所為故無所著也合釋可知復次住忍辱下第三住四佛梵王及菩薩利物復次須菩提大莊嚴十方下第四段一切身說一切身一切教隨物應度上舉出家在家人王天王尊貴方便也猶未遍現身遍說法故後明也論意明上菩薩作輪王六波羅蜜此菩薩住方便智二波羅蜜住此二波羅蜜為眾生說六度也有解云上別行六度今總住六度復次不生是念若干人第二明誓願無斷為大莊嚴上雖作四方便恐未必遍度十方後未羅來際故後有文也雖答第二問從初問至現四身並是明行莊嚴今明即莊嚴上答初問及後即是遍通有因莊嚴答第二問舉四種明果莊嚴欲未莊嚴果又富樓舉莊嚴雖有三義一誓心無際二自度度人三以一行攝一切行束為二初二為誓願後一為行今作佛印述其二上束述其行今印其正也問富樓那莊嚴與佛明何異答不異但今為印述也二者異異有四義一上舉法為成人故大莊嚴名大人今舉人成法有大諸非名法為大也二者上明莊嚴因明果上略今廣上但六度今具明十也上廣今略略者不明相攝也。

　　白佛無大莊嚴為大莊嚴下第二須菩雖悞自陳得解發起時會成上莊嚴義雖悞玄聞佛印定故知富樓所說不證亦斷如來上明如幻莊嚴者此是無莊嚴欲發起時眾者上說菩薩住諸法畢竟空而現一切身皆一切教雖現一切教雖現一切身實無所現雖吐一切教而實無所吐時眾云此是大菩薩聖主之能非我下界界行能行故息心不學所以須菩云諸法自相皆空無難無深汝能了色色相空則了莊嚴莊嚴相空而精進不捨本願若能為此事也又無大莊嚴莊嚴者如前明菩薩無句義句義今明法則無莊嚴莊嚴一部般若六明人法而並以此言為正今人忽不信聞此言而咲豈非下士耶文三初正自陳所悟發起時眾之情二述成此義三須菩提重陳除眾疑明得利益也初三標無莊嚴無莊嚴三結舉自相空釋前明法空次明人空法空世出世有第法如文菩薩空人空也下結如文述中三初正舉生法空述二問答舉生法二空述者薩婆若是法空眾生空是人空人空故莊嚴空故無莊嚴莊嚴也而云非作法者菩薩以萬行自莊嚴即有作法又變身有所為即是作人化眾生令修行作佛等今明薩婆若尚空無所有一切法及眾生亦爾為菩薩作佛者無作欲無莊嚴莊嚴也次問如文答中常六轉意初正明生法二空答上無作前標法生空次釋法空次釋生空如文可尋也如幻夢下第二轉須謂乃無實作何無如幻夢作耶故今幻夢畢竟空所作耶舉十八空者十八空破實有及幻化等有即是作用故今明尚無空何所第四舉念處及萬行有法應有作如念處破倒等即是作故今明身畢竟不可得何處淨不淨倒不倒第五舉如法性會相平等內實相真諦故遣取相亡四句等即是佛相今明實相真諦無所有誑生智而言智能遣取相耶第六舉佛菩薩真實智慧能作佛實境故能隔凡夫智故化物起身等故明作有所以云佛菩薩畢竟空不可得豈有作耶爾時須菩提白佛下第三重除疑時眾云若自說畢竟無作甚深希有之法若爾則無人法生死得脫者舉數論大小乘解或為問云故須菩云諸法無縛無脫豈有遣有淨有正耶文二初明無縛脫二以明無縛無脫故得利益初有不可得故脫縛縛不可得故無解也前明也旨法無縛脫初直五次廣說三世次即世後有性如是遍推無縛脫也無縛脫檀波羅蜜下第二得利益無如此依得故於無依得後具足一切佛法始是行行若有縛有脫即是縛脫見也縛脫檀今無縛脫故始是無縛脫檀也。

　　問乘品第十八

　　第二騰後二句取定於佛釋時眾之疑也又今欲責明摩明摩訶衍義以說般若即是廣就大乘法說般若也得上之一品是釋疑今釋疑既竟故須菩更廣開上義以問也然作人門說一切無非人作法說一切無非法何以知之前釋人義舉莊嚴發趣乘能成人故明人義法人並人今明行並法故摩訶中具足人法故名為大也如化大乘但是法亦如他解涅槃但常今具足常無常非常非無常方是涅槃人法非法非人非法具足方是大乘也若爾若知人法非二人門則人法並是人法門若人法皆法則人不二不二故未曾人亦不是法人法清淨假名般若故如善才一一善知識言唯此一法門就此一法門是無量一故一具無量也此七品為四門初問乘次答五問從初問乘竟出到四品答問三五歎歎前佛述即勝出等空二品也四會無二法不二法不二釋新學之疑即是會宗一品須菩還廣論大乘有五門五門故即有五答答問疑歡喜故有歎及述成但新學未了故須會理也依通云為六問一問乘體二問乘用三問始四問終五問中間住間乘乘人今以論釋經為正論解勝出品云須菩提聞答五問歡喜心故作五歎也數五問有二初云一問乘體二問乘用三問始四問終五中間住作如此釋但問法了三云不等一問體二問用三問始終以佛總答此始終為一答故知是一門也四問住五問乘乘人前四法後一問人也次有五品是所學之法能乘之人也開亦二為五者初一後三還是上乘乘也第二問發由是亦發趣也佛答五問即五從初竟廣乘答第一乘體問明無所得萬行萬德皆是大乘體也第二發趣答第二發趣問行無所得行則能發一地趣一地如乘馬趣象捨象馬乘象乘象趣龍捨象乘龍也第三從出到品初乃至從三界中出到薩婆若中住不動法故答第三始終問第四從出到品中須菩提所問是到何處謂不住法不動法故答第四住處問也第五從出到品末須菩提汝問誰當乘是乘出者竟正答第五乘乘人問也。

　　品末須菩提汝問誰當乘者答品答第五乘乘人問也云無有人乘是乘出者則兩品答一問二品答一問一品答三問也答初乘體中二初略舉六度為乘體二廣明六度為乘體但廣禪智二度也略明其體廣明其義論名義也即是廣略也初二第一牒前問總數列名二別出其名以釋以釋其義也初釋檀中名解釋結釋中五句一應薩婆若心二捨內外三與眾生共四迴向佛道無所得也初佛道求佛道故應薩婆若心是心猶未有其事故第二句內身外物布施一切以大悲心故得施果與物共之前內外物是行因今是得果因亦施眾生果亦施眾生更不求餘報故迴向佛道與實相亦應故三今無所得者貫四事雖應無所應捨無所捨等也問八萬四千波羅蜜住八萬四千波羅蜜治八萬四千塵勞六度治四弊復何故說六度論主答云為六度苦地獄相考掠苦人中求五欲苦天中死時苦故也論直爾結檀是治餓鬼戒應為地獄忍為畜生進修羅禪為人般若應為天生菩薩戒文問六度總攝一切佛菩薩發心誓願大悲等屬何度攝答屬精進攝佛勇猛精進故發大誓大悲也問後方便力得智屬何耶答皆屬般若論云智淨故變名方便發願深後轉有勢力後智決淨也問摩訶衍攝萬行異般若攝六度六度別開般若為一度亦應摩訶衍中別開為一行也私答應不復大乘論其總別一多六度欲論其答曾別義也。

　　十八空下第二問廣明禪智二為大乘散與不可得空釋義以離散故空求不可得故空餘皆所空法論二文金剛品空十八法名十八空雖文云判十八意行名十八空能經明大是境空大經明大空是智空小乘亦明眼等為內空但空我今具人法小乘亦明眼空者此是但空今是不但空故言非常非滅破有故不常不著空故不滅也無法有法空更有為無為更無分別空者不詶以為無為攝法盡故無別此空有法無法攝法不盡如生為有滅為無等也又為無為復有畢竟空如有法無法後有無法有法空也四空三義一為後利根故略說或行或謂二為易持故也有法有法空五陰五陰攝有為盡也無法無法空無為此二破一切法盡也自法自法空者上二種法名其性有法中有地堅性等無法中如如法性等二者明此有無二法本性自空非見智所作令空也他法空者如法性攝一切法盡禪此外無復有法而或者脫之法性外更有法此亦空也如下云設有過涅槃者亦空也初二空攝上十七空空中有有法屬有法有如是等又前二空的是十八空中為無為二空也第三自性空屬上性空第四是遮異計非上十八斷也百八三昧如論釋定令誦解脫也。

　　廣乘品第十九

　　文句一二如此疏皆無異也自身為內妻子財物為外身自身為身死尸為外身又覺苦樂處為內不覺處等為外又眼等五情為內身色等五為外身也所以作此三觀者或為一人或為三人言三人百人徧愛自身妻子等不著也有人但著妻子等我身內云身為地等有人二種皆著可尋之也身愛外心愛為內也五識相應受為外意識相應受為內百八愛為內餘殘為外又身心二苦為內受心有悕是身有四百四病等外緣生苦謂惡人及無情風雨等為外受也意識是內心五識是外心又緣外為內心七覺內五蓋為內心七覺內五蓋為內心外七覺外五蓋為外心也除受餘殘心名法能緣內法空數為內法納外法心數及無為為外法也又有識緣法為內法有中除受心數法是為內法餘心不相應行為外法也七科中二處與正名謂四正勤與八正也精進心義發動是錯誤與正名行道趣法是墮耶道故與正道也得四處故得智慧後加精進策發則慧強定弱若得如意則定慧均平稱行者之心故名如意足以得定慧均平無事不辦故如行者意令滿足也數解四足為因此是心精進思惟此四故得定故為足也斷行成就者行於斷欲之行故得於定也前問云勤斷三惡生善與二乘何異答須取前不住法不生故具念處等今雖滅惡知無所滅無所滅故名滅耳進亦爾問三科何異答慧多則說念處進多說正勤定多說如意足也此十二法若鈍根人心中名根在利根人心名力又根增長名力也九相徧治婬欲十想遍治三十相中一不淨相攝九相又解不淨於一切世間不可屬想食不淨想九想也又言九相為破結十想斷九相因十想為果又解無優劣同為滅三毒九相觀不淨不淨故無常無常苦則離欲如是得滅盡也又九相是念處初問身念處開三一念念處問處問三十七道品門三十七門等空共數六十力四無畏大悲三念處也解前十八身口二無失二隨智慧行有陰無異想是想陰無不定心是是識陰餘是行陰皆在四諦中也無不知已捨者三受復生三毒捨受多生癡餘人不覺唯知前二受佛今知此捨也又或一月二日入禪或入涅槃時人謂佛捨眾生故今明此是知已捨非不知也無異相者佛則無別貴賤近遠等也念無滅念無失異者於威儀中誤名失念於禪定中通三世無礙故減也身口無失釋上隨智慧行以隨智慧故無失也十力內用無畏為外廣為十力略為無畏初力第十力前二無畏中間八力後二無畏也前二無畏自德後三十二字門欲明大乘之法無義不攝無名不收如大經記文皆佛法故有上皆是辨大乘體之與義此四十二字辨大乘一切名也。

　　問此四十二但是佛經通內外答通內外但菩薩了此字故得菩提功德也世人亦皆阿直言無了如無食無物等菩薩聞阿知一切法不生也大經十四為音智故即是十四智此直明名字本今則是字也何以得知彼有長附故為音此直明字也問云何天下一切品有四十二字耶答四十二為本支流生無量字也若世人亦知四十二字與菩薩何異答世人亦皆音聲而菩薩得音聲陀羅尼故不憂憙等今亦得字陀羅尼故識一切法也問五百持何故偏說字持答二義一者此是五百中之初說則攝五百也又是五百中最大也二者此陀羅尼門如因字有語因語有名因名有義故分別一切諸法名義皆從此門入此持門故則入一切法門也問此四十二字音云何同異答可為六義一者三十三字字異以兩伽兩荼九字同而義異次有兩字字同而音義異次四十一字有字有義一字有字無義次三字的是西天竺音餘眾國共用也如多伽兩婆此字同而下更無分義異是名字同而義異字同而一音異者有兩他字即陀音後他字知茶反也和字音千波國更音社也四十一字有義彼一字論云無義可釋也文三初總標字語諸字入行為大乘釋後結釋稱歎字與畢竟空等語亦與空等故云字等語等又於好字不憎愛故等語亦爾也四十二為諸字門入此行則通達一切字故云諸字入門亦是諸字悉入此四十二字門故入一切字門也無礙下第三結釋稱歎又二初明字義二明受持受持無字字得和上列釋四十二即是無字字義亦明諸字無礙無名字菩薩了如此字無字故得和為有如此是大乘也彌間趣五門種種門如泥諸要種種門入也阿事門者為事故說識根緣也方便行知是方便得大悲門知大悲心說理趣為明道也巧分別日月者從今日至明旦為日也月行日度為日月月行星度為星宿月月行月度為月月也世間常用為世同月者度數也。

　　發趣品第二十

　　從初地發趣二地下亦他不得釋此義今明大乘發趣般若解般若與十地相似般若正是空慧有解是相從十地正以空解為地所生相從名地道諦小廣取戒定慧合為道大乘廣無俱乘今明不得爾前云念處至四十二字門皆云不可得故我云何取漏無漏皆乘能且乘是運出有漏有得不動不出又今十地事大乘皆是佛因云何取有漏今明有得無漏尚不取況有漏耶故今明大乘之與十地是離合差別無差別義也又他明乘唯是因非果若爾前品得取六度道品為乘也十力等應非他又云大乘唯取善不取惡今明有得善惡俱非無得善惡俱是也問與富樓發何異答前明相攝為發趣此是橫論今地是竪論也然乘與地俱橫竪十地為乘是橫萬行發趣為乘是橫十地發趣為竪問此共地答他言二乘共地約斷見思及習氣分判但光宅即辨支斷習餘師云但斷正使也三藏佛斷習也不共地則約五住惑論其斷也如常說也地論人云三十心斷四住登地至佛斷無明於十地為三道初地是見道二地七地修八地上無學道煩惱亦三初地斷不善煩惱二地修道斷善煩惱八地無學道斷無明煩惱也今總問所有解能或是可斷以不答見解惑二則同愚者見二若無今所斷又見或斷不見斷云亦明並是假名字說無生滅觀中開為十地初地即了惑不滅解不生假名言惑斷竟何所斷假名解生念何所生故下云無得者始能從一地則知是無生觀始能也所以共不共地者地何曾共不共但隨二根緣釋迦起共緣故有共地舍那起不共緣故有不共也他明空行為地體今明不無空行義但不如他有此空有行並成有故言無空行義今明只行空空亦空故有此行為空行也。

　　無來無去次下在之世間求財尚下意說求佛道而慢耶虗語者具攝四語也又二地方離四今初地思離重者第二地五法初是戒淨二地尸羅普施一切初地財施不普次去此是無所得不持不犯戒也住忍優力此眾生忍也言不瞋不煩者此是忍體初不起瞋心次身口不惱也受歡喜二義一者自喜上戒淨是身口淨次知恩久住忍此是心淨三業淨故自能生憙如人端正人香水沐浴新粧梳則自憙也二者菩薩住忍中化物物得世出世及乘之益則菩薩心憙如見子病愈也施眾生者眾生雖難化不捨之若利實眾生及欺佛也次釋大悲心代物受苦然無有我作他受豈有代物理但見菩薩大心則愛我受道也三地中耻二我未發大心今遂中悔則二乘輕咲如人請客食而反自噉不分客是大可耻也四地不捨阿練若者不起二乘心即是無事之行觀深法忍次他功德者二義一者觀深法忍能振拂斷常煩惱是此義之義也二者是果中說因因頭陀故戒淨戒淨故得定定故發慧即是忍此是因頭陀得忍語忍為頭陀即果中說因也此是順忍也七地方是無生忍也二識處心不並者隨眼色中不生識乃至意識法中不生識即是入不二法門知根塵內外皆然不可得識何由生五地離親白衣者發心始行之人乃有此言也何乃施於五地耶釋云此是下地五地當須遠離始發心豈可近耶故知是深妨道也尼士爾也又畢乎正道便是俗人之與比丘尼故令離也又顯五地菩薩生諸佛土故不親近白衣也第六地云三乘人皆行六度到彼岸故知二乘人亦皆行六度常不應言六度但菩薩所行也問此中何故作是說答此歎六度功德故三行足皆得度也問今是者初地至二地為去二地望初地為來今不見此去來也今明去無所來不去而去不來而來故有初地至二地不去去也今問為有一地可至為無一地可至為有若為不至耶答云次廣解十即十初云不可得者初得無生忍故與不可名也初地十法中初以深心治地業者應行般若心即是菩提心但菩提心有深淺今是深心此人煩惱薄智慧利故是深心以菩提心作一切善不以畏心所作作一切善著為菩提不為餘法事如慳人無事不捨一錢但慳貪積聚慧轉增長菩薩亦爾所有一切善但為佛道不以一豪善法為我三界也二者深入悲心利物故名深心前是為佛心今是利物心故深心具此二義也等佛第二四等心上深為佛道今等心利眾生也求法者三法一大小乘因二大小乘果三大小乘文云即能表故法前二是所表法也不離心出家者不於九十六道中出家也又不以二乘有以得佛心出家也愛樂佛身者謂生法二身菩薩必知得之故愛樂也演說教者上求為物求即如說巧也今為物說即如行說又前明財施今法施也此文具五善為物歎檀為初善歎戒為中善此二所得報或生佛土或作大人為後善又見三界苦發心欲離為初善次出家得身離為中善後斷結得佛心離為後善又為物歎三乘為三善也第二妙善第三好自有好義無巧語自有好語無深義今具足也第四名清淨即是離三毒垢故但說正法不說非法名清淨第五名具謂八正六度具足若是七善更足轉法并隨順梵行也破憍慢者上既施財及後法恐自高陵物故後之慢則今世惡名以覆沒功德沒世卑財也又菩薩地云何二乘人法行度耶答論主云大能合小故菩薩中合小乘也此是大小般若三也問三乘皆度到河岸答智論下云聲聞至愚等岸不能度檀等岸故身子沒布施河中具三施方度施河一外施二一切內施三無所得施容施邊底乃名度了身子未能故不能度也但二乘人乘六度生死岸也皆是與奪之言也既隨分度生死但隨分度施戒未容施戒亦爾來容涅槃此義通也但二乘度生死奪甚度施河也問二乘皆六不答隨分六也但此中總相三門六未必具行但多行戒定慧三法也。

　　釋七地四十法前二十明離次二十通得也菩薩菩提善法是生法二空也因者非因見如八證也又見因果之一異等也具足空者具足行十八空也具行生法二空又取略行一異念空也此中云自相空階以自相故空此釋三種空之所心也又六地得順忍未得無生忍猶取相故入七地破相明自空也三分清淨謂十八善不出三業淨也慈悲智具足者三種緣中此七地得無緣悲名具足無生忍與無生智異甚淺名忍深名智一地中三忍取中下為忍為智也則智之名皆通因果也次釋轉見者上縛我見法見今的縛一乘見也上菩薩法中轉麤煩惱論云今縛細煩惱論云謂見愛見慢等此應是習為細也定慧地者初三慧多定少次三地定多慧少今得生法二空具足故定慧均平即是具足實方便三者名之等此正是七地竝觀文什肇等釋同也經文釋云何等定慧地一切種智故在智種之名亦通因也論釋云等定慧漸即一切種智也得佛眼也七地二慧眼以慧眼變名佛眼故就此地佛眼脫不染愛者論云十地猶是有前世業因緣肉身入觀猶有著氣或愛著七地智論釋若不爾與經相順也釋九地無邊世界所度之分三千大千一時成增壞如是十方恒沙三千言十方恒沙者十方名一恒沙也如是乃至一世界種數十方恒沙亦是十方一恒沙數如此中向後言十方終是十名一恒河也一佛世界如是佛世界數如恒沙數等世界為世界海如是一佛世界海數如十方恒沙世界為一世界如是世界種十方無量是一佛世界於一世界取如是分為所度之分分者治宰也釋胎生成就大經言化乘白象餘處云菩薩化作白象形入胎不作人形此論云菩薩乘白象入胎也釋性成就言七佛前三佛暗陳如性次三佛迦葉性釋迦是性也又解言無生忍為菩薩性中生也又解發心堅固是諸佛性此三名有其所以乎釋一切諸善成滿具足云七地得無生破煩惱是自利以八九是利他利他自利滿故名具足功德也十地如佛經云所以明九地法數不明十地法數者為第十地具兩種有因有果不開之經文前明第十地如佛論解是法雲地如佛者論解意取是為如以第十地斷習故爰成佛地故云如也今明若十地近佛為如佛亦有此義經第二文過九地住佛地此是佛地為第十亦是故說如也。

　　出到品第二十一　亦名出乘品

　　欲平宗二品出到為勝若云出乘此但得其始今言出到則得始終也此品初答第三問前始終問云是乘從何處出到何處住就大乘無始無終無出無到而方便論始終出到無始始從三界中出無終終到薩婆若無出出三界無到到薩婆若故用目品是大乘無階級亦無不階級為破定階級故言無階級同一大乘為破定無階級故有十地階級然階級無階級同為開般若非階級非不階級為開階級與不階級。

　　就答第三中又二第一問(云云)論云般若十萬偈三百二十萬言與四阿含等非一時一座說盡今是異時故重標問而答者云偈雖十萬一時說盡如說法華六十小劫謂如半日也小乘法中此無不思議事唯大乘有之耳謂一時異時並是隨所聞也佛言下第二正答又四第一雖無出到而出到第二明說出到而無出到第三結無出到故出到成第一第四結上出到無出到諸法不動故來第二也今是第一(云云)以不二法故下他云前是世諦故實有出到今即真諦遣故不二無出到故世諦中常有萬善相積運載行人自三界生死終至大涅槃今明佛及論主不作此義故結前顛倒所解見有人法能所因果兩異留注三界非謂從三界出到薩婆若以諸法不二無出無到無能無所故也今若能不二無出到故能出能到故出到無出到一句語也就文又三第一總標一切不二故無出無到何以下第二釋不二明能到之乘與所到之果不一故不合不異故不散非有故無色無形故無對非合非散非有非無故云一切無有無無相故云無相也若人欲使下第三舉釋之此下是反難有所得人言乘是出義汝若欲令乘出者應合無相實際等出而無相實際無有出者汝乘亦爾也就文又七第一舉實際等無為法無出無到為類此實際亦是佛教門佛意為破令出入故云實際法性無出無入論云狂人欲令實際即出可許無相大乘即出而實際等無出只無相大乘是實際何可言其出耶他見此文云為欲使無相法等出故知真諦遣論云無相法是乘非關真諦也他云諦相積假名運出今明無出無到運於出到出到運無出到也若人欲使色空下第二舉陰界入等空為類空不出只無相大乘是空無相大乘何有出耶若人欲使夢出下第三舉夢等六事為類無出六既無出只大乘是夢夢求為大乘大乘夢有出耶若人欲使檀下第四舉大乘因行無出為類只因行是大乘大乘寧即出耶若人欲使阿羅漢出生處下第五舉大小乘果並出為類此諸果既無出大乘豈有出他云真諦遣故無出世諦常有出可得真諦遣故羅漢無出處世諦中羅漢有出處也若人欲使字下第六舉但名字為類如前云云若人欲使不生不滅法下第七為類亦如前云今他難云既不出不運亦應非乘答汝是出運乘言不出不運乘聞不運運於運如聞運運不運聞不運運非運非不運聞非不運運於運也須菩提以是因緣故下第三結無出無到故則對之若由來有出有到何能出到寧不留住三有今口無出無到則無所不出到也不動故字即第四結前出未曾動故雖出未曾有所出雖到未曾有所到亦雖動未曾動雖運未曾運不運而大運不動而大能動不出而大能出不到無所不到(二不論云云)。

　　次答第四位處問亦二先標問(云云)有解云上問始終今問中間住論不爾上問乘始終今問乘為在因中住為在薩婆若中住佛答無所住因果俱不住若不住而薩婆若住也次正答又五第一明無住處既無出無到復何處住答其問也他云既無住處應無異今答自有住處乘如彼傍說自有無住處乘如今說也何以故下第二雙釋無住令住先明一切法皆無住相豈大乘獨住處耶次明如無住為住所謂畢竟空故大乘所謂六波羅蜜波羅蜜豈非住畢竟空耶如初如下第三雙初非不住故有前住與不住也亦牒前住故由非住非不住也世諦故非不住第一義故非住又破常見故非住破斷見故非不住也此是中道正法乘也又不自相中住故非住亦不他相中住故非不住即是乘非乘中住名為不自不在非乘中住名為不異如長不在長中亦非短中住也是乘亦如下第四雙合如向何以故下第五雙釋不住非不住(云云)須菩提以是因緣故下第六雙結不住(云云)(二不論云云)。

　　次答第五問乘乘人此中既標問故乘品初有此問也先標問無住處復云住薩婆若中復云畢竟空中六度等為體誰乘乘頓有人乘不耶次正答中又二第一明既無住處故無人乘者第二明無人乘而乘所謂菩薩乘之就初五第一正明無人乘出者何以故下第二舉四法無所有釋所言四法者一是乘謂六度二是乘人三是所用即慈悲方便等非度攝四是時即明此四法畢竟不可得何獨有人乘之也何以故乘不見次第三舉生法二空釋四法不可得何法不可得下第四釋不可得之所以為是智慧力少故不得為是無故不可得今正明無故不可得此中前舉法性實際為喻明不可得次舉十八空釋不可得問何故云畢竟淨答破有而依無非是畢竟淨今有無俱淨乃為畢竟答菩薩以一切下第二明無人乘而所謂菩薩乘是大乘出到薩婆若(云云)論五十卷。

　　勝出品第二十二

　　此下兩品有四章第三稱歎摩訶衍善吉第一作五問問摩訶衍次第二佛一一答五問竟今大眾聞佛答領解歡喜故善吉為之作稱歎摩訶衍明六度等為衍體次有發趣之用次明始從三界中到薩婆若中次明此住無住復明無有人乘此乘者故此乘微妙勝出人天修羅之上與虗空高等含受無量無邊眾生無去無來無過去未來現在三世平等如前明摩訶衍非階級非不階級而方便論階級故階級與不階級同入摩訶衍如此階級為顯般若波羅蜜以般若波羅蜜摩訶衍論階級故如此階級不階級並勝出人天修羅之上故云勝出雖言勝出而未曾有其邊表高畔故云空等既云與虗空等故能含受一切既含受一切似若欲知有去來而實無去無來既無去無來故無過去未來現在出過三世俗初歎為名故用目品他云因中萬善為來是世諦有法即是世間豈能勝出世耶彼世間有多種於中有勝劣言暢大乘雖是世間而勝出其雖世間今謂佛及龍樹不許作此解既是有為豈與空等既是有即應礙何能容受既是有為從因緣趣果非謂無去無來既是有為則雖三世非謂三世平等出過三世佛又云皆是真諦遣又云過分歎今謂佛及論主不許也今明衍非是有故勝出世間與虗空等能容受一切名無來非三世攝言勝出二義一者歎乘能摧破三界六道故勝以勝出三界二者三乘內出三界為出而大乘是中之勝以無過不難無德不修二乘如不爾斷惑不盡集德不備故劣也。

　　就文為二第一舉出等五義歎摩訶衍第二舉出生三世諸佛摩訶衍就初又二第一善吉為大眾得解歡喜正作五種歎摩訶衍(云云)佛告下第二如來述善吉五歎就文又二略述故云如是如是亦是標得歎乘體故還牒前問乘品廣乘品六度為乘體於中初出其義所謂百八三昧禪定義十八空四等般若義道品等雙廣上歎(云云)。

　　如須菩提於言下第二廣述亦有正述即為五章今盡品述第一勝出歎就五述中例牧及正述并結怛不就第一正述勝出歎中又三第一正述勝出第二勝出之意第三明利益此三段文中聞持品就正述勝出又三第一明勝出無為第二明勝出因果所以然者布云良由摩訶衍非俗諦有為故勝出俗諦有為非無為故勝出真諦無為非因果故勝出大小乘因果今明若有為若無為若因若果皆是佛教並非實皆虗妄皆實異皆非諦皆顛倒非常非斷壞相皆無法而人即修謂是實非虗妄不實異是諦非顛倒是常不壞非無法菩薩學大乘知之非實皆實異皆非諦皆顛倒皆無常壞斷無法故能勝出人天修羅之上此是持正作此開文於義皆大文悞者今經妙末皆云勝出六道何曾云勝出空有因果耶義者若言空有因果非是大乘故乘勝出者何得此中佛重取上因果空有為乘體耶今釋不爾明若此有因果等法有一豪可得則乘不出六道何者若有一豪可得則是有得還是六道何能勝出六道耶今知一切法無一毫可得即是無所得故大乘此大乘則勝出六道故文中若未有為法無所有次舉無為法無所有故乘勝出六道第三舉因果無所有故勝出六道也今是第一勝出有為云一句一句例有八一者有二者不虗妄三不實四諦五顛倒六有常七不壞八非無法云。

　　須菩提若法性是有法下第二勝出無為(云云)。

　　須菩提若檀波羅蜜下第三明勝出大乘因果云由來只用此因行作大乘序大乘經勝出之耶彼云所勝者自是執相未破導者若被導妄相者不論被勝及㸦勝之乘今聞佛及論主不。

　　須菩提如金剛慧下第二明勝出之意正言摩訶衍故能勝出人天修羅之上至論文自見也。

　　須菩提諸佛為眾生轉法輪下第三明利益何者眾生實是誰能斷有性何可令入涅槃則諸佛於眾生無利益設入涅槃則得改眾生罪良由非有而顛倒成有故諸佛為眾生約法輪故化令悟本自非有名入涅槃故大利益得無量福如云平等真實法界一一切眾生入真實無所入乘令無量眾生入無餘涅槃而實無眾生得得滅度者也。

　　等空品第二十三

　　等空品常云乘是萬行萬行是有不可與空等若真諦遣故無萬行無可與空等今明品萬行宛然而畢竟空故與空等可謂空萬行空萬行空如三事宛然無三事論下釋言菩薩從無生忍不復分別知施無所施若未得無生忍則謂萬行異空空有二故未是真實乘也問若得無生故萬行空者若爾非是乘本來與空等答乘本與空等於未得無生人自謂不等等此品初述其第二等空歎故用目品問何故虗空等解云與世間虗空等世間虗空已破經論所破誰論此耶故摩訶衍與般若虗空等般若空亦令與般若大乘等。

　　就文又四第一歎如是如是下第二正述云須菩提如虗空無東方下第三歎述歎凡舉二十二種歎類能由來乘是萬善有為有法並不得舉此二十二為類(云云)彼解云皆是假設狂稱歎若作如此言及佛重熱但汝解佛菩薩不解大乘實不爾無氣味也須菩提以是因緣故下第四結歎(云云)。

　　次述其第三含受歎由來摩訶衍是萬善乃可令受行眾生云何能含受一切眾生及一切法彼解云是少分為言實錄唯含受有著之人不含受一切眾生及一切法此則反佛語及龍樹意今明摩訶衍非凡非聖而凡聖皆含非人非法皆含受又中法空喻者非世所解三無為中為虗空世人所以虗空與萬法君含受萬法今云虗空者如經云亦名佛性亦名如來法身亦名涅槃虗空故般若虗空摩訶衍虗空及能含受一切法摩訶衍虗空既能含受一切摩訶衍亦爾故摩訶衍與虗空不二不別今作異若說然善吉二歎一云乘與空等次云乘如空含受佛述則異述等空明乘與空等含述含受則云無有虗空所以然者正言空非有有無四句內外如此空方能含受亦如此空乘與空等故此義不異但小既明等空則恐有空可等有空能受故今明不見空方是空受方是等空也問既不見空不空四句內外皆不可得有能含受耶答一切法皆不出此法皆四句內答一切法不出不出此法者汝問云既不見空不空四句內外皆不可得云何能含受今云一切皆非空非有非四句內外無有一法不如此者故云不出此法也既問一切同如此非空有非四句內外無礙何意不容不受耶是故一切法含受故空也問一切法皆畢竟淨衍與空亦畢竟淨既云空能含衍能含一切法何故不云一切法含衍含空耶答亦得此是一切衍衍一切法空一切法空一切法空但今為歎衍故云衍含也問一切法皆畢竟空則無異不異含不含何故云含耶答今畢竟空為衍以一切法亦空故入衍中故云含也然衍與一切法皆畢竟空不可得何有含不含耶。

　　就文又二第一歎二正歎述歎述中北人以為六義(云云)今直為四第一舉虗空為歎第二阿僧祇為歎第三舉乘為歎第四舉涅槃為歎若虗空阿僧乘及涅槃若體是有有則隔礙不能含正言虗空非是有故含受一切餘三亦然皆舉所信類所不信明一切無所有名為大乘故能含一切也若爾耳但含一切眾生亦含受一切法無所有何但名摩訶衍含受亦得名虗空含受亦得名眾生含受但今歎摩訶衍故一切無所有名為摩訶衍既一切無所有則無能含與所含但一切同入無所有故名為摩訶衍含受一切次第二舉阿僧祇無所有類一切無所有我無所有下第三舉我無所有類一切無所有此舉聲聞人所信類所不信就文九復次初復次舉我類如此性等乃至第九復次舉我類三乘人同無所有譬如須菩提涅槃中下第四舉涅槃涅槃性為類此亦舉所信類所不信也(二不論云云)。

　　次述其第四無來去歎前歎次正述正述中又三第一總述一切法並無去來第二別釋一切法皆無來去第三結為摩訶衍無來去今是第一先正述次何以故下釋明一切法皆不動故皆無來無去無住若爾一切法皆大乘何以故須菩提第一無所從下第二別釋一切法無來無去無住就文凡舉十科一五陰二十二入三六種四如實際五六度等門六菩薩七佛八菩提九有為法十無為法此十科法一一各有五義謂色色法色如色性色相就五義中一一各三義謂不來不去無住五義者一色謂十一十四及明無所對凡夫見為色也二色法知其色無常生滅即二乘三色如知色無生滅非常無常菩薩觀也所以名如者現在色既無生滅過去未來亦如是也又云佛觀色既如此菩薩觀色亦如佛故云如也四色性者色性本來不生非度故無生滅性如此故云性也五色相何以故知其無生滅性不耶見其相壞敗不有故知其生滅也色五義既爾四陰五義亦爾乃至無為法五義亦爾皆不來不去不住一切既爾即是大乘不來不去不住以是因緣故下一行餘即第二結大乘不來不去不住由來大乘是因中萬善云何不來不去不住彼云是真諦是今用遣何為即一切不來不去不住是大乘大乘相如此也。

　　次述第五無三世歎若有來則有未來若有去則有過去若有住則現在前既無來無去無住則出過三世無未來過去現在由來大涅槃華嚴自可非三世大乘與般若並是因中行為三世所攝今則不然般若是一法佛說種種名故一切並過去非未來非現在亦非三世就文先歎次正述正述中又四第一就法空義述歎第二就眾生空義述歎第三勸修第四結歎就初又五第一就不可得空述就中有正述及以何故釋摩訶空等下第二就自相空述亦有正述及何以故釋既自相空豈大乘為菩薩為二大乘空為三菩薩空為四豈有三世空為忍豈有三世空為異問此中云三世平等歎何故云等不等皆不可得答曰歎亦應不見勝出不出乃至最後不見去來不去來但今既最後收卷故云不見等不等也是菩薩摩訶衍是衍中等不等不可得下第三就性空述亦有正述及何以故釋須菩提過去檀不可得下第五就平等空述諸行悉平等亦有正述及何以故釋復次須菩提過去凡夫人第二就生空義述歎亦有正述及何以故釋如是須菩提菩薩住般若中學等相當具足一切種智即第二何以故釋但學品應云住大乘中學三等相當得一切種智云何言住般若中耶釋云所謂般若摩訶衍摩訶衍般若大乘大乘般若學三世平等則能得一切種智是名菩薩下第四結歎三世初結五歎中第五三世平等歎後句結五歎中第一句勝出歎爾時須菩提白佛下兩品中第二歎衍出生三世諸佛一切智由來云依涅槃圓修滿字學乃可得道依此半字無常不可教學不能得道必須攝涅槃方得道就文又二第一善吉正歎能生三世十方諸佛一切種智可謂好大乘佛告下第二如來述歎(云云)若他五時義定是則得須菩提與佛不曾護不解義不及今人。

　　會宗品第二十四

　　就前為四第一善吉五問問乘二佛答五問釋乘三歎歎乘四無二法不二以除新學之疑此四段為二上三正釋大乘以說般若今方是釋疑利根之徒知大乘與般若義雖殊體更無二或名為乘或名般若包含廣大運用至佛即名般若為乘則有照遠實相導成眾行故乘名般若體更無異聞上大乘即得與般若相應即得正悟住大涅槃即於大乘但新學之人謂般若是空慧乘為萬善言異涅槃不同故論為異也以今釋也問乘與般若為有廣狹為無廣狹答一往無有廣狹乘具萬行萬德般若亦爾故此品云三乘善法入般若中前云若有實悟攝一切善法者般若是既云三乘皆入般若中即是三乘同歸般若亦是會三乘同入一乘與法華復何異言此經是第二時三乘通教法華是第四時耶然今此會三乘是般若三乘也若有所得二乘皆破除豈會取般若但取空慧為般若亦但取空慧為乘若有空有行皆乘亦空即得皆般若也問今言大乘則攝一切經謂法華涅槃皆大乘豈可皆般若耶答此等諸經此皆是般若論云諸善法入般若中謂法華經為餘善法也故法華涅槃皆般若異名作般若名說無非般若也此即就教會若就通門不二會般若畢竟空大乘亦爾一切法皆爾畢竟淨何曾有般若異乘乘異般若也問不異有異義不耶答曰亦得異大乘則具萬六度般若則是一度故大乘當其總名般若是其別稱問般若是別總別異云何可會是一耶答名總為總別因為總總別豈三耶問若爾雖有不二會有二義答既有二不二豈無不二二義故般若是二慧五度不名慧問若爾云何會之耶答般若雖是慧以般若導成眾行故眾行方成不導則不成故般若亦得攝眾行也問法華會何異答法華會三歸一今就大中自會是異名故異也。

　　品為二初疑問二釋疑問二初滿願騰眾疑所以爾者由滿願上大乘善吉因此說乘故滿願為生問也次善吉自審如文第二佛答有二第一就教會二就理會教無中二判明三乘法皆入般若故知因果大小皆是般若不可言般若是因非果是大非小至論般若未曾大小因果也次判論三乘法不同已知三乘法皆入般若亦悉論三乘法也論云十力等是佛法度是菩薩法道品二乘行名二法菩薩行名菩薩法也又出有人云具足行六度是菩薩法不具足行是二乘法此言不具足行可具二義一者未來可但行三四未必具行六二者設行未能露六之原也須菩提若摩訶衍下第二就理會皆畢竟故一切法不二也。

　　十無品第二十五

　　從集散品竟無生品正奉命為菩薩說般若開三門初三脫門說般若二稱歎門說般若三無生門說般若北人云第三是遣相門復有人云三脫門是菩薩字空門從句義已去是菩薩字義門今第三就無菩薩門說般若謂無人無菩薩法謂菩薩字空及菩薩字義門論有明文更可用也但第三會無菩薩門不及無生門說般若亦不同遣門也所以有此第三無生門者為根性不同自有聞初門悟不須第二一一悟不須第三但受悟不同故備三門也論云悟故開道是門不悟則塞非門也必有次第釋者上稱歎門既歎釋大人歎釋大法時眾便言有此大人大法故人法心生今更淨於人法之心明求人不可得故人無生求法不可得故法無生故名無生門了人無生始見是大人了法無生始是大法故上人法是無生人法今是人法無生也。

　　問上三脫門即是明無人法人法無生義與今何異答般若有無量門上是三脫門今是無生門上開一無生門為三脫今合三脫門為一無生門所以始開終合者樂種種門入入竟無二故同一無生也又上廣門略觀今略門廣觀上廣門有三不開十無故是廣門略觀今一無生門開十種觀故是略門廣觀問雖復廣略不同同是破人法前已破竟今何須更破答人法病攝一切病此難淨前雖破今須更破也。

　　問前三脫門破與今無生門破得論深淺不答亦得無深淺俱是破人法故亦得論深淺前一往初開般若故就三脫門破其昔來封執人法之見次歎釋無所得大人大法破便言有此無所得大人大法故今明無所得人法未曾人法人法皆悉無生也亦得是因緣相成義三脫門是無人法次稱歎門明無人法人法今是人法當知未曾人法亦未曾無人法也三門圓成一意也若依知斷者初品十種求人不可得破計人之心次無生品一切不可得除存法之念但此二品既云無生門文相拘涉開為二無生第一明順無生第二明真無生即是順忍無生忍地前為順忍登地生無生忍文五忍(云云)。

　　初明順無生中為二第一正十種觀求人不可得故人無生第二明行此十觀得利益也初三一標十觀二身子一一問三善吉一一答。

　　十無者一明無三世故無菩薩不出三世中有故今明當無三世豈有三中菩薩耶色無邊下第二無離陰菩薩五陰尚無豈有離陰外有菩薩言色無邊者求其邊表念不可得無邊是空空異名色是菩薩第三明即陰菩薩五陰尚無既即陰是菩薩一切處下第四遍撿無菩薩一切種者一切觀門一切處一切境也此中無即離乃至五句皆無菩薩至此露無菩薩故下句言無所教也世尊菩薩但有字下第五但有名字故無菩薩上四無既無菩薩體今明但有菩薩名即名無所有也此之五無正明無人也如說我下第六舉我無例無法上我無已類法無未故將我例法此中三句初句舉我無如我計法亦爾第二句例法無何等色下三句出法無正約五陰無生也此句是責出五陰無生若不生不名色下第七明法體不出者亦非無菩薩五無明人法無生次一無明法無生或者云不體悟人法不生是凡夫體悟人法不生故名菩薩故今明五陰畢竟無生復五陰無生無智分別云何有云菩薩耶若畢竟不生法當教般若此第八無明無生亦無菩薩曰謂體不生人是菩薩則人是能體無生是得體人則異無生可非菩薩得人即是無生故應有菩薩第八云則無生亦無菩薩若則無生是菩薩云何還以無生教無生以般若教般若也第九無生亦無菩薩如如常云世中有菩薩故今明出無生外無復有物誰離無生耶第十是悟解無生故無菩薩若生故無菩薩若有菩薩應生怖畏竟無誰生怖畏耶。

　　爾時舍利弗下身子一一問論二意生起一者善吉德劣菩薩今於佛前說深般若新學菩薩或生疑佛上將順其意故云汝說大乘與般若相順也故身子一一問之二者佛與善吉終一經共說般若身子一一諮問使解釋文理分明令眾命我信也。

　　第三善吉答十問即十釋初為二第一略明生法二空故無三世三世無生無故無菩薩亦廣明生法二空無三世三世無故無菩薩三結初二前明眾生空次法空三總釋生法二空故無菩薩也應明無菩薩何故無眾生答二義一者況汝計有菩薩猶如外道計有眾生眾生既無菩薩亦無二者眾生是菩薩異名未得道名凡夫得空淺無慈悲名聲聞得空深小有慈悲名緣覺得空轉深有慈悲故名菩薩遂義不同有異名也如一家眼見色名見者言一知名知者受苦樂也色無故第二空故無菩薩問法有不可得故無菩薩今法空空何故非菩薩答空中無有物何菩薩故若空若有皆無菩薩何以故第三總釋二空無菩薩。

　　檀波羅蜜下第二廣明生法二空故無菩薩若總望前後文前明眾生空及五陰法空此是世間空今六度等是出世出是所觀境此境故名菩薩既無所觀境豈有菩薩耶若別就後文者行六度等論故名菩薩既無六度等法何所行故名菩薩下明聲聞辟支佛人既空菩薩人亦空即生也。

　　色無邊下答第二離論無菩薩一二皆三謂無釋無結無也色無邊有四種釋一云無處不有色如四大遍一切處故是無邊也第二明求色始不可得如生死始不可得既無始亦無終及中間也三公色名色相求色相不可得故云無邊也第四求色不可得色則如虗空虗空無所有故無邊色亦無所有亦無邊也。

　　答第四即陰求菩薩不可得此中然生法二空釋眾生空故無即陰菩薩諸法空故無即陰菩薩也答第四遍撿無謂一切種處一切處即上第一明時無第二明五陰無也今歷一切法謂界入萬行萬德生死涅槃一切法中無菩薩也一切種者謂十八界空觀三脫門觀常無常一實觀求菩薩不可得此是橫論也若空論者上求即離無今亦即亦離乃至五句如即離五句假實常無常一切五句亦爾也經云明明中不可得眼耳中不可得者論云是自他門也眼中求不可得謂自中覓自也耳中無眼是他中無自亦他中無他自中無他也耳眼即是一切處自他求不可得即是一切種也。

　　答第五無但假名字望前四無無菩薩體今第五無菩薩字然體既無即無名故經云名名相空也。

　　答第六無三何三句次第釋也釋初句如文如舍利弗言諸法亦如有無自性下釋第二句此中三句第一句明一切法屬因緣無自性故諸法空也復次一切法無常亦不下第二明破斷常明不斷常諸法無常故破常見亦不失故破斷見也復次一切法非常非滅性自爾此第三破一切法斷常先破有為法斷常今具破一切斷常似由來云前是相續假中道不斷不常今明二諦中道故不斷不常也又前直云不斷不常今云性自爾非破斷常明不斷常本性自爾也此本性爾遠貫上六無六無明無人法始圓故方云性自爾也如舍利弗言何因緣故色畢竟不生下答第三句也。

　　何因緣故畢竟不生不名色者下答第七無明體悟無無者無故無菩薩也答下如文不須樂也。

　　白佛如是觀諸法下此第二明得益為五一明五觀益二明無生滅觀釋上五觀三明無二觀總釋與觀第四明三種大義益五有三問答料簡上無生滅觀義也今是初如是觀諸法者如上十觀也不受色者以色有無常火燒心故不受不樂無常是初觀今是究竟觀也色非常非無常畢竟空不取色相故名不樂樂者取相樂常無常男女等也不住不著者釋上二觀所以觀色空者以不住色故住色則煩惱賊來故不住也不著者釋不住此色若有一罪可住說有無量罪謂身有飢渴寒熱心有老病死等心有重愁怖畏三毒八萬四千塵勞門後在三塗苦故今在後世身心具有無常苦無無我等故不著也前亦是正觀後二釋上觀之所以也不言是色者此是得正說益上自行今化他上聖嘿然今聖說此既即如說行如行說也。

　　復次世尊下第二明得無生無滅觀釋上五觀所以作五觀者良由悟諸法無生無滅所見所以不受不樂不住不著不言是色也明凡夫二乘不行般若不作十無五觀故自見彼所見不見佛菩薩所見也今菩薩行般若作十無五觀故不見凡夫二乘所見見佛菩薩所見豈言凡聖共行假實境耶此中二初舉不住釋不見次舉不滅釋不生亦釋不見也何以故不生法非一非非三非異從非四乃至為千皆是修異不可得具言云非異也更釋不生義也世尊色不滅相下第二舉不滅釋不生亦轉釋上不見釋五觀十無也。

　　次是故色入無二法數第三明不二觀此求諸觀此滿不二凡夫聞名取相聞十無便作無解未聞十無便作有解聞無生滅便作無解亦聞有生滅便作有解故今明如此有無畢竟不可得未曾有無亦未曾生滅無生滅悉滿不二也。

　　無生品第二十六

　　依論而判上除存人之心今洗著法之念今言無生品者此品明順無生次明無生忍故明無生品前品亦明無生但是順忍今正明無生忍故目品也依論釋廣乘品忍法世第一法是菩薩順忍初果即菩薩無生忍此文取地前為順登地為無生依論釋發趣品七地又云得無生忍無生智等定慧地前則六地為順七地為無生經亦爾前是約凡聖分故內凡為順登地為無生後是約淺深判故六地順七地無生也不相違也此皆是二忍非三忍五忍明義也品初是第四明三種大義前問次答問上已明入三義從句義至乘乘明菩薩摩訶薩義奉鉢品開宗即明般若義轉教中三脫門即是明般若即上品十無五觀不生不滅觀不二觀即是明觀義今何故更問三義耶又集散品後的別明三義明實相般若義明觀照般若即觀義明般若得樂人即菩薩義今何故復問耶答從上作十無觀說不二觀皆求菩薩不可得謂者便云既無菩薩即無般若法亦無觀行便爾自絕故明能如上洗淨始是菩薩遠離一切見始是般若如行而觀即是正觀何故無三義耶論生起云此義無所不攝義中之離解上經已明今更說二者此三義有無量義故今以異義釋之三者前會已悟今為後會如清涼池喻也答三義即三答初如文答第二般若論云阿羅蜜者般羅蜜兩云相近故舉阿羅蜜釋波羅蜜問何故爾答般羅蜜既有異義即有名故舉異名更釋異義也又此有其深旨以上十無故云無般若故明遠離一切見始是真般若也阿羅蜜此言遠離也問般若即是觀後何更明觀答上般若是實相謂正境今明正觀即境有明菩薩則是語觀行人具此必集散品未無異也不明文字者明此三明文字更無別法也文此中正明觀行不明說故不明文字般若也此明觀即異故云非常無常大經明常無常者得實觀然後乃方便非常無常用也常云大經明六行圓修今明得實觀得方便具足乃圓云何則取方便常無常同作圓脩耶。

　　舍利弗問云何無生下第五論上品無生乃至入二法義問何不接次則論答論云三大義要問尚修多有利益大先論今乃得論上義耳問何不待論上義竟後方論三義答佛法不莊嚴言段前後次第唯在悟也三義既易悟而且要故先論也一師云上明無生故有三義此是無生三今還明三無生謂聲聞眾生無復三三言一無般若等也若言有三即言非無生皆不爾也三非復無生故上明無明無生方具三今雖明三未曾三三即是無生也三問答即三問答論上無生色非復色義答意云自相空者非是破色故云色空色空色自相空也問色自相空應空不妨色色不礙空何故云色空非色耶若非色則是失色若色宛然而空色空宛然而非色色非色色也何曾惟色云非色耶第二問答經本不同一本云身子問云何色不生為非色此既復重云則非色一本云問不滅問云何色不滅為非色上論前品不生下論前品不滅也第三皆論覆經應問色不二此問上無生中第二何以故色無生不二不別義也所以無生中答問二事不滅中亦此二事而不問者無生二事既爾無滅二事例然不須問也論問云無生即不二何故更問答破因中先有先無生故無無生此二即責因中為前有果而生並不可得名無生也破眼色二故云不二或先入無生問後不二或先入不二門後入無生也次答無生與不二兩門不同答無生舉果自相空答答不二舉散空答問文不合不散論主何故云舉散空答答以眼色散壞故云其是空空故無散即是不二也第三問答論上無二法數者此無二與前第二問答無二云何異耶答前明即是不二今論色與無生不二即是二與無二也謂者聞上眼色不二便言悟時二二變成不二生實成無生迷時無生實成生死無二變成二故明二不二即是不二生即是無生也。

　　爾時須菩提下第二數時無生忍論文至此分判云上說柔順忍今說無生忍上直云色無生末云畢竟淨故是無生忍也畢竟淨者了悟無生一切煩惱畢竟盡但餘習氣也若望順忍故為畢竟望佛道未畢竟也文為三初明無生忍次第二趣無生方便三明信無生人前明順忍次無生忍此是行次第今前明無生後明趣無生是論次第也初為二第一須菩提對佛明無生忍所以至此即對佛者轉教一周將竟時會取悟合此故諸佛燈明也第二論無生五第一總論願至無生第二別論得空無生第三明萬法無生第四論生相無生第五論稱歎無生所以大弟子共論無生者良以無生道妙若不因往復共論時無由悟解故也初歎中總別為二合開為六六者一歎云無生應無三乘二者無生應無六道三無生無五菩提四無生應無二乘斷結五無生應無大乘之行六無生應無佛果可得總前二者論意云從斷結是廣歎初是略歎也五菩提有二種一共五謂順忍無生忍為二次三乘無學為三故五也次獨五一發心外凡位也二伏心三十心也三明心初地至六地觀解始也四出倒七地至十地得無生出三界到佛邊也五無上謂佛法共不共如似共地不共也論其廣狹者若無三乘為狹則獨五為狹也共五為廣也若取但長則獨五外凡共五但取三十心順忍十地無生忍不取外凡也若言順忍位長亦可通取外凡也相配(云云)偏舉難行苦行難者餘行人不見此行人多見為希有故舉之二者此是大乘大悲行為行本也又諸法無生人皆著樂菩薩何故獨受苦耶餘如文次須菩提等者他言弟子就世諦為難善吉就真諦為答今明導此不相至對云何成問答又此義易解何事論耶今明身子標凡夫二乘未行般若之前恒見一切生滅身子標此為難也佛菩薩一合行般若了達一切法因緣生故雖生不起不起故雖生不生善吉據此為是答則世人凡俗常見有生道與俗反明一切不生既凡俗人所解是則難信是故二人共論令俗人悟道計生者入無生也此之二人並舉佛而難難如佛難至佛意而答答汝佛答故佛所坐而論二人所說也證成二人問答不謬也答中為二初總答次別答總答云我不欲令無生法中有六義可得若顛倒情謂言有六義可得在所不論也次若答六難答意直明無生中無大小二乘則具答五難盡今初明無生中無小乘即答第一難即兼答第四二乘斷結難第二無大乘中正答無大乘因及果二位難即兼答無五菩提難五菩提不出因果今既既答因果即兼答之也第三無六道難其後得道兼答故此中不答以義例可知尚無三乘何有六道也答大乘因難為二初開二門次釋二門一不作難行苦行門二亦不以離心苦心門何以知下釋第二門菩薩於眾生如父母於兒子自在生菩薩於眾生任運起大悲以物利之非是難心苦心也己身亦爾也所以者何下釋第一章門非難行苦行了眾生及法皆畢竟空無所惜無所難也次第二論得道者明無別有一道即此上凡聖皆無生即名為道也悟無生故名為得也身子問意上既即生為見無生得道為見生得道此即是數論見空見有得道義也若作難意若以生法得道生是虗妄故若以無生得道汝上云無生無得無道云何以無生得道也又來是凡聖義今是破得道義也答中明生無生皆不得道即彈數論義也次問無知無得者上作得有道解既破得道便作無解何者身子云生無生攝一切盡此二若答脫則無以得理也故明有得破無得也不以二法者前明無得次明得恐相違故號之明得無得不二前明無得得無所得今明得無得得也但世俗言說者經論未曾得無得道今隨世俗故言得也世諦悉檀故有得第一義悉檀故云無所得也。

　　生法生不生法生下第三破一切法無生上總明無生亦明無得而前遂明無得義得義亦上總明無生應諸法生義故今論諸法無生也又此下釋上無生義所以無生者就因中有生無生並不可得就有生相無生相覓生相不可得故下兩數釋上來無生義也生法生是因中有果不生法性是中無果亦是已生未生也生時還是因已未二關亦無生問答可解也。

　　生生不生生之下第四論至生相生無生上論法體有無今論生相有無也生生者若意明無別生相常與法體異能生萬法即法生故名為生也大文云生不生無二無別也問若爾異有即法生耶答此中破異法生故言不異也若言生相不異法能生法還作因中有果生無生論經正作此釋也。

　　舍利弗樂說無生下第五論樂說無生有此數者上已明一切法無生今明語言亦無生前以言語說無生未明此語無生故今明能說無生令言亦無生則無生盡一切法也此中二第一身子稱歎即明稱歎無生第二因此勸學也初中明二一明歎法無生第二歎人明能說人亦無生初兩判初判明所說法無生第二判明能說語言無生也於說法人中最在者第二明能說之人亦無生法弟子名第一滿願說十二部皆第一善吉巧說無生人遍備伎不並皆轉有人偏解一術罷其巧妙也又此是善吉舉佛中說說如佛說即人如佛人佛既第一善吉豈不第一耶善安住平等實妙法相故不謙不受所以不謙者實如其歎何事謙耶得歎不高故心不受著直明所以能答一切難者以諸法無依故不依內空故不依內也外中間亦爾也應淨色下第二勸修見有色是色見故不淨見一切種是一切種智見故不淨今了色畢竟不可得令色見淨佛道亦爾也。

　　舍利弗問下第二明趣無生方便何以知之論云無生深妙不可頓得為新學人問也就中為三第一明淨菩薩道能趣無生第二明淨菩薩道趣無生第三稱歎般若力初前問次答答中二初開二種六度故能趣無生初中二第一開在出在二章門二釋兩章門也初如文也舍利弗問下第二釋章門釋中前釋檀檀世出世次例餘五也然度未曾世出世約世出世人行之得失故成二也柔順忍為勸始得順忍不住三界中故為勸得無生忍斷三界結使盡出三界世間縛何法身出三界果縛故名出也小乘勸是學人學未出三界子果故無學人是出出三界子果故此義相准故論作此釋也然經意正答出三界世間子縛也如是舍利弗下第二結行二種行二種六度為趣無生方便但應是出世六度何故言二種答論云爾也世間雖不動出是動出之遠因也舍利弗問云何為菩提道下第二明三十七品開菩提道趣無生方便也然道名通因果若云佛道此果道菩薩行道此因道也論意云此中佛已新故不名道但因道也此道趣菩提故諮作菩提道從果立名菩薩之人行趣菩提之道故名菩薩道也論云三十七品是菩提近道六度為遠道何故能今文此判耶正言前明六度為淨菩薩道今道品為淨菩提道故知六度是遠道品近他問以無得而論道品六度但近有得而論道品六度但遠何故云六道品近六度遠耶論主云六度有世出世雜故所以為遠道品但是出世故不雜故近也問何故爾答六度中有布施持戒雜定慧故有淺有深故雜所以為遠道品但有定慧不雜施戒故近也爾時舍利弗下第二稱歎善吉能開近道遠道及世出世二法令學者識得失近遠多己利益故歎也答歎中二義歎般若中不云佛身者以般若是本故三義者一歎般若能生三乘二歎般若能含受三乘三乘悉滿般若法華但有會三歸一今長有出生三乘所以開及收入皆由般若者若是般若一成有所得一一不成一也三亦爾故無所得一一方成一三亦爾第三句歎般若能生三世佛菩提上出生三乘但是一世今具三世也。

　　若菩薩開作是說下大數第三明信解無生人為三初明信解二歎三答常應不離是合謂大悲者此二句語也合者謂畢竟空合也大悲者從畢竟空生無緣悲名大悲故云大悲與合有二義也問前句云不捨眾生以無所得故無所以與畢竟空復何異答名同異義但初名無所得後名畢竟空也此大悲與畢竟空相須空若無悲住空見悲若無空則有見(云云)。

　　次歎意正歎畢竟空合不歎大悲畢竟空合無有分別何意菩薩獨有畢竟空合眾生無生此合若菩薩有眾生無則畢竟空合應有分別也第三答中三初指歎為答第二釋答三結成上不離義也指歎為答者眾生空合亦空豈有眾生異菩薩有菩薩異眾生耶故皆是菩薩也但於眾不了畢竟空成異也此明處無異異自眾生也汝就空門作難空無有異故成乘義若就眾生邊作難復不成難以眾生雖空於有見有有故於其成異也何以故下第二舉六義釋眾生與菩薩不異謂俱是空故離故等是名下第三結成上義也。

　　爾時佛歎下轉教大段也定作三段使也一命緣起說前事即舌相三十二正命從三假至無生不離大悲合也三命說後事謂如來讚成現瑞語證說時分會得道也就後事有三一讚成二現瑞三得道初四一讚成故言善哉顯其言不謬也其有說者下第二勸說如其說也恐所說皆舉佛意第三釋疑疑云應說如佛說大菩薩云何乃至如聲聞人說故今明是舉佛力說即佛說也菩薩學般若下第四明互如善吉說當依善吉教行也說是品時下第三現瑞為二初動地二放光說希有之法必有非常之瑞證說也又十二阿由他人悟道作佛故有地大動又佛力令地動使眾生信我般若也第三得答如文雖三門說般若來二門悉歸無生故時眾悟無生也。

(卷第五)


卍新纂大日本續藏經第 24 冊 No. 451 大品經義疏


大品經義疏第六

　　胡　吉藏　撰

　　問住品第二十七　亦云無生品

　　從答作名今從三問中初問為目也此去是第四般若體中第三周為下人請說初自說次是說今請說三眾前後三集故三說前眾得悟即去次眾東來也復亦爾為三根故三說上根至此三聞三重轉悟中根至此三聞兩悟下根至此三聞一悟雖三周之說能說之人唯兩一佛說二弟子說所為有三根能為唯歸第若就難問之人亦得有三初周身子為問次周善吉為問今是天主問但非說教之主故非三人也三品判文開為二初諸天請二受請為說初二第一明眾集二發言致問初中二第一列眾二現瑞生疑問三周列眾何異答初周列一切眾謂此云他方及大小凡聖次周但列他方如其相品說今但列此土皆知上列他方具菩薩天人眾今但列諸天眾也問何故是下根但列諸天眾答以欲色諸天著五欲及禪樂故多根鈍也一列眾中先列欲天次列色天眾諸天果報生身光明下第二現瑞惟為說之由也諸天本有光諸佛光故不現則諸天言有智慧地佛智慧則無復慧也又佛身光既耀能蔽諸天光則智慧之光必應破癡闇中也又此己身光由般若欲得此身當學般若也。

　　爾時釋提下第二發言致問為二初請說次正問正問有三一問深入究竟住二問般若體三問初脩行然此三種次第不同一者前明體次脩行脩行後得深入住二者前明脩行脩行得住後明般若三者前由終深住次明始初行既明始終行第三明般若體今天主三問並非三次第也初問深入究竟住者二義一者般若以無住為宗故倒以住著為本今欲破顛倒住著是故發音明無住也二者脩道之人意欲慕仰深法故初問其深住何由得住須識般若故次明般若竟後方脩行故明脩行也答中為二初明答之緣起二正答初中為二一許說二初發心許說者詶其上請說也又云承佛力者後眾生未知是佛力說又善吉欲自謙故也次勸發心者欲脩菩薩行必須發菩提心如善財先發心後明行菩薩行也二乘不能發心何故勸耶答由來明般若中未辨二乘作佛則於今之為妨若決不作何事勸發心耶此是空二二耳今明此文即是明二乘可得發心作佛故勸其改有所得菩薩心也問前文云入正位不能發心今文言勸發心者前就情謂未改故云不能發心今望轉悟義故勸發心也。

　　次正答問說般若為三初答三問說般若二釋疑說般若三疑除悟解頎答因說此說般若生起(云云)就答中三問為二初答後二問二答初住問答二問為三初答二問二佛讚成三善吉明說意初答二問釋者不同北人云先答行般若問次答般若體問今明先答般若體問次答行問論並無明判文分也答般若體問先明無常觀次明從無常觀轉入無生觀也此中明十五觀為般若者故若無一定相隨病何用諸天著樂情深其根又鈍故具明十五無常觀也問五陰俱有十五過更有過耶答雜阿含經呵五陰有百過罪也今略說也問此中十五幾是聖行幾不入聖行此十五為一人三人耶答若約十六諦明聖行前苦無常空無我是四一聖行餘十一非聖行為三根說為利根說四諦又苦諦故得道為中根說八事為鈍根難厭故說十五也苦無常空無我易知如病者五陰能生惱故如病有人聞如病輕微故說癕疽有人聞如癕疽雖箭或可著故說如箭鎬入體不可得生有人以箭鎬在體雖洗陰難拔以良醫妙術猶可令出故主常病根次明如衰者常有不吉若人著五眾常無安從以有衰故常畏怖畏怖故不安也列十五名如經文也經文既明五陰即應十二入十八界及六種但誦寫者脫落故文無界入也問二乘亦作十五觀與菩薩何異答此中初以應薩波若後明無所得故異二乘觀無常破常病不著常無常亦息故不著無常即中道正道觀故是般若也觀色寂滅下第二北人云始是答般若體問二答行問故論云觀色寂滅但為般若波羅蜜故不合上十五觀共說然作此判亦可然但論意直辨上十五是常觀今是轉無常入無生寂滅觀三乘共行今觀五眾本來無生寂滅既即是涅槃故獨是菩薩觀也問二乘第三滅諦亦是寂滅則二乘人亦觀寂滅云何言寂滅獨是菩薩觀耶答二乘根鈍初不能即觀五陰寂滅要初作無常苦觀入第三諦方寂滅菩薩根利初心則作寂滅觀也。

　　脩四念處下第二答有行問既云無所得萬行苦非行耶復次但諸法因緣下此文來者初說無常等十五觀次轉入無生寂滅觀此明諸法非常也從四念處答脩行問明萬行相資成雖空不失萬行得非空有義諸法乃是空有因緣而無我人誰行道作佛耶故釋云雖無有人但因緣互相因藉故不失行萬行因得佛道此亦是法長人短義以無乘人故人短因緣故有諸法是法長也菩提心不立迴向心者有人言上來皆是答行問此文始是答般若體問今不同也此文來者亦明因緣相由故行因得果物便因能生果果在因中果能詶因五在果中故今明二心不相在迴向是因中方行心菩提心是佛果心二心畢竟不可得云何相在耶論云須菩提此中不如世諦如夢如幻說但就第一義諦問說故言二心不可得云何相在也。

　　爾時佛歎下第二佛讚成也。

　　第三須菩提自陳說意者一為報現在佛恩我因佛故得脫生死故報佛恩二報過去佛恩現在釋迦由過去佛故得成佛我既助佛弘法法報過去佛恩如人我父即我其祖也示者示耶正善不善等教捨耶學正利者行因時未得果恐心退沒為說法令其心利所以俱於因時求果俱懃行後必得果竟者隨其所行而讚歎行令其心意也。

　　爾時須菩提下答第三法入究竟住問就文為二初明住不住二釋身子念初中先誠聽開住不住門次釋住不住門他分住者住真諦不住世諦又住者實相不住者不住觀照又住者住真脩不住者不住緣脩令明勿開張者只一句意也云何是正住般若一無所住是住般若住般若則無所住言住者不住以為住無所從不住真俗有無一切皆不住生死涅槃亦皆不住是住住般若若何所住一切皆不應住以不住為住也。

　　色色空下第二雙釋二門又三初釋不住住門釋住若不住一切章門三雙結二門也初中直明了人法畢竟空人法病盡假名住般若也次釋不住門者天主問次答次答中為二初別明不住次釋不住別明不住凡舉十科法涅槃中亦舉十對得無得義也舉陰界入中不應住復以色是常下第二舉常無常中不應住也須陀洹果無女根下第三科有此文來者先觀諸法空無所有心欲退後取於涅槃故一說無為相不應住也第四舉諸果福田不應住菩提欲行檀先求因得因故得無量福故聞初果因因量欲作初果故今明不應住也次明佛因不應住住者得平等大悲心故不圖尊卑故不應住也菩薩初發心第六廣舉因果自他德行不應住也有八人下第七舉三乘賢不應住經論列二十五賢聖不得一種而定今列二十七者見諦中二人謂信行法行次初果為四人一擬七生初果二家家人三現滅四中間滅足前六也分第二果與向各一足前為八也第九那含向斷第七品第十一種第十一即上品十二即羅漢向望後應有生滅行滅住解脫見得及身證為十八學人足九羅漢成二十七也四如意足下第八舉四神足等不應住云一世界下第九舉淨出果報不應住當使我世界無有色名下第十重舉無所有亦不應住五陰道品十地皆從病故有也無病何須此物耶得主道理有此耶何以故下第二總釋不應住也爾時舍利弗下第三雙結住不住文四一樂興念若一切皆不住云何得住般若若不住般若云何得作佛第二次第次廣問(云云)第三身子答明諸佛無住第四善吉正為會通住不住義也。

　　爾時尊中下第二釋疑釋般若所由諸天根鈍雖聞上答而未能悟解是以生疑今破彼疑即是般若依論可得有十疑一釋舉況二破著現見大眾聚集有所作疑第三破甚深妙難解疑第四云破其無所說欲退疑第五破其用何等聽法疑第六破其聽者與說不如化疑第七破其佛道涅槃不可化疑第八破般若深妙無信五大疑第九破以智慧無別諸法疑第十破無所有故無利益疑若來此十疑為三初四後正破其疑次幻聽品示其聽法之方第三明住受耶舉況疑者諸天子聞須菩提上說般若無定相不可取不得有無四句內外故舉夜叉為況夜叉言雖不可解此度思量則得其意故解其言須菩提周常辭說法而意礙不可知夜叉意可解故語不可解亦成解解須菩提意不可解故語二不解也憍尸迦喜見城九百九十九門所居青衣守之此諸夜叉王語浮偽情趣妖謟諸天賤之不以在意故不解其主而意語可知也次善吉答意主我無所論說汝聞何法何不解耶。

　　如佛化下第二釋觀見大眾聚集有所作疑諸天子心念若無說無聽今自大眾聚集何作故此中舉四喻釋之也。

　　爾時諸天子心念下第三釋轉深妙疑諸天子心念舉此喻欲令易解此喻轉更深妙是故不解也須菩提知諸天子心迷沒般若中不能自出是故說般若不畏五眾五眾即般若故有何深妙耶。

　　諸天子所作是念下第四釋諸天子夫說欲退藏云諸天子既不悟大道故分為二分下破之破之即設作二乘亦須學悟此法故不離是忍如小般若一切賢聖皆以無為法而有差別也論主意直云諸天子知須菩提雖說法忍無所說次釋須菩提印成此語故非但我明法無所說三世一切賢聖皆悟諸法無所說也。

　　幻人聽品第二十八

　　若依大段則是教其用心聽法之前善吉無心而說諸天子有心而聽故諸天子不解善吉之言所以今合聽說相秤我見無心而說說無所說汝須無心而聽即得悟幻聽者不言無能正言能無所聽如幻也。

　　釋第五用人聽法疑云前第一章無說無聽己自難解也第二章復言說聽皆如幻化復覺深妙第三復云非深非妙第四復云遮欲退令我脩學而我等諸天根利尚別想遊離此用何人聽法耶故須菩提釋汝身心如幻化用此心方解我說也汝若言有身心後欲求實解終不解也。

　　眾生如幻下第六破聽者說者皆如幻疑疑意未能雙幻或可聽者如幻說者不必如幻故釋云說者聽者亦皆如幻也。

　　爾時諸天子下第七破佛道涅槃亦如幻疑疑云若佛道涅槃皆如幻我將不悟能須菩提將不謬說所以作此疑者即主生死虗妄故可幻也佛道有異應不如幻耶答意云求二皆不可得豈非皆如幻耶未對眾生故有佛也既不名眾生豈有佛耶若於隨情有眾生謂有涅槃但是情謂故幻也問大經云佛不如幻與今相違答今是破其二病有幻有不幻異故明二大經破其不二病故聞二也若言大品是不了義教明不二者涅槃何何得直大品言我無我無二相又可得言華嚴中明生死涅槃不二亦是不了義也。

　　爾時諸大弟子下第八破無信受疑亦是大章第二得信受自既解聽今須生信受也阿難作答者非但須菩提明有能信人今阿難是第三師須明此可信故知之能信之人四人住初人大乘中深行後人大乘中始行中間小乘中學無學也。

　　須菩提不以空分別色下第九破人智分別諸疑法若本空何須智分別於法空耶故釋云求法自非空智分折法念空也空即是色非色作空此意大明空有不二未曾空有也問須菩提何故作此語耶答釋成信義也云何信耶能如此無所分別即是信也又二初智分別諸法次破諸天我初中凡學七條法也須菩提訖天子下第二邊破諸天我心也。

　　爾時舍利弗下第十破無利蓋疑疑云既無所學此何利耶故今明般若所有非無所有無所有有有不有具足不有有義則有一切三乘等法有無所有未曾一三所以身子明此義者欲成上信義上明無所有故可信今明無所有亦可信也文四初身子歎二善吉述三重聞四一來答攝取菩提法者般若中正明菩薩法從一地至一地上雖言二乘意正教菩薩故攝取菩薩也學般若無礙法故得無礙辨也有人雖掖疾根鈍相不脫入脫入則利故有利辨也諸法實相無盡今說無盡法故有無盡辨也般若無諸戲論無能問難絕者名不可斷辨也隨眾生根緣所應可說如隨眾生辨說涅槃實義名義辨說大乘最上法名最上辨也。

　　散華品第二十九

　　此第三諸天疑除悟解散華供養故以目品品為二第一諸天財供養須菩提因此說般若二者諸天法供養須菩提因此說般若財供中為二第一諸天財供二因此說般若初中為二初得悟意念欲供養二正初供養意念者皆須菩提說諸法實相而不失因果業行可謂諸法究竟然畢竟淨畢竟淨宛然諸法此是中道正觀即是二慧故歡喜供養雨法雨者小乘文理未具如不足大乘究竟具足猶如時雨無所不用也又雨能生正觀根本又雨能除及三毒熱氣等也次正化華供養不取實華供養者恐還慶聽般若故又責熹其餘悟上既令聽說如幻化今了悟故遂以化華供養即絕聽而雨華也三者因此化華論無生義若實華供養則不得發天生論也華臺二釋一云是諸天力化諸天小不能大故以臺供養也二者是般若力般若行因小得果大也。

　　須菩提念心下第二因華論無生非樹生天主是難須菩提也明是華無生何以言但不解樹生耶須菩提即反責云華不從樹生復不從心樹生二處不生則非華也若云是化華則是化生則從心生非是無生也次天主心伏兩處無生即兩處無華既非實華是化華亦非實生是化生也兩義中欲論無生義故得但華不生色等亦爾(云云)問既從色至佛皆無生今大小乘云何說耶答雖同無生而顛倒空謂故有六道空惓次有諸教雖顛倒及教門普皆無生憶念下淨也若不生不名色者通得云是不名為色是名為色也。

　　爾時釋提下第二因法供養自稱歎為法供養也為二初天主一人稱歎為法供養二諸天同時稱歎為法供養就初盡下又二第一稱歎須菩提謂供養人第二稱歎般若供養然初三一天主心念二佛述三善吉述成因而勸學天主上歎善吉稱根緣今歎不違法相也不壞假名者若有一法實可論壞與不壞未曾有一法實何有壞不壞耶又若有一有若有一無則說有壞無說無壞有今諸法無有無無故不說有壞無說無壞有如常義有二諦雖云世諦有說真諦無則壞有若說無不壞有則無竝如二用也問何故言無壞不壞是不壞假名耶答諸法有雖壞不壞今說諸法無壞不壞則是壞諸法何諸法無壞不壞故今說無壞不壞故是不壞諸法。

　　須菩提下第三因此述勤學北人云就文為三初學二示學相三示學處初少文憍尸迦下第二示學相為二初明學之方法第二明如此學故即是學薩婆若初中三第一明不學有第二明從色空不學色空明不學無第三明不二學如文可尋也是菩薩能學無量下第三明如此學故即是學薩婆若文為二初正明學般若因行成二明學得薩婆若果也無量無邊即是一切種智之異必在菩提心中量在佛心中無量也見男女好醜故是壞色之破色故空是咸也不受不滅者以空故無所受用果相續故不滅也十八空但舉內外空者亦空若初故又受者空故為內空也色空故為外空也能到一切種智第二明學得果當於何求下第三示學處前明無所得學今示所得處將三種般若是所學處謂文字實相正觀明此三即須菩提品者從轉教其受請說皆是須菩提品問何不云佛品中求耶答云天主問意除佛一人外誰能說耶故推菩提也又佛隨根緣說不定或佛無常行名或戲生空名般若求或畢竟空名般若如是三乘一乘皆名般若故所說不定云佛品若須菩提純說無依無得法無悟之法學之則易也問對弟子初略說般若亦是純明無得何故不云佛品答應爾但今根緣囑在善吉何以知之若根緣不囑善吉則不語善吉佛應自說也又一義佛加善吉說即是佛說善吉品即佛品也次天主問善吉云是汝巧說般若故云即身稱歎推崇即是善吉品中求耶善吉謙故非我力皆是佛力亦非我品是佛品也。

　　天主云一切皆無受相下第二因破神力明實相般若果學處為二初天主歎次佛答中初作即歎次作離歎一切法無所受則無佛云何言是佛力離無受相下離歎無受相中無佛離等復無佛上就即真諦中無佛今離真諦無佛問如與無受云何異答曰皆是實相異名即諸法不可著故名無受取戲論不能破故名如也又云畢竟空實相名如也。

　　次須菩提答天主難即是印來廣奢所說也文為二第一明略印述其歎第二歷法廣述其離然上難中初就即無受中無如來次難中無佛但述其離無義但依中論作五求破一即無受非如來二久離妄非如來三如來不在無受中四無受中不在如來中五如來不有無受初句是即下四句為離今文但是離義就離中二句初直明離無受無如來離如來無如來也無受相中如來不可得如中如來不可得此是離中第二句如來不在無受中如人不在陰中間何故就此二句破耶答人多之體悟如故名如來體悟無受故名如來所以云離如來離無受無如來誰體悟如耶如來無受如來無受中無如來也復誰體悟耶。

　　色如中如來不可得第二歷法廣明如來不可得為四初就如中求不可得二就法相中求不可得三明無合散故無如來四結是佛神力故可謂畢竟離上誰法始是佛始是力故亦是初之如中如來不可得此是色中無佛義問只應云色中無佛如陰中無人答色如屬色如來如囑如來亦就色中求如來不可得即是就色如中求如來不可得也如乃至無屬不屬既名色如攝色如互色也法相中如來法相不可得下第二就法相中求佛不可得法相如性無受皆是一體但上須辨如與無受求佛不可得恐言皆是智慧破故言無所以今明法相自示無也色如中不合不散下第三結明如來又二初就如中明無合無散次就法相中無合無散色如即是如來如此是一如中則無可論合散若離色如復無如來可論其合散也解常義佛與如空一故是合境智異故是散故今欲破之法相亦爾第四結是佛神力文可知也。

　　當何處求下第三明觀照般若即是正明求學論云上因佛神力說般若今正明求實相即發正觀故是觀照波若然息一切觀是正觀息一切求故是正求然就文前明無所求次何以故皆是傳釋不須作離開也。

　　釋語須菩提是摩訶般羅蜜下第二天主秤歎般若即是法供養般若就文為二初歎二述歎初二前止二秤歎須陀洹下釋歎良由出三乘因果故名為大無量為無邊也問天主前歎人今歎法何意答上歎人然意業亦歎法口業歎人中阿含經中云天主是初果人有解云此問天主是初果人也亦是法身菩薩愍眾生故所說般若也。

　　須菩提下第二述歎亦二第一總述歎亦二第一總述歎色大下第二別述述三即三色大般若大者由來云境大故智大解若色是世諦小般若非般若境真諦空無色何所言是般若境世諦中色若為主大今經文何以故下自釋求色初中後際不可得則非大亦非小作大名歎色此色般若色故非頑亦爾智非礙非不礙是何物所謂般若色也色無量下述第二無量歎只色等如虗空非有非無非常非無常故名無量也前明大未必無量如山王雖大而是有量故今明無量經文舉虗空釋之次第三述無邊歎中為三初明絕三世故無邊二明緣無邊故無邊三明眾生故無邊初不異前大義釋也緣無邊中三義一者緣無邊法故無邊論云四緣攝法盡故四緣虗妄求之不可得故無邊也二者緣無邊法性故無邊三緣無邊故無邊第三眾生無邊中亦三義如文可尋也。

　　三歎品第三十

　　此是第二諸天大眾得悟解稱歎為法供養歡喜之其同時反稱歎故以目品初諸天歡喜稱歎二述三領解重歎初文二第一歎須菩提說般若二行般若人初四句第一出能歎人二即同時出歎辭第一命下出所歎人皆是佛大恩力下第四稱歎以由佛出世故得命善吉說故我等獲利終是佛恩力也。

　　若菩提下第二歎行般若人為二初作如佛歎何以故下舉般若釋歎由般若能出生三乘方便此人既行般若故與佛無異也上天主歎善吉歎能說之人及歎般若所說之法今諸天歎佛歎佛恩中及歎行般若人則始絕何論歎事周遍故兩品不同也第二佛述中二初述歎亦引證初中明述其如佛次明佛不可得始是如佛也次引燃燈證者昔悟無生故般若理前萬行法成萬行皆不離無生故爾時既悟無生萬行具足故爾時既是如佛此證如佛義來也。

　　爾時諸天子下第三重領解更明不斷不常中道正觀義諸天上歎人亦歎人得悟也云毗侈遮羅明行足也脩伽度善逝也路伽憊世間解也。

　　爾時佛歎四眾下三十四品明若妙義間為三此是第二大段前三十品三周為三根人明般若體已竟二從此去其隨喜九品經歎般若所生功德他云既廣格功德即是流通義如開善釋金剛般若云同同明受處處辨流通合亦如下付屬可是流通此直歎般若功德何謂流通耶問既非流通何以有此格格量耶答論自云前為在家釋道之流故說般若體此為在家世俗解故歎般若功德為二緣異故有二緣合文為俗緣故是流通者前又為出俗緣亦是流通耶但俱為二緣正是正說若欲為流通俱是流通也二者般若非智慧非功德前為屬智慧緣故說智慧今為屬功德緣故說功德此經功德智慧既為兩緣則金剛般若師明此兩事亦是為兩緣也又前明智慧體諸法畢竟皆無所得故不墮斷常中即明般若中雖無所得無所不得故具一切德故不墮滅斷中又由般若故諸功德而成也不由般若則成顛倒猶深罪業不成功德故有所得三業名麤非業也如依佛性作功德方成功德也又雖言為兩緣亦成為一緣所以爾者為欲令人受持信悟上般若故今明功德也又勿作二心解今功德而無所得只是上般若無所得也何以知之此是般若功力所得豈實般若耶。

　　九品為二第一八品半明受持乃至正憶念般若故所得功德格量顯稱歎勸脩二者隨喜一品直明作般若心隨喜所德功德格量顯勝稱歎脩就八品半經開為三周明五果格量第一從此意品明五果格量即擬第一周說般若也第二從滅諦竟述成三品第二周明五果格量擬第二周說波若也第三初勸持竟法施五品經第三周明五果格量擬第三周說般若也。

　　初文為二第一明受持般若得現世五果第二明格量初中三句一佛普觀大眾如前說般若體亦前大眾已集今亦普觀大眾今多偏告天主以天主正是在家人故功德而告之也先則告身子是出家人故㸦文為論了五果者一魔及魔民不得便二人非人不得便三不橫死四所住安無恐怖五者諸天守護論云樹王下得佛破煩惱及天魔入涅槃故破陰魔此方便之說也今此中云魔即天魔不得便也善男子下第二明人不得便上深行人體悟實相般若故云菩薩摩訶薩魔不得便今通約深淺受持般若人故云善男女也上以魔怨大故深行空無相故魔不得便以怨大故治道亦大今人非人不得便以怨小故治道亦小故說四無量問不得深也是樂說也不橫死也第三果滅毒藥共抗橫病等復次下第四住處安無怖畏爾時三千大千下第五諸天守護果若就文明果唯五就文則六第一魔不得便二人不得便三不橫死四觀諸天發心受持般若五明住處安亦諸天守護若三千大千下第六明格量格量行般若人也正舉二乘格量菩薩三義智勝二乘一應薩婆若心行二菩提不離六波羅蜜功三由菩薩智斷三惡道出生三乘也。

　　滅諍品第三十一

　　此下第二周三品從滅諍至大明述成明五果格量為二第一明五果第二辨格量明五果即應五但文有四第一合明魔不得便人不得二果第二明諸天守護果第三辨不橫死果第四明住處無恐怖果三果在此品兩果大明品也滅諍品者下文明般若能斷爾許諍斯斷一切煩惱一切諸見然今略明二種諍一人諍謂魔魔民外道增上慢人乃至一切有所得人欲破菩薩正觀及以破般若皆名為諍云何為諍此等諸人或罵或打或煞或作大風大水大火空大熱名利大五欲引之令心須起一念妄正觀心智名為諍下十惡與十善諍十地與五住地諍常與無常諍生死涅槃真妄皆名為諍體然菩薩行正般若非十惡故十惡滅非十善故十善滅非無常故無常滅乃至非涅槃故涅槃滅此義為易解佛作此釋論主作此釋地論主佛如此釋也常自他自作有所得義自相諍耶。

　　品為二第一天主稱歎二世功德第二如來述成初中為二第一明天主之受持般若故得二世功德第二受持般若故得受持一切功德初為二第一受持般若得現世功德二明得後世功德應有十二種一聽聞謂從佛菩薩邊聞二見聞便行以行力故名受三念力故名持四親近以得般若氣分承迎誕受五讀為不失故六誦七為他說更得未行八解釋其人語難解故須釋九正憶念十不離薩婆若心十一思惟十二明脩習今文但有前八事也始終但十二如聞持品釋也今文云得如此現世功德即指上三歎品明五果亦成就眾生下第二明得後世功德上五果皆是自行今明後世功德具自行化他也快哉希有下第二歎受持般若故總攝一切功德。

　　第二佛述中二第一述其第二明受持般若總攝五度第二述其第一明得二世功德所以迴互者天主廣歎次略釋歎佛今先略述次廣述即是釋難也。

　　復次憍尸迦下第二廣述即是釋歎文三初許誡聽二受旨三廣明功德初二如文第三中為二第一廣明二世功德第二重明現在功德初明二世功德即二前明現世功德次明後世功德現世功德中二初正明現世功德次舉化他功德釋成之今是問前三歎品中已明三種惡人不得便今何故更明答前明三種惡人為欲總害行般若人故來今此明三惡人為欲破般若法故舉問此三人云何欲破波若法耶答梵志是一切出家外道之總名若其法亦是梵志其人愛著其所得之法中般若中說諸法實相破一切法故不信般若一欲破般若也增上慢人是佛弟子得四禪未得聖道自謂為得聞般若中說諸法實相畢竟無所得無初果二果乃至無道無涅槃待其心故欲破般若也魔民欲破可解此三攝一切惡盡謂內外人法住六度中亦令眾生捨內外二亦六度中行此得菩薩自他兩淨因城即自他兩無諍因是故現在無有諍果有無諍果也。

　　復次下第二重明現在果文三法譬合上已兩處明三種惡人今復明之與上異者初來為煩惱人次來為破波若法今來欲雙破人法又前兩來直明不能煩惱人破法之亦轉歎波若力故今惡兩功德轉增乃至漸得三乘脫苦是則兩來直明不能通他善生他惡今來非正不能通他善生他惡及令其惡通其善生也譬說中蛇譬三惡人蟲譬行般若菩薩藥喻般若也第三合譬中為二第一正合次何以故下釋正合中以般若力故有三品惡人利根惡輕者即降伏令得道二中根者降伏是弟子三下根者但伏道而去也釋中舉歎說易明一切諸見一切法愛此是歎以般若力能斷之說三惡人瞋恚闘諍心易滅何不能滅耶。

　　復次憍尸迦下第二明諸天守護果問與上三歎品諸天守護何異耶答上諸天自發主守護今是佛試言明諸天守護事必不虗二者上但明天護今明佛復守護上明三種惡人不能惱今明諸善人所守護也文三初明諸天及佛守護二明菩薩行般若故利益三明行行得失不同今是初云佛守護者正言此人行佛道入佛境界故諸佛守護諸天欣之亦助守護。

　　不善法滅下第二明受持般若故內益凡四重一惡滅善增益二具足眾善益三迴向佛道四得曉悟初中前開章門一不善法滅二善法轉增次釋二章門可謂標轉增下先釋轉增善二章門不說無益語下釋不善法滅章門也自不教下第二具足眾行益此人深樂善法故具行眾善二乘之人十善中但有具不敘無餘三行菩薩具足也又二乘作自善亦不成謂善惡二故菩薩知惡不滅善不生不惡不善故名也是菩薩行六度時迴向下第三迴向佛道與眾生共既具眾行所得果與物共之又轉此善不趣善道但趣佛道也我若不施下第四得自曉悟益有二陳初自陳云我若不施不能自他兩益若自他兩益故行施也次自陳云善惡二行中我不應隨惡行作惡不隨善行故不作善行也問何故自陳答菩薩未得無生煩惱未盡故諸煩惱起時須自陳也。

　　釋自佛下第三明得失上既歎菩薩具自行化他等法俱行此四法有有所得得行無所得故須簡其方便無方便也然得無得可具三者緣無得二者教有得無得緣得無得者如一六度未曾得無得但於有得緣成有得無得緣成無得也教得無者為有得世間根緣說有得為無得出世善根緣說無得故論云有得是無所得初門今文是教有得無得亦有具緣義也。

　　大明品第三十二

　　此品明第三不橫死果。

　　第四住處安無恐怖果歎般若力如明呪能令大水不能傷藥毒不害乃至住處常安如大明呪之力故言大明品又歎般若大力能滅自他一切煩惱亦如呪力滅毒故目品品初明不橫死果有二第一明刀箭不傷二明水火等不害初明刀箭不傷中有二第一正離橫死果二何以故下釋意云斷三毒是內刀箭在內自他既兩除外刀箭刀等則不害也內無故果無也問此人既讀誦般若何故入陳答既是王民何得不入又既脫值灾難處所自然不傷也問法句中云非空非海中避之不得脫如佛豈不行般若而為石等傷指耶答法句中明定果此中不定果不定果多定果少也又欲深誠不令起樂惡不可作般若力尚不能滅罪豈可作耶今欲歎般若力故云諸難不傷也然一往對十善明十惡三毒是刀箭以十善非刀箭如一往對十地故以五住地及鄣是刀箭乃至對涅槃故生死是刀箭若望道行生死涅槃十善十惡皆傷正觀並永道皆是刀箭也決同明水即是供養舍利耶答今取種智是佛相好身非佛理自論般若生而是佛非佛故顯般若勝也問若種智是佛相好非佛可得供養種智得供養相好身不得福答為是義故佛下釋云相好身理非佛以種智依相好身住故供養相好身亦得但劣種智也他人即釋今文云般若是第二時教用種智作佛今明此中不二二義開身智二無優劣優劣義歎種智勝耳優劣無優劣俱勝也第二格量優劣中初二格量優劣次釋如文可尋也。

　　爾時釋自佛下第五釋為二初疑二釋疑釋疑中四第一反問答第二正答第三釋答第四證答今是第一兩求同兩求答相開為四也所以信三寶少者今數論言別體三寶豈是信也常又云一圓智上說法僧是信三寶此亦不成住地論人不體三一體三住持三化佛報佛法是信三寶亦不義成住也問惟無疑決了何異答一解云無異以無疑故不惟以無了故無疑也又外道為不惟修道為無疑無學為決云了又解以八正道中三分戒身是不惟四分身智是無疑正見智是決了也佛告釋如是如是下第二正答既一切門少當知般若固行少不便疑也何以故是眾生無世不見佛下第三釋答今數論及地論人有所得解義有佛可見有法可聞此至不見佛不聞法也我以佛眼下第四證答明見如此也。

　　以是故下第二勸聽聞文二第一正勸第二何以故釋勸諸餘善法皆入般若者論主謂法華大雲等經皆入般若攝也論四十七卷云諸摩訶衍中波若最大今人何得轉易般若言是第二時耶何以故下三何以故釋勸初何以故歎般若是佛所學第二何以故歎般若是三乘所應學亦是三乘法印第三何以故轉廣明般若是依止及是三乘五乘人依止也。

　　第二舉寶塔格量者塔與舍利但是末般若是本但舍利是能住之身塔是所住之處舍利是佛正火不害不死果文為二初明離次明得離中先正明離次何以故釋離也自不總身者不起諸見也亦不總他不起貪恚也亦不兩總不起無明也深取何但三毒是自總總他只一切有所得若十善若十惡五住地生死涅槃常無常等皆是自總總他又何以故下重釋所以起三毒自總總他者正言帶我人之心三毒任運自總總他心菩薩持般若明呪就破我我所故不起三毒三毒不起故不自總總他得三菩提下明得果也。

　　復次下第四明得住處常安果與前異者前明受持乃至正憶念住故處安今但明書般若經卷供養不受持乃至憶念亦無所恐怖果也問此人既讀誦般若云何書般若供養答其人既聞般若有大勢力故雖不讀誦而亦書也供養此中先明不怖畏果次舉道樹力釋證之初先明得福次何以故下釋之。

　　釋白佛下第二周中舉格量格量與前寶塔者前舉供養二乘人格今舉寶塔格量也就文為二第一舉舍利格量第二舉寶塔格量初中云一天主問二佛反質三天主答旨四佛正格量五釋疑六結勸天主問者二義一者欲顯般若功德勝勸人受持般若故舉供養舍利問其優劣二者有二種眾生一住根多者好供養舍利二慧根多者好供養讀誦般若也為此二人故問其優劣第二佛反問答者明之優劣不定自有無得心供養舍利則福勝有得心供養般若則福劣俱門無所得心供養二事則俱勝有得則俱劣以此事不定故反問天主為舍利是本為般若是本今但問其境之本末不及問心有所得無所得也第三天主答云般若是本舍利是末第四佛述成之為二第一述成本末二格量優劣今是初明生法二身從般若生故般若是本故供養般若功德多相好是生身種智是法身也問種智及舍利皆從般若今供養般若供養種智何故不供養般若寶塔是眾生業起是佛依果又舍利微細塔則高顯人己塔大故謂福必多又上言供養舍利未知佛何物供養此中明起塔供養也文二第一佛自格量優劣第二天主領解舉塔格量優劣初中七階初舉一塔二舉滿閻浮三四天下四小千五中千六大千七大千中一一人皆起塔供養不及般若問此為實為假答佛今欲領般若功德今人信悟修行意不在假實不應問二者有此事小輪王佛塔一閻浮提大輪王滿四天下大梵王亦能心生變化起塔滿大千三解實假設今住悟一一中皆三謂反問開答旨及正格量也。

　　釋自佛下第二天主釋領解格量此中為二第一天主自格量第二述成一品遊成天主格量義初二第一領解稱歎般若第二從十方如恒沙下第二正格量為三初證二佛答三天主正格量格量中二初正格量二釋格量也與前異此中取十方恒沙世界中人一一人皆起塔亦不及也文處可知也。

　　述成品第三十三

　　亦云無邊福德者文中佛述天主格量辯般若有無邊福德故以自品述成者即天主格量中第二段佛述天主上云十方恒沙世界一一眾生起一七寶塔不及供養般若更有大天及時會疑也天主品品天主未得一切智格量或可有謬故佛述成頌天主不假明般若福深品二初直述歎般若功德無邊次佛格量勝劣兩中各二初中二者初述歎般若功德無邊次何以故下釋無邊所以也格量中亦二初明般若功德勝次何以故釋勝所以也般若在三世實世世者般若未曾生滅無生滅在不在今為方便為物故有生滅無生滅在不在若實相般若是生滅義故常在觀有二種一者無□生滅無為般若如來智則常在菩薩觀是無生滅生滅在不常在文字般若隨法住久遠近故有在不在也今云般若世是文字般若也此是一法不定為物故作此開何處離文字別有實相耶。

　　勸持品第三十四

　　此是第三周明五果格量凡五品為三第一有兩品餘明五果第二兩品餘文明格量五果者第一勸持品明不橫死果人不得便果及後世功德第二遣異下品明人不得魔不得便兼明諸天守護三果也第三尊導品明住處安故無怖畏果後世功德諸天守護二果問勸持品明不橫死果人不得便後世功德與上二周何異答異上但明上人不橫死今明人天皆不橫死上但外難不傷謂水火毒葉葦今明具內外歎皆不能傷水火刀毒是外難四百四病是內難也上就因果判今世功德言因中功德名為現世當得三菩提為後世也今取以人不便以為今世不難十善皆名後世也問何故如此迴互答上第二周中就因果以判因先果後故以因為現在果為後也此中據身而辨則身可得為現世次身可有名後世在也品依果而判故明不橫死果。

　　第二明人不得便果今總二果名為四第一諸天勸持二佛述勸持三天主勸持四佛述勸明兩勸兩述也勸持品者三義一者佛上自勸二天主來勸三諸天勸以眾人共歎般若力同者信受也今正是諸天勸持故以自品也諸天勸中二第一諸天勸次釋勸釋勸中二初明減損修羅增天眾此是出世善滅世惡也從佛種不斷者明生世善也。

　　第二佛述勸中三初舉三事勸以釋勸三事者一令修羅惡心滅善心生非助天也若天與修羅闘修羅誦念々々々天惡滅善以生也問諸天何不常誦般若兩陣戰時方誦答諸天著樂不能常誦也又諸天不淨果不得不闘但闘時須誦般若也第二舉諸天五地死相既時誦般若得勉勸先舉修羅來明不為他教今明誦般若故自免也五死相者一頭上華委二腋下汗出三華來著身四不樂在生處五更見有天來已生處也聞誦般若云何得免五死耶答聞波若解脫無常等十五勸因無常入無生實相觀智不生不死是故免五死也設令不免五死亦得還生本處也第三事舉人天非般若漸得三菩提前二事離力今明有得所力也。

　　第三天主歎中有二第一舉二說歎二舉生善滅惡釋歎二說歎者一大明說者能滅大惡果謂生老死等故名大惡又能滅大惡因謂貪瞋等故名大說六道眾生令成佛菩提大人故名為大也無上說者具如上利益故名無上說也無等說者三義諸天佛人有說名報又尼能知他人心有說名健陀涅槃能死行力至有說能住奉千萬成如此說無與等者於此無等說中般若出過無量名無等等也二云諸佛無等般若說能令與佛等故云無等等也三云諸佛等說是佛所作故云無等等。

　　第四佛述中二第一述其三說第二明二世果初中三法譬合(云云)夜中所見皆星月力生死夜有所見皆佛菩薩力有時月喻菩薩佛喻取生死皆如長夜故此取星月喻也復次憍尸迦第二明二世功德為三第一佛開二章門二釋兩章門三結兩章門即二釋初章門初問次答答中為二前明不橫死果二明人不得便果前已說水火不害今更說者二義一者前為欲今為復苦二者前外難不害今具說為外今則水火不害內則勉四百四病也四大四百病不出冷熱二病水風起冷病地水二起熱病地堅難消故起熱病也官事起第二明人不得便未說大熱人謂之事等又上雖說人不得便未說人還恭敬供養也第二釋後世功德中有二第一明得不離諸善法因二明諸善法果中兩果二因皆善至四無色世間善法因念處乃至十八不共出世善法也果中二初得離果謂三惡道及人中惡二明得果謂三十二相乃至菩提也以是故下第三總結勸持般若得二世功德也。

　　遣異品第三十五

　　此品明三果謂人不得便魔不得便魔諸天守護問此品得三果與上何異答此中明人及魔不得便釋成上來三周明五果義也上雖有言未見有其事今欲明證驗事故品來何伏之問之問天護及不橫死非人不得便何不證驗耶答二既驗後三自微也又此諸天自發誓護即是驗也魔聞勝非人魔尚不得便況非人耶故不須證驗非人也住處安果即是已驗本為魔及非人未恐怖總不安也今即已伏即是處安不橫死果未有橫死之人故不得說也。

　　品依果分為三初明人不得便二明人魔不得便三明諸天守護今總三果為五一降伏外道天魔二諸天歡喜供養求波若之力三如來述成四諸天重發誓護行般若下五如來重述成有二初第一降外道二降天魔降外道中五第一名外道來二正以般若力降之三外道伏道而去四身疑念下如來釋疑今是初神力召外道來者上雖言人不得便亦欲證驗故神力召來外道作是念是聚言在王舍城耆闍崛中說波若明一切法畢竟空引致眾生我等共往破此空法空法若破佛則自退我等還得如來名利是故來也第二天主誦般若而降之佛不誦者佛誦波若便言是佛力令欲顯波若證驗力故天主誦也第三外道復道而去者顯波若能令想退尚不能其邊況令能作留難耶圍繞佛者外道見佛威德大便之我若往佛所往自因苦於佛無損若我直去人論性弱故作現恭敬繞佛而去第四身子生疑者身子本是梵志今見波若空來空去故起愍心又顯般若力雖天主誦般若故外道去大眾未知何因而去今欲令大眾知是般若力去而所以嘿念令佛種之身子有三疑佛有三釋三疑一意誰力故伏外道而去二者佛大慈悲般若著論云何獨隔諸外道令無益而去三者彼來既欲破般若何故不能得破而去耶。

　　佛知下第二佛為釋疑即為三別今答第一疑明般若力故令外道去也舍利弗下答第二疑舍利弗我不見說般若時一切世間下第三疑凡佛天帝守護起說般若時無能壞也皆有標及釋如文可尋也爾時惡下第降天魔文二初魔來次以般若力來降之文爾時一出中下第二諸天見般若力能摧伏天魔外道故歡喜供養秤歎般若也。

　　第三佛述如文。

　　第四諸天重供養稱歎故得守護者上供養秤歎般若法令欲秤歎守護行般若天也文為二初諸天發願守護秤歎行般若人二帝釋舉往因歎行般若人第五佛述但述帝釋不述諸天以天守護如佛次佛等諸義前來述之故今不述論云得法性身菩薩為如佛宍身信悟為次佛也般若望般若是生因即是生母薩婆若能說般若是故說母因果名因義名因果母義名母如十地與佛身為本末從佛智慧海出生十地佛為本十地為末如是十地義諸德之根本十地為本佛為末然般若未曾因果作因名說薩婆若未曾因果作果名說此因是果因此果是因果非果能果非因能因不二別者不二而二義開因果二二而不二義因果未曾二故轉因為果如實相非為略故云不二也問既㸦說為因果亦㸦為先後答非未曾因果而開因果二章未曾前後而開先後既得果為因果亦得㸦先後也由來因定金剛心先果定金剛心後豈得言不二不別吉亦互相顯耶。

　　尊導品第三十六

　　亦云稱譽品即稱譽般若為尊導也就五果為論即是第五住處安無恐怖果兼明三世功德與上異者上但明離舍宅曠野人非人等恐怖不云恭敬今明能離大眾之畏而反更恭敬乃至覺夢常安始為大益也。

　　品為二第一釋疑二重明二世功德辨住處安無恐怖畏釋疑者先疑次釋疑有人言從佛對身子說般若未是歎般若因此生疑次解云從佛命善吉已來之偏歎般若從此生疑次釋從說已來偏歎般若從此生疑今謂不然從上三嘆品身中明五果格量已來偏歎般若故生疑今云品甚稱波羅蜜又互相資成何故偏歎般若答此二義由般若故五方名波羅蜜也若不因五五不成度故歎般若也若相資者雖互相資成般若為主如石散雖有眾物相資成而石為至主故歎石也問為石等有得成覺無得若無得若是有得云何可導成無得是破彼義若是無得須導成無得他云導有先導後義導後義者從出觀門出有中循萬行不著也導先如三十心中循行帶取相今登初地斷前三十心中相惑則或諸行皆成無相也今明導不爾以般若心中修萬行萬行方成萬行不以般若心脩萬行成有所得斷常如此論宗也問文云迴向薩波若方秤此云何是釋導義答由般若知施無尋如此施不起三有及二乘地故是導也問般若導五為中之尊可爾云何導一切種智為一切種智中尊答由般若導方成無得一切種智也歎般若為本亦是尊也此中問答次第可尋也。

　　第二續明功德者此文應續勸持品為中間降外道及為釋阿難疑故今方得說也問何不待廣說功德衣方降魔及釋疑耶答義亦無在但若一句廣歎物不明其驗情不信故前須歎次即證證竟後歎物生信心境也未盡者北人云心田四句有盡心無盡田無盡心有盡田無盡心無盡田有盡心有盡田盡位者小乘苦忍之前是即盡智忍已上是無盡大乘四十心是有盡登地已去是無盡也有盡心盡田者如阿難供養佛佛田無盡阿難心有盡無盡心供養有盡田者如佛施餓狗食也餘兩可解今云有相心施無相田爰亦是四句有相心施無相田無相心施有相田餘二句可解也亦明欲作此義亦得言功德未盡者般若是無盡田以無盡心供養知福無邊(云云)。

　　文四第一天主明受持波若功德二佛廣明功德三天主發願守護行般若人四佛重述諸天守護故得諸利益今是初明天主云受持功德未盡總標何以故下是釋釋中得五功德一明受持般若故即受持三世諸佛道二明受持般若故諸善法現於世間三明受持般若使有人天果報四受持般若故則有二乘五受持般若故即有佛出雖有五句但作二意初句明由般若故得求佛道以四句皆是化他為度眾生故集諸善法始自十善終至不共因此善法故有人天乃至佛述現在也第二佛述中明非止五種功德更後有四種有二初明非止有五更有餘功德次何以故下更出四經一明受持般若得佛五分法身無量戒眾者餘人一世持戒或百千世佛無量劫持此時長故勝也二明受持波若與佛無異三明受持般若所有五分法身勝二乘五分之上四明書持經卷得二世功德問但書持供養經卷則云何得二世功德耶答如意珠是無記色法一心供養尚滿心欲況波若法實不得耶亦有供養不得現在功德者此是不一心故又雖是一心先世罪重故也第三天主發願守護行般若人如文第四佛述重明功德為二先廣明功德二結勸就文大明有六果第一明得瞻力說法不即果天有甘露微細能沾入人毛孔故得瞻力能更說法也天上自有般若所以來者以憐愍人令惡鬼遠去能益法師氣力今說法不斷又令眾生益加信敬第二復次得無畏果有二義一者有不二義不見我不知畏此是實慧二者般若中雖說一豪善法而無所不有無所闕少故不畏故學大智論具識一切大小假名方便也第三復次得三果一者得人天敬果二後世得行眾行不斷絕果三者降制惡人果第四復次得諸天眷屬果以受持般若感致二界淨天皆來也第五復次明受持般若則是法施果言法施者非是此人為諸天說般若名法施但此處有般若經卷故諸天來禮拜供養等讀誦之故名法施也憍尸迦三千大千所有四天下已此第六明受持般若人得諸天守護就文三一正明諸天守護二釋天來所以皆發菩提心天來為利益行者三釋肉眼人疑既無天眼故不知來所以釋疑四明來有利益益中二種一謂大天來故惡鬼去二覺夢常安無諸不可並如天也如是憍尸迦下第二結也。

　　憍尸迦下第二段明格量文都有九種格量第一舉供養生身佛格量供養經卷第二舉舍利格量經卷第三舉經卷與他格量自受持正憶念第四舉經與他格量為他解釋其義也第五二善教他格量以經卷與他第六舉定散二善教他格量自受正憶念格量為他說般若第八舉自具行化他格量乎自行第九舉世出世善格量具自行化他初二格量是自行格自行謂自供養十方佛不及供養經卷自取十方舍利不及取般若經卷第三自受持正憶念不及持經卷與他供養舉自行格量化他也第四舉經卷與他不及為他解義此是化他格量化他也第五以定散二善施他不及以般若經卷與他此是以是世間化他格量般若化他又舉定散二善教化不及急持正住念念般若此是以世間化他格般若自行第六自受持正憶念不及為他說般若此是舉自行格量化他第七明單為他說不及具自行化他第八舉世出世二善格量具自行化他義也今是初供養般若經卷勝供養十方佛問般若在佛身中供養一佛則是供養般若云何供養十方佛不及供養論以二義釋之一者般若是本能生十方佛二者云境實無優劣此就心判若供養佛則取人相而佛未曾是人不人於眾生取人相故因雖大而福劣若供養般若經卷及應取法相但此人知供養般若經卷則聞般若中明無所得法故不取法相及以人相以無所得心供養則應福大也。

　　法稱品第三十七　亦云舍利品

　　法稱知經則是法實舉舍利稱般若法優劣故言法稱又云般若與舍利通是法稱此二法優劣故云法稱持公云舍利作稱用閻浮舍利作稱後乃至滿十十方舍利作稱應般若經卷今明不爾本稱二物重輕云何用舍利作稱今以佛教法稱稱舍利般若優劣也如詔稱稱物重輕對詔稱故云法稱也前是離字釋今是令字釋也。

　　品中明二格一以自行格自行即是舉舍利稱格量般若經卷二舉自行般若格化他。

　　初為三第一舉滿閻浮提舍利對般若經卷稱其優劣亦舉大千三千舉滿十方舍利對經卷稱其優劣初中先問次天主答上品舉塔格量經卷此是舍利在處格今是舉舍利對經卷格上舍利則少今則舉多也問何故舉舍利對經卷答有二緣一出家緣好智慧二在家緣好功德則是智緣智慧是解脫因緣舍利生福之因緣緣是果因緣為此義故格其優劣天主是在家受樂人中最勝故對之明也問上品已明供養十方佛不如供養經卷今何須後舉舍利稱答上明受持後供養經卷故緣供養十方佛今直供養經卷與供養舍利故後格之二者前為現在眾生舉供養十方佛不及供養般若今偏為未來眾生情貴舍利故次舉之又欲廣顯般若。

　　天主答佛中為四第一正問本末不同故有取捨二身子問於取捨三答取捨四佛讚成五天主領廣明優劣今是初明直致舍利與人天骨何異由舉經卷故為經卷所重故為人天供養故知經卷則是本舍利則是末故取經卷也次身子問意同明般若中不明取捨亦不言舍利劣經卷勝稱汝云何欲取經卷第三天主答其異如此只般若能令人悟無優劣取捨故取般若經為舍利不能爾故不取舍利也問般若無取捨今取此無取捨猶是取捨義也答實無取捨以世諦無取捨為引道眾生故作取捨說也第四佛讚成天主無取捨義前往說若人欲得法性下舉譬述也釋白佛下第五領解歡喜廣稱優劣義更舉五義一勸供養般若本末故取經卷二明能離怖畏故取經卷三明能離三惡道故取經卷四明能離二乘地故取經卷五明能令人劣見佛□心故取經卷對此即明舍利無此五義故不取舍利初中三法譬合法說云一切世間應禮般若者天主自知般若勝佛後讚成其勝義故歡喜即起敬心故歡一切禮般若也譬者二解一指坐處喻舍利己身喻般若由己身故坐處得敬由般若經卷故舍利得敬二云坐處喻經卷己身喻佛雖滅亦云應供養經卷如天主不在亦應敬坐處也第三合中具兩義如文我爾時無怖畏第二明般若能離怖畏故取般若第三離三惡道第四離二乘地第五令眾生得佛道故取般若復次如天也。

　　復次滿三千下第二舉三千舍利格量經卷依論意凡有六復次第一明本末舉見經卷與見現在佛無異釋成初本末義也經卷明諸法實相現在佛亦明實相與見佛何異又經卷具明生天生二身現在佛即是生身亦有法身故復無異也見舍利但是見事生佛身也第二兩復次明受持般若經卷與佛齊功德復次舉佛化他與學持經卷為他說若高功德第二復次十方化他與己說般若高功德論十八卷及釋四攝品云三事謂神通知他心說法也復次世尊下第三明供養經卷與供養佛等問前品未明供養經卷勝供養十方佛今云何等耶答上正明供養經卷後明受持故勝也直供養十方佛無受持義也今直明供養不明受持故與供養佛等也二者上有所得心供養佛無所得心供養經卷故不等今俱是無所得心故云等也第四復次明離三惡道超二乘漸住佛道永無衰漏故取經養也第五復次明離內怖法譬合般若王舍利貞定疑飢渴等以有身必有此患負責此人依王故不還責及得供養舍利依般若故不畏諸患反而得人天供養也。

　　復次世尊在所三千下第二歎般若能離外怖畏舉摩尼珠為喻但此珠有通別者通具足別者有珠出衣不出食有除毒有避鬼今借通用喻般若能滅一切苦與一切樂也此珠輕妙四天下物皆於中現也凡有四釋一云天帝釋手執與修羅鬪碎落閻浮提變為如意珠二云生在體惱二三云過去佛舍利法滅盡變為如意珠以益物四云眾生福德自然生如地獄苦具解如無價摩尼者辨珠名也。

　　所住處下正明用凡出用物的譬言上人不得便如人熱病下第二能治內煩惱為月廣論四百四病欲略明根本唯四風冷熱雜也廣論八萬四千貪欲二萬一千以不淨法乃至等分二萬一千總以三藥治成不淨或以因緣略論根本唯四謂三毒等等分二釋一云具毒等二云分為等分以分具起三毒也風為嗔癡為冷貪為熱也問以四藥治四病云何遠是般若乃是空慧也答常義實非般若今明此四藥是般若方便不以般若則墮有所得中如無常治常雖捨常而見有無常般若者諸法未曾常無常以有常病故作無常說常病若消無常即息也闇中能令明下常三歎般若能滅三界無明闇也上橫論治四病今竪論治三界惑上總說四根本法無明也熱時能令凉下第四法冷熱力因貪嗔以為熱無明不信懈怠不恭敬等不從般若能治此冷熱因熱而不冷因能冷而不熱非如意珠具二用不如意同同己明法令毒今何故更說答上雜論今合三毒為論毒為論熱三也上直說愚癡今明不信懈怠不恭敬等癡既異雖二亦異也為毒所蟄者第五治毒力問貪等即是毒上已多過明今何故復說答上法輕今法重者故經引難也等貪欲所笠鴦掘重嗔所傷等復次眼病第二治眼病力用問上四病攝四百四病今何故更說答眼病為一身可最癡是病中之重是故不說法說為論初喻人非人不得便治外病中間四事治內煩惱病今別治三種章癡渴傍正法即是破慧眼五逆五癡創惡腫即四重此經滅罪與涅槃不異何得為不了戒教耶果衣著水中下第九明珠色用珠無定色隨色而變般若無定法隨緣不同也水隨珠作一色心隨般若同般若作一色以物裹珠在物水隨物色以般若珠在萬行內安眾生心中而最生心隨順萬行死所依著色也縹色是虗空色行者得般若觀諸法空心亦隨順空而不著空也若渴水者下第十用諸煩惱撓心水故渴得般若珠即淨土雖別治本是總治也阿難問下此一事明云何處薰篋下第十一明珠所重處熱用珠喻般若篋喻舍利珠篋故人愛敬篋般若薰舍利故愛敬舍利問此是合譬分譬答分譬也珠侶法方般若治心珠但治鬼般若治天魔惡珠但治四大病不能治四大般若能治四大也問文云珠薰篋故人愛敬篋般若運舍利故舍利得供養若等文但應云是般若力復何得是禪等諸行力但應云舍利是般若住處何得言是行住處答舍利皆為萬行所薰皆是萬行住處但般若為重為是故偏說般若耳又萬行皆是般若異名也。

　　第三舉十方恒沙舍利格為二初正格量二釋疑正格中為二第一格量般若即歎般若法第二有一問答歎行般若人初為二初自格二佛述成初中四復次第一復次明本來與上明本末異者此中廣歎也明供養舍利尚得說般若是舍利本耶又明供養般若本相得舍利末也第二明欲見生法二身量受持乃至為他說般若以般若中具明生法兩身相也第三復次明無得也現在佛當受持般若問見現在佛即是見二身云何更說答先明具見二身今對人情云佛過去故亦云欲見現在佛也問前明見十方現在佛二身今云何更說現在則答云復次二種法相下第四復次明般若能攝有為無為二法相良由般若未曾為無為相能攝為無為舍利但是有為故取波若舍利問文中何故云有為無為中智慧是有為耶答此品亦說耳自有有為智慧無為智慧如為無為二般若即是因果二般若如意二慧品自有為無為二境自有境是為無為了境之智是有為此中是也文為二用二重問一一釋也佛述如文以天主歎行波若人及以述歎亦如上文。

　　爾時釋自下第三釋疑為三初疑次釋次領解稱嘆論如來格量顯勝皆歎般若則知般若是究竟圓行行波若因是何須行餘行次佛釋中三法譬合法中二義一者二不二義眾行皆是波若行般若即是行眾行假令行眾行行皆是波若異名行眾行即是行波若二者不二二義開波若與眾行二即波若為重能藥成眾行故般若也若善男子女人書般若經卷下第二舉自行化他又兩問先天主舉般若自他為問佛告下第二佛舉舍利反質釋白佛下第三舉舍利與他勝自奉答佛告下第四佛明般若經卷與勝他勝自似得答也問自持尚應勝將經卷與他何況自受持復正憶念不及將經卷與他答此人同上三周歎般若功德便作是念分自受持正憶般若無邊功德分若將經卷與他人我則不得受持正憶念便先般若功德其人貪著功德相是有吾我無大悲今將經卷與前人此是無吾我有大悲故勝也復次為他說下第四舉化他格化他所以有此文來者肘令既同將經卷與他得種多便欲重施經卷不為人說則運心不能大千下舉教十方恒沙人行不行經卷與人也問何故不及答經卷生善至涅槃十善不至二者經卷生善是無漏十善是有漏三者十善迂迴經卷生善直進不退四者十善生則退經卷生善不退五者經卷生善是常樂因緣十善是苦無常因緣六者經卷生善得聖人十善得作凡夫故不及也初文三一佛舉教閻浮人行十善為問二天主答甚多三佛格量格量三初明勝劣二舉譬說三合譬說中前正明勝劣何以故下釋用能生三乘人法不能生三乘我人法故勝劣教以人得法也桓下第三舉解凡舉二況一舉小乘初果次明教一人得初果勝教閻浮提人行十善今教一人經卷勝教閻浮提人行十善也次舉佛說亦爾教一人作佛勝閻浮提故今明為人壇釋勝將經卷與人前文三第一明勝何以故下第二釋勝意二初明般若能生三世諸佛一坐故為他開示所以勝分見尺是益下第二明般若獨是佛依止故為他解釋所以勝以是故下第三結勸供養也。

　　法施品第三十八

　　可具二義定散二善教化此是有所得法施今舉此格量般若經卷與他人故云法施對上財施格量也二者此品初將般若經卷與他即法施中間為人說般若勝自行亦是法施復廣明為他說般若勝世出世勝皆是法施今明般若法施故以目品三者此中具明得二法施欲格其優劣故通云法施也。

　　初舉定散二善格量經卷與他此是第五舉世間化他格出世經卷化他為二第一舉散善格經卷二舉定散格經卷初有六一舉閻浮提二四天下三小千四中千五大千六舉教十方恒沙人行十善不及持經卷與人也問何故不及答經卷善至涅槃十善不至二者經卷生善是無漏十善是無有漏三者經卷生善直進不退十善冷退四者經卷生善是常樂因緣十善是苦無常因緣五者經卷生善得聖人十善得作凡夫故不及也初又三一佛舉教閻浮提人行十善為問二天主答甚多三佛格量格量中三初明勝劣二舉譬說三合譬說初中前明勝劣何以故下釋明能生三乘人法人法不能出三乘人法勝劣教一人得恒下第二舉譬說凡舉二無一舉小乘初果次明教一人得初果勝教閻浮提人行十善今教一人經卷勝教閻浮提人十善也次舉未說亦爾教一人作佛勝閻浮提人得初果今經卷與人勝教閻浮人行十善也以是故憍尸迦下第三合譬也餘五得如也次第二舉定善格量可對前來離欲善今是離欲善上但一界今擬三界亦應如上六法何以義優劣也。

　　復次下第六合舉世間定散教化他二善格量般若自行是名舉定散化他格般若自行也論解云爾已經文云受持讀誦說可義應是化他但此中明說說亦是自行也此中為三先格量勝劣次釋勝劣又中實應舉閻浮提定散其方恒以定散二善格般若因行但略故舉閻浮耳正憶念去下釋如文今所明無依無得正憶念方勝也若有所得正憶念則不勝以同是有所得故也問今舉定散二善非正格自憶念具格自受持讀誦正憶念今日何故偏釋正憶念也答受持但生種不生慧正憶念具生福慧即能說行故最勝所以種釋也釋中明非二非不二正憶念則例作非二非不受持讀誦也又云正憶般若非二非不二於萬行非二非不二也。

　　復次憍尸迦下第七舉般若化他格自行前是有得化他無得自行自行則勝今自行化他等是無所得就無所得中自有勝劣無所得自行則劣無所得化他則勝也。

　　次第八舉具自行化他巧說般若格單自行如文。

　　釋自佛下第九舉世出善格具自行化他為二第一明巧說般若其福無邊第二格量初如文第二格量中為三第一舉世善格量第二舉出世善格量初中三第一舉有所得善以格無所得般若第二勸說無所得六度三明相似不相似二般若成亦兩義明無得說者其福無邊也初又二第一枝橫供養十方佛二枝行廣時時者無量劫廣者具行六度並不及般若也第二章尋經文略不云也第三明相似不相似中即二他云三十心名似初地去是是真小乘五方便為似苦忍為真也今依論釋言同意異為似心是有所得說無所得言似佛言而意異佛意如因說無常般若常有無常即是似知包未曾常無常為著常病故說無常若常消無常息也名真也常義云金心定有無常豈非似耶問此中何故說相似不相似答恐未來世人說法悟受學者亦自悟故佛分別也何者上來九格明四功德說般若是第九其福最多人聞此便貪福故欲說般若令識此似不似人可捨說不似也。

　　復次教一閻浮提下第二得出世格量為二初得小乘格二得大乘格得聲聞亦得緣覺格初中先得果二例四果文可知得大乘格中為二第一正得大乘格二供養稱歎莊近菩提者成前轉勝可義初中為二第一得本格量第二佛深淺格量問教十方住阿鞞何故不及說般若本令住阿鞞耳答有言說般若是無所得教住阿鞞是有所得義不然也亦解般若直通不與別相相比此明般若何但教人住阿鞞亦令十方眾生皆作佛何但十方恒沙住阿鞞窮法界眾生佛地也問教十方眾生已住阿鞞今直說其功德勝為令十方眾生得是阿鞞故勝答般若力能令得是阿鞞住一地也又說般若但住阿鞞亦令眾生得初心得二乘天人也故般若可力無是不離無德不成今但住阿鞞故其則劣也又今是歎波若為根本故勝阿鞞阿鞞及始行與小乘皆是其末也次約深淺格者教十方發菩提心不及教一人令得阿鞞教十方恒沙不及教一人近佛道菩提如供養大千勝供養一切人供養天子勝供養十方東子經中明福四自有四句一者供養初心劣後心勝二反此語如法本(云云)有人作色罵佛一劫得罪少罵弘經人少時得罪多罪既爾福亦然餘三句可解也供養初心劣後心勝乃至供養後心劣初心勝兩句疏中釋可解也何者供養初後俱勝俱劣如淨名云施難勝如來與餓狗一等以心平等故福德俱勝也此是無所得心施若有得心施前後二田俱為劣田可間少般若云四句得福勝捨大千七寶此事云何五解一者七寶是財施則有盡持經是法施則無盡二云七寶是有相施雖多而劣今持經無相施雖少而勝也三約位但七寶是三十心人施故劣持經是初地施勝也四解七寶施是緣順故劣持經是直明順故勝五云內外(云云)。

大品經疏第六卷


卍新纂大日本續藏經第 24 冊 No. 451 大品經義疏


大品義疏第七

　　胡　吉藏　撰

　　隨喜品第三十九

　　九品半經開為二段前八品半經受持讀誦書寫解說乃至供養般若故其福無邊今一品明直依般若嘿念隨喜不動身口得福無邊此歎般若功力轉力轉妙故令應信行也論二義生起一者上三假品命善吉說般若從三歎品中領觀四眾以來因天主廣明功德今欲令善吉復實就隨喜行說般若故有此品二者上明香華等供養得無邊福天主自慶此是我等能辦非出家人所有今欲報其自多之情明起一隨喜則其福無邊問今說隨喜為得是說般若答般若有無量門今以隨喜行說般若心隨喜故隨喜是般若也問此經明隨喜迴向與華嚴何異答二義一者華嚴是深淺觀故十迴向中有十心今此中通也何以知然下具明為阿鞞及新發意菩薩明隨喜也又華嚴明無差別差別故十迴向今差別無差別但明一迴向然彼明差別即是今差別何者要以般若心方成十也問菩薩五法隨喜與迴向何異答於他功德則生隨喜自之功德則宜迴向他功德不可迴向但有發願令迴向也問隨喜即是迴向不答用隨喜功德迴向佛道亦是也問於他功德何意隨喜答一為破嫉妬父見子利不生隨喜若見怨家受苦或生悲心故隨喜難生也二者遂菩薩本意欲令眾生作善他遂能作豈不樂哉又隨喜念過去三貪即是念故明隨喜隨喜謂般若正念又善是快道今見作善而欣喜豈不順道也隨喜具四句一者所隨喜是有所得能隨喜心亦然二所隨喜是無所得善而能隨喜心是無所得四句易明今此中隨喜通得無得一切凡聖善而菩薩隨喜心是無所得耳問此隨喜與四等中喜七覺中喜五受中喜十八支中喜發同異耳問菩薩已修行何故更隨喜迴向答菩薩自修行更迴向者欲增廣此行也而隨喜者他已修行令於他行上更脩行也又餘施戒是動身口今是靜嘿行也又上受持等多有自行今是化他行受持通三乘行今獨有菩薩行也。

　　問隨喜如是懺悔云何答如般若觀隨喜無福不生無罪不滅他云有假名眾生造惡故教其懺悔今明直見有眾生已是虗妄而後其起善滅惡以自作此解後自教他是三虗妄淨名云當直除滅勿擾有心了眾生尚不可得有何惡滅善生耶品三隨喜是菩薩妙行故彌勒開其宗須菩提說教之主故次演之隨喜深妙非佛不盡故如來述成更須宣釋三聖共陳乃窮其妙初五一彌勒以五句開隨喜之宗二善吉領隨喜之宗三受定四設二難五答二難也五句者一隨喜二迴向三與眾生共四無所得五稱歎隨喜隨喜如前迴向者師釋此一句云迴其所向一切疑心皆有所依皆有所向故今迴其此心令畢竟無所向乃至向道了與眾生共須識眾生菩薩本來不二故有共義論云固不可共若可共者佛將上共與眾生而更作之也若自行施戒復教人行亦是共義也今以此隨喜迴向果與眾生共他無所得通貫四句也若聲聞偏袒下第五稱歎隨喜為二初對二乘凡夫四種福但稱歎何以故下第二釋歎正言凡夫二乘福德為自菩薩功德為他優劣師云假令有所得為他亦不及此中隨喜今大判作自行化他優劣也戒為自調定為自淨智為自度又以聖道三種戒為自調正念正定二為自淨正見正思正方便三慧為自度又施為自調戒為自淨智又自度如百論三根行施戒智也。

　　爾時須菩下第二領隨喜義定宗五句中不領與眾生共及無所得俱領隨喜迴向及稱歎三句也為二初領宗二定宗領宗中二初所隨喜福德次領能隨喜心領所隨喜福德中論又云四段福德總持師釋云此中明三福過去佛及弟子福德從戒眾以去明現在佛及弟子福德從及領眾生攝善根第三明凡夫福德今謂其人講論而不見文可謂於盲者前現眾色像也論明四福不明現在未來凡聖福但明過去四福也所以不明二世福者略舉一世具四種福則知餘二世二世具四種也二者正領就過去致難過去四福皆滅無而生心隨喜則墮無而謂有顛倒過也故不語二世四種者一過去佛福二過去佛在世時弟子福三過去佛像法正法中得道弟子福四總明過去佛在時滅度後人天及畜生等福過去以領處論云凡三種一切發心其未得佛此菩薩時福也二得佛時福三滅度至像正末法滅時福也應六般若波羅蜜下第二明過去佛現在時所化弟子福也應六度大乘弟子福也及諸聲聞人者此下小乘人福也初總明凡聖即七方便聖即四果下學無學別得聖人也諸佛戒眾下上雖總明過去善根今復別出也所以更別出者以諸佛無量善根故我彼像正像正眾生稟悟得道別列也是法中學得須陀洹下第三明像正教中學得三乘道果善根也及餘眾生種善根第四過去佛在時及滅度人天乘善根及畜生等善根上是三乘今人天乘更及餘道善根故後列也是諸善根和合下第二領能隨喜心前領隨喜初句及第五稱歎句如是隨喜已下領迴向也若有善男子下第二定宗定宗中前領有所得隨喜心次正定宗生心能隨喜也心生緣者緣之所四福事有福德本謂造福之人及起福處也可得不者第二正定宗也論云就畢竟智難也有所得心與所緣之福相稱以不此念意明隨喜是有所緣之福是無所得成隨喜義以不。

　　第三彌勒受定云不得如所念者論云二因緣故有所得隨喜心不稱隨喜福也一者過去佛為功德久已滅無遺滅無宿命智或有而不及但如聞憶於分別故不如如所念二者諸佛及功德出三世如來涅槃相行者作有所得心分別言有四種善根及能隨喜心故不稱所隨喜福也前就事為論自明無三世三世義過去不滅滅義而行者於謂無而言有故不得如所念餘實是三世義而行者亦總謂言福德各有二義但失也。

　　第三須菩設二難北人云初就無常行難二就畢竟空門難次解云初者奪難次是縱難奪難奪其能緣之心所緣之福皆畢竟不可得有何能所耶有解云就內設二難若從理為論則無隨喜若不從理則墮顛倒次解云直就有所得作難若言能所是顛倒如見有二事則是有所得也今明此文論難也望經論始終還歎彌勒無三世三世義三世二義也上既開此二開今歎還也初難無三難三世次難三世無三世難無三世三世者若言過去佛及善根滅無而菩薩生隨喜心則是無而謂有便墮顛倒也次若諸佛善根非三世則能隨心非三世能畢竟不可得有得隨喜初難為二前難次舉四偈為解也過去無佛以有佛無常謂有常三倒生斷二時不得生時前於資心復見此是從微至著於常心佛常解決定是常也斷時先斷見次心想斷時從重至輕也故見諦斷見倒學人猶有想心雖暫起想心憶念觀解即隨滅也凡夫具三也(云云)若如緣事下有人云此是第二縱難縱有能所何者是耶故一一責覔不可得也北人云畢竟空難也復師云順道理乖道理無如此能所也今明是第二乖上三世無三世也如經如事者所緣福德如實畢竟無所起事處亦畢竟空能隨喜亦如實畢竟空菩薩心亦空況何處起隨喜耶何等是緣者一一責覔耶。

　　次彌勒第五答二難北人云先答畢竟空歎次答無常歎歎則先無常後畢竟空答則先畢竟空後無常者一解又勢遂近故爾又解無常劣畢竟空勝難家以修行次第先劣後勝答家遂說次第先勝後劣也縱奪家云次第答先奪後答縱此解大悟亦明前答後難後答等難遂其深淺亦隨文勢無三世難深故先答三世難淺故後答難家先難三世後難無三世也從淺至深也今且論兩答始終明隨喜義大意若定言有三世過去已無亦非隨喜義若言無三世無所亦不成隨喜義要淨如此有無二見畢竟淨於畢竟空中就後論假名能所能所宛然而未曾能所雖未曾能所而不失能所義如畵空文藻宛然而無蹤迹也問隨喜義則能所無能所取無能所能所答得意為言取無能所能所義故成隨喜但就能所畢竟無蹤迹也答中為二初明正隨喜迴向邪隨喜迴向義第二明堪聞不堪聞義亦是第一明菩薩過去三多具足亦生巧方便學自相空了達能所不有非不有非二非不二即是正隨喜迴向也問何故言巧學自相空答能所宛然而自相空以巧學故雖能所而自相空雖自相空而能所無方便者則隨有無二見也次明無方便邪隨喜迴向有所得邪迴向人過去無三多今世外不得無所得善知識內文不善學有相空或言能所定有或言能所無或言能所二或言即不二故皆是有所得不來正隨喜迴向也如是須菩不應為新發意菩薩說第二明堪聞不堪聞初明不堪聞非信樂當妄失云始行之人忽聞此畢竟空便作空解生斷見既畢竟空何用脩行故悔從來作善此人進不得於般若退失昔有得善根也當在阿鞞前說此明皆聞也當為二種人說一阿鞞人未得阿鞞內有深信外值好師能信不怖怖由我生亦由心生我之與心本不有誰耶自本不有今常是無故得正觀不墮斷見中也。

　　須菩提菩薩用心盡滅下答第二無三世三世難二周答之一二答中各有無常門實相門也是心盡滅者無常門也既言諸佛善過去已滅即現在能隨喜心今滅既滅則無所有無所有故亦無所故即入實相故云何等是緣何等事即是因無常入實相也二心不俱下第二周先明無常後入實相也二者隨喜心即因心也菩提心即果心也有現在隨喜心時無過去佛菩提心也下因無常入實相也豈有現在心始生過去心滅耶。

　　爾時釋下第二須菩明隨喜義彌勒云為阿鞞說次阿鞞者說眾中始行之流望崖自絕故須菩一周但明始行人隨喜義引始行人令其堅固也為二初天主三問須菩三答次彌勒二問須菩一答初問隨喜深遠以何因緣方便誨導新意人令不怖畏第二問云何令新發意自起善根三問新發意隨喜用佛之法復云何答三問即三答初問明簡釋新發意明此人發心即學無所得復值好外緣曲巧示其得失之行得道令利即其事也外緣中三事所應行謂無所得大乘觀也二示魔事所不應行有所得也三念其心不增減也可差有得無得耶正約迷悟二緣故有了諸法本來曾有如此事故心易動也是菩薩亦常不離佛答第二問以上信悟無所得故生生值佛所值無所得善根乃至菩提也復次發意下答第三問以於佛殖無依善根故作無得隨喜也凡七句一斷道謂得□死道入無餘也二斷戲論偏斷諸見也三道盡去入無餘時捨八正道也四棄重擔偏捨五陰五陰具因果果入無餘時捨因有餘時捨果也五滅聚落出家要依俗其以有待之身須食故也俗舍有食復有五欲刺故著定慧處踐五欲刺令折名為滅也亦斷有結者上斷戲論等是橫論今竪論即謂三有結不出五下分五上分欲界五下分上二界為五上分也正智得解脫者結習俱亡正智得脫故異上但斷煩惱得脫也。

　　爾時彌勒下第二彌勒二問善吉十一答初問七答次問四答初問上善吉答天主第三始行隨喜義也北人云彌勒還用善吉二問初用前無常問次用畢竟空以釋之還用前奪縱二難前已用竟今更用者誡善吉意也我前已釋竟汝今何解以不也今諮此言何爾大淺耶今明此是有所得難故異也有所得反覆成二關若始行人言能所則墮三倒作能所想即想倒乃至見能所則見倒也第二難云既不倒則無能所云何成隨喜耶答初問七復次第一就能所不生心答上問以不生佛想即不生能所想以不墮想倒既無根本想倒豈有心見倒耶若菩薩下第二隨喜迴向盡滅空問答若此能所畢竟盡滅無縱迹處所故名盡滅論云說諸法實相為滅非無常盡滅也問若非無常盡何故不直作實相門說答因此無常盡滅無所有故即是實相若直說無所有其義不顯今明以無所有者良由現見無常盡滅故知無所有也既無所有亦無所無如是五故名實相也第三復次總說一切凡聖善根自性空門答以皆是性空豈生三倒耶第四復次別就善根迴向性空門答能迴向善根所向佛道此能所皆性空故不生三倒也第五復次論云前明過去事今明現在自所起隨喜福德自相離問答也自所起隨喜福德是無所得善根故離陰入界有所得故不墮三倒也第六復次就善根起隨喜福德自性離四答非但善根離有所得陰入亦無所得善根自性離尚離無所得善根豈生有所得三倒耶第七就譬喻門答明菩薩能念如所念所念過去佛善根既非相非無相畢竟寂滅能念亦應如是故墮三倒第二段彌勒重難北人云據畢竟空難復言是奪難今明如前上言若有能所則墮三倒今明若不墮三倒則無能所無能所則無隨喜亦無迴向今云何得不取相而迴向耶此意明云何不取能所相而今隨喜宛然成耶。

　　次須菩以四義答之一者以般若方便力答論云須菩不得定答處故但云方便力也若言有能所則墮三倒若不墮三倒則無能所今憑彼般若方便力籌量得失得離上二過也能所無能所豈墮三倒無能所能所宛然豈失能所故有般若不墮有無中也文二初明般若方便故得次勸思惟失也何以故者釋前若是福德離般若方便不得迴向菩提義何故離般若不得迴向言何以故菩提實汁隨喜是行般若實是此福德既離般若實道何能迴向何以須菩不離般若正以般若心中法相不可得故善根有實也善根既離般若何能得菩提耶應如是思惟下第二勸思惟失心成得也凡勸二思惟一者取相有所得諸佛所不許也若有取相下第二初思惟若取相有所得則違理諸佛不說大利益此中法譬如文譬如下譬說無利益有所得隨喜但得生死人天樂小利不得佛道之大利也食是隨喜福德毒無取相愛見等煩惱生得人天福樂為好色得名與富貴勢力為好色也無智人是始行有所得菩薩也食之歡喜者愛人天樂時悅心食欲消時若死等苦者無常至時憂愁遂死及以死苦也自失命為死失樂具以為次死又失慧命為死妨行善道為次死也不淨受下合譬也此中先釋作有所得隨喜所得也修有所得法師教化失也不淨受者但著語言也不淨取相者不如此分別得無別也不淨讀誦者亡失句讀若自失若受不具足也不解義者不得經意也如此之人自悟後悟他也。

　　求佛道下第二如諸佛所知善根答明如諸佛智慧得知善根我亦如是迴向佛既不取相我亦如是也故依佛必無悟心付地天不中也復次求佛道下第二如諸法實相迴向則勉取相復次菩薩應如是念下有人言此復次據佛本為菩薩時所為迴向故不取相也又解上就佛所知善根今就十方佛能知智慧答佛既不取相菩薩心亦復如是也。

　　爾時佛讚下第三明隨喜深妙非佛不窮故述成二人而佛更說也又二第一讚成前說格量顯勝二者如來重說顯隨喜廣妙唯佛能窮初三第一述成格量二諸天領悟供養三佛述諸天重格量顯勝初二一讚述成二格量成者通述彌勒須菩而言囑須菩者非人而說大道故可讚文恐人說有失印成彌勒大人說大法又位居窮學故不須歎也格量三初舉教化定散供養二善根格此化他格也亦舉供養小乘極果格量三舉供養大乘初心格後二自行格也小乘中因多而施主一人大乘中十方施主供養大千初心前舉小乘後亦舉大乘初心也次第二諸天領悟具財法二供養亦滿中三果方便力故即須答彌勒中第一方便力也第二佛重述諸天領悟重益有人解云佛應護前三格次舉所有次隨喜格但未及次說而諸天來故今方說也前非隨喜格隨喜今舉隨喜格隨喜非但有得不及非無得而多有得不及非無得也。

　　第二佛重說為四一請二說三格量四格迴向往生如文佛重說中為二一稱實相隨喜二與解脫中隨喜問上二人已說佛何故復說耶答欲讚隨喜深妙唯佛能窮也又上二人廣說難品佛今格廣為略但開二門一稱實二與解脫等今修行之易故不意隨喜明不取不捨今中道門也第二與解脫等明然脩萬法與解脫等心應此理而能迴向是聽說說門說中之一安豈過法聽也二格量者古解云格上須菩隨喜也而文實似而意通也上舉供養而心格今舉大千復格上舉大千悲用少也今舉十方佛田多也三者上直明供養初心今具舉佛及弟子也四上舉供養時少今明供養時長謂佛在及滅度後也第五就明隨喜迴向如文以始行人有得心強無得觀弱故更可寧勿起有所得為正迴向也。

　　照明品第四十

　　此第三歎人法美人因說般若也三周辨般若體九品半明所生功德用既歎故稱歎也為二就此竟遍歎五品初歎於法聞持半品次美於人歎法非無美人美人非無歎法但隨像顯從多為論也為品初涉大開五章第一歎般若照窮實相妙極圓明過無不盡德無不滿第二般若過無不盡德無不滿故信之者得無邊之福毀之者得莫大之罪故雙舉信毀稱歎般若也即信毀品了也第三從信毀品末須菩白佛是深般若其歎淨品將未畢竟故無始空故釋所以信得大福毀得大罪者良由般若甚深故即甚深行歎也即出信毀之本第四歎淨品中若菩薩作是知下盡無作品行汁歸人明無為無作行無不成說無不益即能成德行歎說般若也第五遍歎品以行無不成說無不善故能導引諸行皆對般若岸遠離究竟歎也品若為二初四品略歎遍歎一品廣歎照明品者從初故作名畢竟遠離顛倒無明照諸法實相明耳故云照明也但此照非是有法故照乃見無照為照就道則未曾照不照亦未曾見不見而有照不照見不見用以其有見故能令眾生本所不見得見以其有不見用故使眾生所見而今不見也此品亦云生般若品從下文眾生得悟般若故於緣名生也為五一歎般若二供養般若三生般若四信般若五重歎般若初歎者由般若故隨喜義成故知般若無過不盡而無德不滿也既知般若功德高明其德如是必須依順崇重㸦受其法故第二明供養雖復供養生福猶未了悟發慧是故第三次明生般若也般若所以得生必由深信故第四明信般若也既信悟則疑復歡喜第五重歎般若能離諸邊照窮相所以名為摩訶也。

　　初有十七句第一句能成隨喜歎有解云是般若者以須菩上答彌勒所以能隨喜迴向者以有般若方便力故能取相迴向也時會聽者於須菩所說未能深信是以而言是般若也問取定體後歡之欲命虗衿而取信也論主云上四聖共說無得隨喜迴向得無邊福身子在座雖復無言而聞說歡喜為欲利益時會故從座起稱歎言能如此無所得隨喜迴向利眾生得入佛道者此是般若功德故佛印成云是般若也第二句淨明歎由般若故眾界畢竟淨而明照一切法謂五法藏三世無為不可說也從此下十五句歎般若非但成隨喜廣有無量功能也第三句明歸崇歎由般若能守護菩薩能令離諸苦煩惱能滿所行故可歸崇故言應禮般若也第四句無所著歎以三界中三毒泥不能汙故言不著三界也第五句能除煩惱歎謂愛等百八見等六十二般若力能除上竪論斷三界惑今橫論能除一切惑上明惑不能累今明能除於惑也第六助道最上歎上既除惑今能助道由般若故能分別道品不以般若道品不成故助道中般若為上也第七能離苦果歎前明離惡因故今明能離生老病死苦果也第八總攝五眼歎惑因既滅苦果亦亡故開行人之目五眼圓明也第九顯示中道歎行人五眼既開道不明見正道第十能成種智歎既見正道便成種智也第十一能生菩薩歎非但成果德智亦能生因中菩薩也第十二無生無滅歎上雖歎滅惑滅惑本性空竟無所滅雖言生佛菩薩竟無所生也第十三拔苦本歎斷常見諸見是結本結是生死苦本上既有不滅不生則知不常不斷斷常本息則苦果斯傾也第十四與樂本歎上既明離苦本今施樂本樂本能令眾生信實信實故生諸善寶此施因寶以善因寶得世出世樂寶故言無救者作護也第十五不可破壞歎般若無一豪可取佛尚不能破況餘人耶第十六無轉無還歎不轉生死中不還入涅槃又不生故不滅故不還一示轉生眼智明覺二勸轉亦生眼智明覺三證轉亦生四行故十二也第十七能離有無歎正法性非有無也。

　　云何供養下第二明供養為二初明供養二釋疑初中三問供養之方二答問供養者有上十七種德故須供養也又般若無一豪相可取未悟之徒求其定相不得便生輕慢故身子問云何供養也佛答如供養世尊者無始來深著人相於法情符故今言欲供養法當如供養至人也般若不異世尊者論云般若變成佛故云不異也爾時釋心下第二釋疑為四初疑次釋三歎四答疑身子何故問供養般若不疑上十七言者舉後例前也釋疑正引須菩後答彌勒四義中初般若方便力成隨喜義釋也以般若力能成隨喜入事故問供養般若也次舉般若道五重釋疑何故以般若力成隨喜不言餘行力勝諸行故也又般若力非但能成隨喜亦能遍導眾生行故復此文來也譬法合也但應言五盲而云百千去導力少不足貴故顯導多也略明五章賢劫三昧中八萬四千般若波羅蜜廣則無量也他云引導即引今文為證文云開導則引涅槃金錍決其眼瞙為證今且難引導義若未有般若已有五生亦應未有般若已有五方成若必由般若五方成亦應必由般若五方生也今明般若有互相成互相資互相導何以知然云無所得中一切行皆是般若般若故一切一切行云何不能相導耶若有所得但五不能導般若亦不能導今文明無優劣優劣義故偏歎般若為導也導喻七地城喻種智此就大乘為論也又云道喻八正城喻涅槃此明小乘為論也無般若大小乘俱不成也釋問下第三歎則有三初領弟子云言若無下第二引佛言明㸦相資成亦應㸦相導也若爾者下第三正設難也第四答中為兩初述印其互相資成如文但菩薩下正答難㸦相資但般若為主如雖有眾業相資聚為其主名為聚散也。

　　白佛云何生下供養但生福也若不了悟無由發慧故問生也般若未曾生不生緣生故不生緣悟故生佛性得失須顯亦爾此義與由來相反由來必須會真諦生般若又見有諸法可生如此豈生般若耶今經正對由來若能了境智真俗一切法畢竟不生乃是生般若也具足論四句一者一切法不生般若生如前也二者一切法生般若不生三俱生四俱不生也文為二初明生般若不生般若義次明合不合釋成生不生義初兩問答如文第二身子問與何等法合下第二也文為二初明有方便合不合皆得義次明無方便合不合皆失義初中兩一身子與佛論合不合二天主與佛論合不合亦是初身子問既生般若必去真諦境合亦與實相會佛破云一無所與合方生般若也若有一豪法可與合者界般若不生也次無已問問一不與菩薩共若合者無已尊敬般若故問云行般若因得薩婆若果因變為果果因與果合故佛答云般若亦合果亦不得也此二番破天主及身子合見也次兩求破無合見也下天主聞此領解知般若遠離有合無合等法生滅取捨見也第二須菩提問明見合不合見皆是無方便初須菩對上無合不合是方便即明見合不合是無方便也次佛更泯此見若菩薩言教若無合無不合作此無見復失般若也。

　　白佛云何信般若下第四明信般若就行門則先信後生若說門則先後信般若所得生由自深信故明信也亦應倒生四句名信一切法若信般若二應一切法不行般若三俱信四俱不信也有人從此即屬大段故明信毀以得般若開為二初明信二明毀信中三初明信之相是二明得解歡喜三出能信之人今問此中明信般若見屬信毀段先明生般若何不屬信毀耶今作此開亦無大失也且屬此品第四明信也此文近生者從上明合不合失般若非合不合復失般若則般若無一定相云何信耶答如文。

　　白佛名摩訶下第五領解稱歎上十七句歎般若妙用無方若虗心迴向功超世表今復歎者以般若生信之時要須體悟諸法然後乃能生之信得成立故名摩訶就文為三初明般若妙契中道遠離有無即是有方便得義二明不會中道則著二邊即失三舉十門釋成得失初二第一正歎般若不著有無第二明若福慧圓修便能不著即釋前義也初三一謂正歎二佛及問三須菩舉十門釋歎因緣初作摩訶歎時言常有信真諦境生般若有般若是空慧從境生如此信般若佛上已行般若則不信如此境智等一切法則不信般若時眾時聞此疑除故須菩即領解稱歎言能如此於一切法皆爾不信始是大智慧也佛反問可解次初菩舉者釋歎因緣所以名摩訶般若者良由離此十種見故若不離此十見非摩訶也十見者謂大小合散量無量廣狹力無力也微塵為小世界為大聚成麤色為合散歸本塵為散假想觀云色遍一切處為廣不遍為狹假諦等無力總有心為有力皆無此文也非大非小名摩訶出此文也問今歎摩訶何故乃云非大非小耶答此明本義也良由道未曾大小故非大非小歎為大故知此大是名大大也若新發意下第二明始行之人若福德圓修則不著有無釋上義若但行般若空觀則墮無見中偏行五度有行則墮有見中要圓修六度空有調心則不墮二見也。

　　世尊若菩薩能如是知下第二明不在中道著二邊之失對上偏行若但行般若空觀則見無大小故墮無見中偏行五度則有大小墮有見中也文中但明作大小為失不明無大小為失者依論解意此是略舉一邊也下無菩提失界也前是失因也。

　　所以者何下第三舉十門釋成得失義也既稱所以者何故知是釋上得失也十門中一一門三一眾生不生為例二舉色不生為例三舉佛不生此三即攝世出世及法兩雙義盡也又此十門皆是俱不生句上明色不生故般若生今明色不生故般若不生恐言有般若可生故今明般若亦不生也最後力不成結門來者時會皆悟般若故不作大小乃至不作力無力便言由般若力故發此觀門故知般若有大力所以泯之般若何曾力不力耶。

　　信毀品第四十一

　　第二明般若過無不盡德無不滿故信得大福毀得大罪亦遠從大段生上三十品明般若體合前十品半明所生功德今明毀般若故得大罪也般若何曾生不生亦曾福之與罪信之故於緣得福毀之故於緣獲罪也問信般若生福般若為物作利因緣毀般若生罪般若應與物作起罪因緣耶答般若豈令緣起罪緣自於般若起罪也大經云有人日出則作罪不出不作罪日可有罪耶問此亦同疑日若不出則不作罪若無般若則緣不生謗也答雖因般若生謗因此謗終得悟也信毀兩明故目品又云有所得即是毀故言信毀反此亦無所得毀即是信以其毀有所得信故也。

　　品明信毀即二段就信中為三初明般若甚深久殖三多方能信二歎所信般若離於聞見三明始行之人亦能信受初有問答問來著上品既明信般若故今問信之所由也問有二意一問信解所由即過去行因二結問現在聞能信解初四問一問其人來處二問發心幾時三問供養幾佛四問修行幾時初問來處是問果必應好世界來下三問問因也能隨順下第二結問現在能信解也有人以此五問者不得經意也復有人云此問緣上問因亦然也上言問曠劫脩因故現在即信解也豈是問緣耶佛答問為二初答過去行因四句二答現在聞二能解問答四句即四先答第一問次答第二問次答第四問次答第三問如文可尋也是菩薩若見聞下答第二現在聞即信解問也是人見經卷即歡喜即如見佛開經卷即見理如親從佛聞也下治能隨順深般若也無所得故釋隨順也。

　　須菩白佛般若可見可聞耶下第二明所信般若絕於見聞上云見般若如見佛聞般若如從佛聞恐時會言般若可聞故泯其此心也諸法鈍故釋不可聞見惑者謂六塵為鈍六情為利次云六情為鈍智慧為利今且此分名鈍也。

　　須菩白佛幾時行佛道下第三明始行人能信解般若也前問次答上身子已問今更問者論云前六行中明般若可聞見次言般若不可聞見今問二事菩薩幾時行得是方便能行有能行無能行無不墮斷見中行有不墮常見中故問佛也古釋云上但明久行能信則始行之徒便爾自絕今明欲明始行而能信久而不信息其自高之心於不足之者故請佛令分別所以更問也佛答顯分別者以義不定可具四句一者久行信始行不信二者久始俱信三俱不信四始行信久行不信不可一途也今文但二句一者久始俱信即是學無所得人也二者久行不信久行不信是有所得人久行有得既不信始行有得即可知故但明二句也始行信二義一者識有所得無所得二者其人不見得無得其人不見得無得耶正等異也。

　　有菩薩多見諸佛下明久行不信即第二段明毀般若上久始二人皆是行義也文三第一明久攝不信之因發言毀謗深法成大惡業第二明受於重苦不治劫數第三勁桶三業兼辨毀謗之意今是初便從眾中起去者或可心去身亦避席如法華五千之徒或可身在座而心避不欲聽聞也問直作有所得學未非拔無所得是謗以不答已是但輕耳問好心作有所得學言是學無所得般若此人得罪不答不得罪若惡心謗則得罪論云如調達惡心出佛身血則得罪耆婆好心治佛身血不得罪不信故謗則得罪愚癡不解故謗則不得罪。

　　是人毀三世諸佛一切智下第二明得苦果為二初明受苦果二論重輕苦果中二初明正報次明餘報正報者三千大千百億阿鼻獄此人一劫中受苦竟遍歷十方大千地獄此間世界成從他方復來此間地獄中也憂愁是心苦苦惱是身苦也餘報中但說生畜生不明生餓鬼者破法人二因緣一瞋毒二愚癡以無貪慳故不生餓鬼也不欲見般若故生盲人家輕說法人故生下賤家此言毀說法人故無舌不欲聞故無耳摩手非拔故無手也五逆罪相似下第二論輕重前論因此論果身子常聞小乘五逆一劫受苦今忽聞謗般若受苦時長苦故問相似佛答二事懸遠故不相似也如煞父母但違一世恩故一劫受苦破行般若菩薩無違久劫恩以菩薩於無邊世中愛念眾生過父母父母不能以眼施子菩薩以內外物盡施之煞羅漢出佛身血但破肉身破般若是破法身壞僧見離眷屬讚五法亦不破般若故不相似也墮衰謁者如人著衰雖好衣美食無色力雖懃身作業財物日秏此人破般若雖身口持戒布施坐禪誦經終無善法也問有五逆人信般若得滅罪不有持戒人毀般若得生天不答五逆人必不信般若如世王改往依般若懺悔罪亦得滅故前云惡腫癩創是其事也可具四句一持戒而信般若二破戒不信般若此二易明也三破戒而信如五逆二事一者破戒必不信如五逆人不信第一事也二者破戒人若改往如王信懺悔者亦得罪滅是第二事也四持戒而毀如前受苦也次曰持戒而毀者如精持小乘而聞般若不信而謗此則入阿鼻疏文前列尋之也黑性者善為白故是黑也不說身大小者論果也佛二義故不說一者若說其身大小則人絕不生信亦受是苦二者若說其身則毀般若人聞便受若死及死等苦也問既說其時長何不說身大畏事若不說身大畏事者亦畏事不說時長答此通誡已謗者今除過今未謗者謗故說時長欲引接已謗者令其改悔故不說身大也若說即死於事無益也問涅槃經何具說五逆業時長身大也答。

　　白佛應好攝身口下第三勸攝三業即出毀因前勸攝三業意是口而言攝身口業者意是口業本既攝意業則身口亦善故說好攝身口又手非拔亦是身業也品明專是口業得大重罪也出家受戒者此具二義出家者謂五眾也受戒則攝七眾七眾與五有所得小乘人破般若也論主云佛滅後五百部報自法決聞般若中畢竟空如刀傷心如此之人處處破般若也四因緣者初為魔所便謂內有煩惱魔外天魔入心故毀般若也第二因緣的是煩惱魔謂堅著邪見鈍根不解佛意第三因緣者外值惡師內復有懈怠第四因緣世世習瞋瞋是不信相自高輕他我智慧非是尚不解說汝能解耶以瞋及慢二事故毀也。

　　須菩自不懃精進下第三段歎般若甚深明信毀之本也以難解故敢毀以甚深故信得大福為三須菩歎般若甚深三脫人不同故有三說亦三相不同故有三周也又佛泯縛解境智因果以明淨義即淨然身子歎深淨明有妙用善吉舉眾生以說法因淺以明深也一明泯縛解故甚深亦畢竟淨非深不深於緣不了故名甚深也初二句第一明兩問答舉三緣故不解般若故深也佛答不縛不解者無別般若故深即諸法無縛解是也所以信毀之末明無縛解者良由諸法未曾縛解耶正故歎有知成毀也二者既無縛解何有信意亦欲泯信毀也白佛下第二明般若非深不深畢竟淨於緣不了故名為深也須菩舉甚深問不懃習無得觀為不懃進也不種般若分得善根為不種善根也與破般若惡師相值為發相得著世樂不得出世為懈怠也煩惱亂心為喜妄不解分別諸法實相耶正名無巧便慧也佛答明八緣繫屬於魔惡發相得但是人中惡師今是天魔眷屬也就答中為二初明因果淨二例一切法淨色淨者諸法實相淨即境淨實相生般若果故般若果亦淨淨此因果境智也論云色淨是身受心法淨也果淨者是四念處謂無常苦無我此果亦淨也此約五陰作也菩提淨果亦淨者菩提屬行陰終是四念處也若約般若境智則如前也我淨下第二歷法例明淨義也。

　　歎淨品第四十二

　　此第三身子歎般若深淨為信毀之由凡十門歎一甚深門歎二照明歎三不相續歎四無垢歎五無得無著歎六不出歎七無知歎八一切淨歎九無損益歎十無受歎一一歎例四句一歎二述三審四答問雖有十義勢有三第一就甚深理歎此深理能有妙用謂能智能滅煩惱等三泯其以智照也初甚深歎者身子知般若雖復念想觀除言語法滅為毀之得大罪信之得大福故歎云甚深也佛述畢竟深者以畢竟淨者名甚深也自有智淨境不淨智不淨境淨今內外並冥緣智俱寂謂畢竟淨也又體此淨人謂十方三世佛十方三世佛亦不著淨如□是畢竟淨又體此淨能與一切樂實無所與能拔一切苦實無所拔又是畢竟淨也次重審何法淨者恐或者謂真諦理淨實相自淨故問也佛答口心色畢竟淨真勿真諦置餘處餘處則於緣無益也。

　　是淨故明者第二歎以體斯淨法故發生明觀即般若觀也即第二歎淨用不不相續第三不相續歎既得般若觀明則生死不續謂無餘涅槃也文云不去者既不相續五眾不去其後世也無垢下第四無垢歎明諸煩惱不能汙此淨法及般若觀也第五無得著歎者小乘行此淨得苦忍其道比忍比忍為著苦忍為得大乘行淨明得順忍次得無生忍為著順忍為得也今畢竟淨中未曾大小何有深淺得着異耶第六無生門歎者明一切法無生異上無餘也既其無果也下三界明無生處也第七除也既其無因無果也下三界明無生處也。

　　第七無知問歎即第三泯於知照也諸法鈍故者有人言真理既鈍般若從理生亦鈍也色無知者□理無知故不能實成般若智也今謂不爾即般若大智竟無所知也一切法淨下第八明一切法淨也第九無損益門歎上身子問佛答之時言貪着般若能行般若能行般若得薩婆若故因能益果作無損益歎也第十無受歎者既無益無損則無緣無觀故心行斷所以無所受也從無知其淨淨此淨知即淨因也無損益淨其果無所受明觀心滅也次須菩說淨者佛為法王身子次佛今教主故說也又佛已說淨體身子明淨用於義是同但欲令易解故舉易曉難了諸法所以淨者如我也佛弟子誰不知我淨也今諸亦然也問我是橫計可淨耳諸法非橫云何答若約謂情俱是橫也豈不俱淨答約佛教假名為言諸法既假名我假名也故進退無異問叵復果不答我是橫謂故畢竟無此法所以言淨今假名因緣苦結而畢竟淨故借我為喻也又弟子明淨故人淨今明人淨故法淨又上法淨故般若淨今人淨故般若淨又身子一無量門明淨今就無量一門明淨不辨淨有多因也此中二門一以我淨二我無邊總顯萬法皆淨論文委釋也。

　　若菩薩皆如是知下大段第四明結法屬人行無不成說無不益就文為三第一明結法屬人二明人行此法故行無不成第三今明若說此法故言無不益也初結法屬人者上三聖說般若深淨今明若能如是了悟則名菩薩非凡夫二乘然般若末曾屬不屬但不屬礙屬則菩薩也聞如是知者即知畢竟空無始空名為般若也般若非屬下屬假名屬般若非空不空假名為空故目此為二空以為般若也次須菩提問意者論釋此是難畢竟空若菩薩行畢竟空則應無所知佛答菩薩知道種故知諸法何曾畢竟空不畢竟空但為破眾生有病令悟畢竟空了菩薩雖行畢竟空無知而無所不知二乘道名為知道種故也豈如二乘沉空耶色不知也等者須菩提難意明菩薩既有道種慧則有能觀智慧應不空也佛答明所觀既空能觀之道種慧亦空也不作是念我施與者上明色不知色等此是外法謂受者及財物是外法故也今不見我即不見與者與者是內法空也下來十三空釋此義十三空是別破法盡後五空是總破諸法耳。

　　爾時下等第二既結法屬人人行法故行無不成為三一自行成二化他行成三二行雙成菩薩位不假外護初二第一明菩薩事無礙行二明礙無礙兩捨行勸中兩第一須菩提明麤無礙行二佛說細礙無礙行初中先天主問因上明方便力故無所礙故問事也須菩答中為二初明礙次明無礙然事有二法二功德二智慧各各三一者自行礙二者化他礙三隨喜礙文意具含此也所以言礙者須菩云內着我外著法是故為礙也復次示教利喜下依論此文屬第二明無礙然先明自行而今明化他無礙屬此文了化他無礙後結得二益一自無餝謬二如佛所許也第二佛重說微細礙無礙中為四第一佛為說礙無礙二須菩領悟稱歎如來述成三須菩重問如來釋四重領解歎如來述成初三謂稱歎述成一也次識聽□是甚深第二句禮歎者須菩歡喜言我所解是甚深般若發言欲禮也佛述之十方佛不能得般若汝聲聞云何有般若可得次須菩因此了悟非但般若不可得一切法亦不可得次佛述中三謂標釋結明諸法一性者即令上般若與法皆不可得故是一性一性者謂畢竟淨也次明若有不畢竟可有畢竟既無不畢竟有畢竟故無畢竟無不畢竟名為二性也是一法性是無性法第二釋上無二性也一法性者牒前一性也是二無性者亦無此一性故名不二也是無性即是性者名為不二性也不起不作者本來如此非非智使然也如是須菩下第三結不二性知此得益也白佛下第三難知難解歎論云須菩明我自謂為得而佛不得故知般若難知難解也佛答非獨汝難於一切眾生不能現覺以般若六識不能識故也第四不思議難者以說三世正為說礙無礙問須菩上已說礙無礙佛何故更說答眾生顛倒之垢不可頓洗先洗其麤垢謂我與彼受財物見此三事為礙無三為無礙今除其細垢何但見三是礙無三亦礙乃至非三非無三隨可撥心則失般若故名為礙也二者須菩是小乘人恐於菩薩道非道不能善識故佛重述成稱歎重更為說也此中但就隨喜迴向一門明其礙無礙則餘義自顯也。

　　白佛甚深下第二領解稱歎如來述成有人言五歎一甚深二可禮三不可得四歎解難解五不思議今謂不可得非別歎有人言此中四歎下無作品初是第五無為無作歎今依論判下乃至使佛無為無作更歎亦非是歎也今謂四歎一甚染二可禮三歎可解四不思議佛即四述也甚深者須菩知佛所說非己所及故言甚深又擬心則失般若故般若甚深佛述言一切微細不入般若中故須菩入深般若中智力窮極故言不可思議也。

　　無作品第四十三

　　佛十一述須菩可禮歎之般若無起無作須菩今與佛論無作無起義從此為名也此即是第三須菩重問答兩答問初問即是歎意云般若無起無作云何行般若能離惡法習善法佛答若人若法求佛義不可得故無作豈有惡可離善可得耶第二問意既無作者應云何行般若因得般若耶佛答中二初明不作有行次明不作無行不作有行中三門初橫不行一切境次竪不行一切觀謂常無常等三不行不具足無是行般若不具足二解一云凡夫於色具足起常無常倒今借凡夫無常破是常故無常為不具足不行此無常故名不行不具足也又昔明無常已破常今復破不具足即是破無常即是具破也問何故不行常無常答知常無常不二常無常不受次說常無常耶次解不具不足具足下地所行具足是補處菩薩所行令不行下地不具足行補處具足印如是亦不行為行上第二明不行非但不行有如是之行亦復不行始是菩薩行也昔日作無常苦無我為極今明不行常無常故是未曾有所以歎也又從來謂有所得行為行般若今忽若今忽聞無所得行為行般若故是復未曾有也數人云滿有十一為具足但有根塵為不具足論具十四為具足但有十一為不具足也白佛未曾有也第四重領稱歎佛重述如文也復次下第二須礙無礙兩捨門也是名無礙者明有礙無礙皆名為礙無礙無無礙始名無礙也。

　　爾時慧命須菩提白佛下第四重領解稱歎上四歎但歎般若但歎佛今歎所說般若人故人法合歎也為二初歎法次歎人說不說如來不異者信毀品明信謗故兼明得失一也次就信中明有無得故有礙無礙二也次礙不礙俱不行三世明說如來不異四部也謂能巧說般若故則猶不巧說故則隱故諸有增減人能如此一了故增不了故減也故今明說不說不增減悟不悟亦然也問他義佛度眾生得道引涅槃增生死減等彼答佛恒度而無明恒復來破(云云)今明二何傾滿四句云何偏於一切句語耶而云四句去就迷悟若悟涅槃增生死減若迷生死增涅槃減第二句生死涅槃二皆滿並具即有生死即有涅槃有涅槃有生死皆滿二河減者生死涅槃不可得即是不二名為減也如此四句盡是約緣生死涅槃了不如此也白佛諸菩薩所為皆歎第二歎行般若人也世尊應禮諸菩薩下第三明化他行成此久近樓前前歎菩薩自行今云化菩薩即歎化他行也此中既云為眾生大莊嚴等即是化他行由先自悟不行礙無礙今還令眾生得此悟故眾生亦非礙非無礙相空菩薩度空眾生非礙非無礙菩薩度非即非無礙眾生也又初文中明須菩稱歎菩薩化他行成次一比丘領悟稱歎初中三謂標歎釋歎結初標歎中有一世尊就利益眾生歎謂令眾生得世樂出世樂次欲度眾生生下三世尊歎菩薩能令眾生脫三界苦得三乘涅槃故歎也次有三世尊能發心義歎如文也何以故下第二釋世尊以是因緣故下第三結歎也爾時有一比丘下第二一比丘歡喜領悟明菩薩實無度而能度六道實無所行而能萬行亦般若中雖無所有而無所不有也釋問為習何法者天王問意下菩薩能作如此觀行故眾生可度化他行成前二不行得不得是自行如此二行得成為習何法耶答習空者此是始習要次習空如習應品七轉之始習於七空也又此中詺無依得為空佛何等護者第三二行既成不假外護有人解云先問為習何法此欲守護故問其所習也故問云既其習空則此人無所行我不知作何物意欲明無護也又天主見菩薩勸行深行深妙恐有緣礙自謂有力故欲護之須菩反答無護者此意明菩薩轉深妙二行既成故不見內外虗實內即所護之菩薩外能破之人亦不見諸法不如夢之實乃如夢之虗故非內外不實不虗始是菩薩妙行也次明得正觀在心束盡歎不能干即是護也釋問云何知如夢者上即菩薩得夢智慧故不須護今問云何得知如夢耶若菩薩不在實中猶在夢中行則是成倒之人寧不須護耶四夢事者此明凡夫見實復見虗見虗者謂夢事四何者凡夫人中行夢法還云有夢以從泯時是因夢是果故言念夢分別夢好惡生憂喜故云念是念用此夢喻得是如夢實智慧名用是夢也云我因此夢喻得知諸法如夢名為我夢也實四事者分別此是人色非人色為念色謂色常無常等為念是色因色心生憍慢為用色以色我所得故云我是今菩薩不見意之四亦不見虗四故知諸法不實不虗始名為夢也若如凡夫見實見虗皆是實也。

　　爾時佛神力下第三段明初信受持說無不益為三初勸信二依信受持離諸煩惱第三自受持離障惱轉為也說則獲福無窮初中二先明眾集二明勸信問餘處但云眾集今云佛神力者有人解云先來諸天聞般若甚深之法心不能悟便欲捨之是以密感令來厲於時眾彼雲集如何捨去耶論二解一云猶是上天事久故去去復更來二云更有新天來所以諸天供養者般若雖善深□此品了了說諸法實相故諸天歡喜供養也。

　　爾時四天王見各千佛現下第三勸信明般若十方三世佛所行之道更無異轍非我釋迦獨作此說故故般若可信時會恐釋迦出穢土明般若是權誘之教故今明三世十方佛土雖淨穢而所明之道無二也有時解云時眾須菩所說理意難樹未能深信故即往也方便聽令悟解復云現在不解未來見彌勒佛異說應悟故今明十方三世佛明理不二云亦無二若此既不了彼何由悟當現亦然也文二初明十方道同二明三世同十方同中一千佛同今說般若相同二明實相為相三名字同同名般若四品數多小同故云說是般若品與華嚴云名字句同五轉教人同六問難人同也。

　　爾時佛告下第二明三世同為二初明人處同二明教門同當來彌勒亦於此山處說般若但論千佛者就事賢劫盡無此山故問何意只云千佛皆於此山中說而不云千佛外佛亦於此山中說答千佛有此山只就千佛盡劫燒無復此山故不言千佛外佛亦是此山中說法華此就理不思議今不論此如法華常在鷲山不思議之論也。

　　須菩問何相何因義下第二明教門同三問三答三問如文也釋三答不同此間講人不分北人云相者如釋迦因七瑞相說般若當來佛亦然因者如我釋迦因大眾集故說般若當來佛亦然義者如我釋迦從經初作如此義說般若當來亦然又人解云總答三問云如我今說般若以兩權為相當來亦然如我今因大眾說兩權當來佛亦然如今說兩權令眾生得當來亦然今謂不爾文分明自答三問初答何相問只是實相無依無得相故文中凡舉七相謂非常非無常問大涅槃經云諸佛或說非道為道道為非道常說無常無常說常而今何故言皆說非常非無常益眾生恒有斷常取捨病是故諸佛常說中道離斷常法也假令大經之言常說無常者此終眾生悟實相中道故心顯道之言也有人言真諦理常絕四四絕不可改易今常說絕四之法不同如同也。

　　白佛下答第二因問答是因般若是果非因不因佛因道說般若非果不果佛果名說色非常非無常畢竟淨般若亦非常無常畢竟淨問何故作此言耶答因色淨故般若淨此是諸法淨故般若淨如下法尚品中說諸法等故般若等非般若故諸法等謂般若異諸法等諸法本不等今明諸法本來等故所以般若等也。

　　世尊云何色法淨答第三何義問義者明清淨之所以也以何義故明色及般若清淨今廣釋清淨義故云義也論云法門也以種種義故淨亦種種門故得也四門初就五陰不生不滅不垢不淨得明清淨即□法譬次舉五陰不汙故清淨亦有法譬復次舉虗空可說故淨第三單舉譬門明清淨初句明可說故淨二聲出者一因谷空口空故有聲與大音聲此喻因菩薩住二事一智慧二辨說一般若為八萬四千法藏也二聲未曾二口聲亦空出谷大音既空口聲亦空而凡夫無二謂二之谷聲不異聲今言不異明二聲二即喻可說清淨皆如大音說豈不清淨也第二句不故淨上如大音說說無所說故淨也第三句虗空不可得者不可以有無如中論六種品第四單就法說總明一切淨第四是法而不譬譬而不法前二法亦譬又前三者是別義明淨一是總義明淨然法門之中不出總別法譬故作此釋所以之中亦不出此意故是明淨義也。

　　終不病眼下第二依信受持離法鄣問現見有人□解說般若而不見諸病患此事云何答三義一□□□病世重罪故誡令勿造罪乃至般若力尚不能轉況餘力耶二者必如般若所說行則無眾患也而眾生不能如般若所行故也如法服良藥病無不差不如法服故病不差失法服人非藥無力三者此是轉重多輕也若不持般若應未來重受報今以般若力現世少受此果未來不復受也。

　　無數百千諸天下第三時轉為他說獲利無窮為三第一明說者得利二明聽者獲利三者舉十門示之法方初中二第一須菩明說者得利二佛述初中明諸天來次明為諸天說法得福利問天上自有般若經卷何故來答天上有般若經卷傳聞有之非佛口說有也假令有者一忉利天與修羅鬪故誦般若所以有也二兜率天有一生菩薩說法故有也而今來者二義一者人有三事勝天一斷欲二強識念三精進是故就人聽般若也二者有菩薩天欲令人行敬般若故遠來來時惡鬼遠去憎人行心遂諸師氣力次句明為天說法得多福者一者天利根二福德為此勝因說法故其福多也。

　　第二佛述中為二初正述次釋述須菩先歎現世功德習離諸病及得福利今佛述明二世功德也何以故下第二釋述為兩初歎般若與如意珠同二歎般若與如意珠異同者如如意寶能離一切苦得一切樂得般若如意寶能離今世後世苦得二世及涅槃樂也般若中無有法可得下第二歎般若不生不滅超勝摩尼摩尼是生滅法故得之則生樂失之則受苦般若不生不滅無得失苦樂也又得如意寶自高陵他是開罪因緣得般若智自他不二生死涅槃平等開佛道因緣也若菩薩如是不知者勸菩薩如般若而行故得利益也二句初句無所著行故得利益亦如是不知者知即不為說天說般若今亦不著此知知無所知也無力無非力者第二勸不取捨行故得利益畢竟空故不見力由般若能得佛道故不見力下皆是不取不捨行杵。

　　爾時諸天子下第二明聽者得益稱歎為二第一諸天得益稱歎第二須菩及大眾共稱歎初二第一諸天歡喜供養悟道二佛破轉法輪說於般若初四句一歡喜謂意業二供養身業三發言歎為口業四出得失之人即是總釋歡喜供養意也由來云第二時教引此為證今問汝引諸天見第二時謂是第二時教者佛下云非一非二轉何不引證非一時二時耶答言佛是以空遣有不引者亦諸天以有遣空故引若言空是遣有有不遣空亦空得破有有不得破空空有樂不得相破亦㸦相遣也又思益經汝□第二時亦云見第二轉豈不違耶又法華□□中舉昔小以對大歎豈是第二時耶有人解云始聞一悟為一轉次中復為二轉也乃至百悟為百轉也今依論不然諸天見昔初轉八萬諸天得無生忍陳如一人得初道故是一轉後見無量百千諸天得無生故是第二轉也問昔轉小輪今轉大輪何以相類答若取顯示教昔小今大則是小為一轉大為一轉若秘密教昔即是大故亦無量人發聲聞心乃至無量人得無生忍補處等也故昔轉大今亦轉大故相類也有人解云從請說已來至始悟道也前請說中雨華及三歎者此信悟耳未得無生故文不列若得無生久久列數不明數以未得故也今始得證悟無生也論云初說名定實一法相因初轉故乃至法盡皆名法輪大本云如來口說皆名轉法輪也亦例此語亦應初名為教用初教後□□教若初後皆名教亦初後皆名法輪然欲例亦得可㸦例也佛破三句畢竟空泯諸天一轉二轉之見二用無法有法空泯轉還之見說世間生為轉說世間滅為還今有法本空故不轉無此空故不還一問答總釋非一非二非轉非還者不破之也自相空故了。

　　次須菩及大眾歡喜稱歎明般若理畢竟淨自相空而能令得無生菩提故不為大造法無歎般若能得無謂自也今歎能得大果前是現世今是後世也次三脫門歎無轉無還如前也若能今是後世也次三脫門歎無轉無還如前也。

　　若能如是說第三舉幻示說般若之方十門一說二教三詔四開五示六分別七顯八現九解釋十淺易說者或依文或口轉教者讚般若令人受持乃至正憶念詔者以智慧證前人前人悟解也開者耶疑□□□解若門閇破除耶品令得悟分般若門開□□□以眼觀不分明若指示是非得失分了悟分別者經云略說難解廣分別正悟也顯現者佛為種種眾生說種種求攢不吾毀起令行解說法者說佛意趣以觀眾生令知輕重解釋者種種因緣本末譬喻解釋令易解淺易故令作深說深者作淺說難者得易悟亦無說者還成說般若義了雖能作十門說而實無說者受法無所受取證悟者無所悟乃至無福因如此之人始能清淨說般若也若有說有受等是有所得說法也四句即為四初明說法次受法受法得悟無生為證證時煩惱斷為福因同入無餘故無定因也。

　　遍歎品第四十四

　　北人云百度六又言為般羅蜜品文云般羅蜜品今立為遍歎品所以有此品者即是第五歎最後容玄歎□□□行諸行皆到彼岸所以皆云般羅蜜也品九十句為四一法說歎二譬喻歎三雖過歎四得門歎初十七句云度淺者有人云須菩作受淺歎今作無遍歎此一以之義如散華品三歎治受及無量無邊下論主云佛上就珍寶門歎須菩就廣解歎今廣歎般若故有九十句無邊者歎般若如大海無邊下九十句即是無邊義也又云盡斷常等一切諸邊故云無邊佛述者亦是九十句述略明具四句一者須菩一遍歎佛舉述如云無來般羅蜜永勉來義名般一遍歎佛舉述如云無來般羅蜜永勉來義名般羅蜜佛言無者此永勉去來來名般羅蜜二者須菩就末歎佛就本述如云無煩惱般羅蜜永勉煩惱名般羅蜜佛言處不可得六情是生煩惱處故為本本尚不可得況有末末本永勉始名般羅蜜三者須菩以淺歎佛就深述如云夢般羅蜜永勉□□□如夢般若羅蜜佛就深是夢不可得永勉虗空□□□度也四者須菩以深歎佛以淺述如云無彼岸般羅蜜佛言無名無身故佛舉彼岸述此是釋成無彼岸義也既云彼岸須識彼岸故舉彼岸述成無彼岸也五者須菩以一相歎佛舉種種答如云念處波羅蜜佛四念處不可得是也略言五勢猶未盡也第二句須菩就般若門歎永勉不等佛舉諸法等般若述如法尚文也第三句離門歎謂離煩惱舉畢竟空述非但離煩惱亦離一切法故名畢竟也第四不增門歎謂菩薩同上雖彼雖波羅蜜故心無所著有二門人不能壞故名不壞也第五永勉彼此岸歎佛述無名無身故者有人云破無名身也因名身故有無身既無名身豈有無名身今謂不爾須菩就深歎佛以淺述無名身名為彼岸如前釋也第五空種□□□出入息不可得出入息由空種今了出入息如□□無所有也第七不可說歎佛據無覺觀述覺是言語本也第八無名歎此是名色之謂般若是智慧是名稱故佛述有無四陰豈有智慧行陰攝也第九無福歎以般若是三世佛法藏用三印印之天人不能改此是般若三印亦不住無得二印也佛答不可依者不可出伏也不可盡歎者或者謂三世有為法是盡滅今求三世盡滅者謂三世有為法是滅盡今求三世盡滅不可得也不作歎者無二種作一眾生作善惡二無情法作如火燒水爛等不對歎者得慧眼不見有眾生從今世對後世也次不失歎者不失是不違失若令一切法不違失實相也。

　　如夢下第二譬喻歎有五句須菩初句就能喻歎□□□中不可得者虗實永勉也餘四句須菩皆就□□□就喻本答喻本空故喻亦空影者象義也以象為虗以鏡面為實以炎為虗以風塵日光為實以幻為虗以術事為實實者為本本尚空況末也。

　　無垢下第三就離過門歎煩惱本來清淨故無垢也三毒不能汙名不汙佛答處不可得六情生煩惱處能生處無故所生無也次念歎者念想觀除也次無動歎者住法性菩薩一切論者不能勝一切結使不能覆無常對至心不憂三緣不能動也次無染歎非但愛不能染一切有所得觀解皆是妄解不能染也次不起歎者須菩就不起後世業歎佛答憶想分別無者從憶想分別生三毒三毒有業業即身就本答次寂滅離者三毒火滅也佛答云非但三三火滅一切法相不可得即是歎略述廣事也無煩惱歎者但初歎得無生時煩惱滅也佛就本斷答憶想是本尚空況是煩惱次斷般羅蜜者須菩斷有漏法佛廣答□□□□□□□□出故斷也次不壞歎者不壞假名有實相也此是不相離為不壞不壞諸法實有相也。

　　無常波羅蜜下第四就得門北人就此為三今不可前何意是滅觀耶何故非行耶後亦爾責持公宜約諸科數之大(云云)今為二初歎無行不成二歎無果不滿也無常波羅蜜者非數論有所得無常此是無見無常也無此岸非彼岸故非波羅蜜今云言其無常者明其無有常非謂有無常故永勉二邊名度義也論主上說如法性常今說波羅蜜無常者云波羅蜜所緣是法性法性是常能緣是無常此就一義說也然般若具常無常非常非無常等用也念處波羅蜜佛答身受心法不可得豈有苦無常等四如此緣觀永息名度義也始是生念處故一切師有非緣非觀名□□□般若是波羅蜜者論問言舉斷法歎般若云何□□般若歎般若有二般若若五度共行能斷或平諸行此是有智慧般若佛癡慧不可得是常作般若故舉之常般若為歎所以云般若為答也般若復是二萬德亦應例法也若以種檀歎檀用無常檀歎以常檀色無慳無施之常檀也亦是體用二般若也十力下第二果德也菩薩行般若助得菩薩十力後得十力也道種不知者論云道種是行始菩薩用法始度眾生於大眾中縮復問今是歎果德云何菩薩道種是法始耶覺前妄得因中無畏道種法始後得果無畏及佛始從因至果論意如此也如實說亦名如來如實知亦名如說也自姓者此世因豈復身自性成佛也佛法波羅蜜者菩薩行般若故能集佛十力無畏四無礙等佛法也出過一切法者果地法出度菩薩上也。

大品經義疏第七


卍新纂大日本續藏經第 24 冊 No. 451 大品經義疏


大品經義疏卷第八

　　胡　吉藏　撰

　　聞持品第四十五

　　未依論主前上來三周說竟今第四廣說廣說者二義一者上三周明義未盡今更明之故是廣上三周之說二者上三周已明但是略明今更廣說就此四十三品為二段前二十明實慧次明二十三品明方便慧亦云前二十品廣上行不行相應不相應義後二十品廣上功周能不能義亦云初段明體後段明用二十品初一品是總後十九次第而來今依論上來五品歎法說般若今半品歎人歎行般若人即說般若也上歎法非無人歎人非無法從多為論也。

　　品二初歎人次勸修初三一明信人之德二明不信人失三天主尊敬般若以成歎人天主歎人為初歎淺行人二歎深行人所以歎上聞上吉吉以百句歎般若佛以深理上成其所歎故歡喜言有人聞此法者必久殖三多也古有人言逕耳品一逕於耳必久殖善根聞持者歎聞能持之人也何況受持下第二歎深行人凡九人初受持如說行七人合歎也能聽受如說行問答歎八人也聞是般若不驚怖下歎第十人此十皆是舉往因歎也舍利弗白佛下第二身子歎此歎具歎十人具舉二世德歎如鞞舉現德此量歎何以故下舉往因釋現德歎也。

　　世尊若毀信下第二明不信之人失所以明不信之人先世有目者歎證成信必有目故也問前世既毀應隨惡道今云何今世更得毀答此始終為論耳先世毀且受正傍二報正報即阿鼻傍即餘畜生等報也二報竟後人身更復續毀毀竟更受苦如初深戒不可毀也二解云前世毀業未深故未受報有餘功德熟故受人身故毀也三解云五逆業必次身餘罪不定或次身或後身也。

　　爾時釋下第三尊敬般若以成人為兩初述身子之毀明其既無習因而有不信不足可恠第二尊敬般若以成歎述身子之信義如文。

　　佛告下第二段觀脩習有人解云從此始是第四大段廣說文品初已來是歎人對前五品歎法也所以知是廣說者更觀學更明習般若義何異序品觀學習應修習義耶然雖復廣說更無歎眾但諸天鈍根非一言能曉故為重耳指掌合其得悟也此中更開三三初三者一觀二住三習中三者一廣事二佛護三結成功德後三明般若行人有上中下今前不同此說就第二段中三初學脩二問脩三答初中兩一述成二正觀問序品勸學已觀今何故更觀答欲述成天主之歎耳天主云禮般若是禮一切智佛述釋云般若生一切智故是禮一切智既生一切智則生一切德欲得一切須學般若也次天主問修中二問習與習問住品問住異者習應但問習般若不問餘習問住品亦然今問住一切行問習一切所以總問一切行者佛既云般若生一切行故今問一切也第三答中為三初答問二身歎人三須菩提歎人。

　　初答問明人所習法資而段是習法之人也答問為兩初正答二重釋答二重釋答二問總答也以不住一切法為習般若也亦應云不習一切法住般若也復次下第二論主為此義難解故更說不行因緣謂不習色是為者明畢竟無所習始是妙習亦應云畢竟無所住始是住般若也問何故不習色答云色是質礙是有無常等則增長諸見今不習如此見故名習色問應是習般若云何是習色答即如此了悟色名習般若也又意菩薩行正語正業守護身口名為習色著是身口今動捨有所得善身口此正破有所得持戒等人故云不習如此身口色始名習色乃是守身口也淨論成戒始是般若戒也。

　　爾時舍利弗下第二身子歎習法之人歎中為兩初歎人所行法次歎人之人初兩一正歎二釋疑正歎三歎三述初甚深歎者身子聞佛答天主無所住無所習始是習般若深入空智歡喜白佛般若甚深也以深故難測量難測量故無量三歎相生也佛意只云色等甚深耳勿信真諦及實相自甚深何者凡夫真諦實相自深耳色等淺故迴其心也又凡夫所謂深乃成淺如言有真諦實相絕言語斷心行終有此理是有所得故乃是淺其所謂色言淺只不見此色縱迹處所不可得故反成深也普是隨緣語也何曾有如此淺深定相可得耶。

　　佛告舍利弗不得甚深下第二釋疑時眾及身子疑云般若既甚乃至難測菩薩云何得耶既深不可行而行云何利益耶佛益能不行甚深如是行般若也問用甚深破不甚深今用非甚深非不甚深泯甚深故知未曾深不深也身子白佛甚深者問佛前云非甚深今云何歎言甚深答良由非甚深不甚深所以是甚深又或時說甚深或說不甚深無一定相故復是甚深也又弟子者佛意明非甚深亦於新發意菩薩是甚深故歎也不應為新發菩薩說者其人云我若信此非不深非不深般若則墮邪見中故也不應受也我若不信則違佛語故進退為過不應令此人聞也問今人聞般若皆信如什公來秦秦地皆信大乘此是何謂耶答此可皆是久發意人或可此人未知信不皆是盲信不足是語也。

　　釋問叵有未受記下第二就譬歎人有七一天主問二身子答三佛舉往因述成身子四身子舉兩譬歎釋於人五佛命令重說也六身子受命重說七佛述成天主問叵有未受記聞不生怖不者以身子先言應為阿鞞說新發意聞或生怖故今問叵有新發意聞不怖耶地子答聞不生怖者此將得記不久也問此非受記聞不怖是久發意人聞不怖耳終無新發意人不怖若爾何由得久發意也後云何分新發意耶答只作此言即是引新發意如中論言著空不化既言不化即是欲令受化故作此言也又此中正歎法妙人尊若始人便能解了不生怖畏法則不足可重亦人非足尊也引新發意已如隨喜品說今不復明也文處可知五譬為二初是況譬也又四正是譬也況者若人得夢夢中行行坐道場此人尚近道況菩薩實行行者記寧遠耶第二四譬大意者略明二義一者為自知得記不久二者他人知其得記不久問何故有此五譬答上既云得記不久今釋不久之相也初譬是自知也一百由旬是欲界二百是色界三百是無色界四百二乘地又四百欲界三百色界二百無色界一百二乘地此反覆終譬三界二乘地也他云此經未明三界外事法華始明也今問法華五百由旬不云譬五住地而解為五住地法華何必三界為三百不開二乘地二百耶故知但是離合故有四百五百耳故法華般若左右得相類法華譬五住今亦爾今譬三界二乘法華亦爾也曠野嶮道總譬世間也先諸相放牧者見大菩薩捨世間樂深心樂般若也問大菩薩不樂世間云何譬牧牛答如遺教經牛譬六根菩薩守護六根不起過罪也壃界者識大乘小乘利益及識有所得無所得兩教界也園林者能得佛道無所得萬行也城譬三菩提邑譬無生忍十地聚落譬順忍三十心也賊是六十二見惡虫是愛恚等也安隱者唯未得順忍無生忍及佛道知去此不遠故正觀稍成煩惱不能搖動也去正智不遠故不畏飢正定不遠不畏渴也大海是無上菩提不見山樹是得般若經卷修無依得法也春時者煩惱欲滅正觀欲生時也故葉墮者耶結便滅也新葉是得經卷亦是順忍華無生忍果佛道也見樹相歎喜者下合中云諸天道曾見佛者見此菩薩如此相故歡喜知去道不喜也世人悟道定人也悟無上任也身體者愛重厭本習是行行已久深厭世間也異母人是諸佛菩薩也前兩譬明自知受記不久後兩是他知他知中初始行知後是深行知也。

　　爾時須菩提白佛下第三須菩歎人也就中有兩第一歎菩薩行四攝行廣益眾生第二歎菩薩具足修行初中兩一須菩歎佛述歎歎佛者上身子五譬歎菩薩佛讚成之須菩聞此故歎佛能善付菩薩菩薩所以有上得記之相者由佛善巧之化故所以歎佛也菩薩事者論云空道福德是也凡夫福慧兩無也二乘有空慧而無福道菩薩具空福二道為菩薩事也善付囑者以未成就之人付已成就人付囑人也以法付諸菩薩令宣通不斷以法付囑人也佛述中出付屬因緣謂菩薩能利益眾生復能自行故付囑也二句初總明菩薩發心利物諸菩薩四攝下出利物事也四攝具足自行化他同事是自行餘三是化他也行十善具四攝為說十善即是布施布施具財法今是法施布施也隨其所應為讚十善行十善得長壽無病無等即是愛語也現世行此十善得法利益是利益菩薩亦得行十善是同事也。

　　須菩白佛希有下地二歎菩薩具足修行前身子兩歎一歎人所行法深故則知人勝二舉譬歎菩薩問此深法不驚怖得受記不久也之二歎是歎自是行即是始行須菩上歎菩薩四攝益堪可付囑是歎化他合身子歎都是歎始行人竟也今問具足者明菩薩修行即是得記人也此中雖不作三十心十地略明菩薩始修行義問具足者歎菩薩修行究竟即是得受記此中雖不作三十心十地等歎略來就一般若中具歎始終於義略盡也就文為二一者歎人二問法歎人云大功德成就者聞上佛說菩薩具自行化他故云大功德問化他云何是大功德益菩薩欲盡未盡劫後扁度度四生時長心大故有是大功德又云益眾生於菩薩了非親屬人不貪利又不求恩而能度之故是大功德也云何具足行第二問具足行北人及云師分此文於義不可直問益因修於文義皆并也論云具足諸菩薩得十地坐道場行諸法不增減不見有顛倒可滅故不滅滅不見正觀可生故不增如坐道場觀十二因緣如虗空不可盡也次須菩歎所見不可思議者論云須菩聞具足行驚喜不能自安故云不可思議也次佛述云色不可思者良由諸不可思議故不可思議智也如中道不生不滅故發不生不滅觀次佛更泯不可思議也前泯思議今具不思議也可曾有不思議生不思議智也後泯境智也次須菩問雖能信解者論云須菩於般若不得依正處如設大海真置不可思議已歎行信解說此不可思議非思議不思議誰能信解者佛答久殖三多故能解信此是始行中久發心人也次聞久殖三多之相佛答勿作有所得分別即是種無所得善根即是久行行即是與善知識相隨合三多為一也白佛甚深者須菩聞佛釋久殖三多能信深般若得利益更作二歎一甚深二珍寶聚如文也。

　　白佛甚可恠下大段第二前四十品明般若妙義此云至成辨品諸天子去是不遠義若還本處正有四品物涉六品明留難所以明者世間之寶尚有賊難出世法寶亦有內外諸難故明此留難令二見而不隨又上來示正此章示邪非正無由識邪非邪無由顯正佛恐邪正不能分眾生不能取捨故今開示也又巧識邪即是正下六處魔著寶際中無方便學無所得般若成有所得故正即成邪也又所以說留難者欲識彼行人宜應戰懼速修行也由來作四段分經明功德屬諸說辨留難屬廣說此為大悞三周通明般若體六通明三周功德今亦通明三周留難不應取大段內小章中論之無廣之旨也上三周明般若體三周明功德今亦得三周明留難此品略明留難魔事兩過廣明留難佛母成辦明難不能難也。

　　雖復三周大段為二第一兩品半正明留難第二兩品半明雖難初又二第一此品略舉留難勸速修行得果報第二兩品廣明留難觀而不隨也初三地一正舉留難勸人速修第二留難雖多不能為難地三明修行之人有大功德問何故中問明留難答曰欲貫一經之前後故也甚可恠如意珠能滿人願愚人謂為不淨稱為魚目般若能滿眾生願應虗心頂受而人反欲破般若及弘道之人故可傷恠也山中師云般若是得道主卒試可不能隨喜而反於中作留難甚可恠也佛述中初述明實有留難所以說留難者試彼行人宜應戰懼二歎歎行也一月二月七月一歲者般若部黨經即有上中下謂光讚道行等故書之有遲疾也一月書小品得竟小即二十七從正月至七月得竟大品可歲竟可以疑如此也問可以留難答釋迦出惡世眾生內有惡因外感惡緣魔惡鬼或作疾令不得說般若或人來說法師罪或言不能如說行何足可聽或國土賊亂或大名大利或妙五欲引之或可縣官口舌等皆是魔也問何故有此魔來答非合由外此難十是眾生惡業感之也。

　　須菩白佛下第二明雖多留難佛力故難不能難十方佛力以佛是出三界人魔是三界人佛是解脫人魔是繫縛人故佛力勝也又十方佛能一時加護十方魔不能得一時留難以魔通力不及遠及也以十方佛能一時加護者以十方佛皆見也所以一時加護十方魔若不相見豈得一時作留難也問何以明難不能難答人疑云魔是生死般若是出世法何故受難故今明實爾所以難不能難問佛力何不令難不起留今起而後滅答惡業故起難佛力故滅難也又若必一心如說行則難亦不起也。

　　舍利弗是中求菩薩前道者下第二明行般若有果報良由佛力令難不能難故受持供養得果報也又二初明行般若故得大果報二明般若隨方利益初如文也。

　　舍利弗當兩方下第二明隨方利益為二第一明三方利益第二明稱歎釋疑二一方利益即三問何故不說東方答佛出東方於中說般若破魔外道多有眾悟道化緣既訖於雙樹般涅槃般若經從東方往南方從南方往西方從西方往北方如日月二十八宿旋繞四天下也又如日月雖無心而平等利物般若亦爾又如佛無著心故不定住一處般若亦爾故遍至四方也南西二方中略明世出世二益謂離三惡道生天人世間益也增益六度得三乘出世益也至北方中為二初明般若於北方作佛事二明北方廣行作佛事異餘三方初云於北方作佛事者佛在世及正法五百年得道者多感有佛事合是像法得益者少佛事轉少有利鈍二人利根人能受持乃至供養具生福慧鈍根但供養生福德利鈍雖殊因此經得畢苦也白佛廣行初問答直於北方廣行者四義一者多有殖因也二者北方三方中最大也三者北方有雪山雪山寒煞毒此中食五糓無毒故心三毒不大發心柔濡五根易立也四者東方為初故大盛北方為後亦大盛如燈將盡也若就初中後聞勝劣三方即是東南西三方前聞法北方最後故以前聞豈不勝後聞即北方人根及勝以後聞法為劣以聞法前後勝劣不論利根也北方後聞故劣也即二對問答意即已前般若感弘北方未知幾人聞無所得般若信悟不敬怖耶佛答二初明悟無所得者非多行有所得般若也即二能信無所得必有深行願此為二第一明信無所得人修行及得果二明信無所得發誓願得果報初如文是善男子功於我前立誓願下即二文也。

　　白佛希有下第二稱歎釋疑前歎佛五明圓厶照下若三世異二乘但知八萬劫故歎也又如來未曾有知而無知可歎又眾生雖無一豪可有而了知了知故是希有也又所以歎者欲證以即是異已世尊未來下此釋疑凡兩疑兩釋初疑從上少有人聞般若不怖生既同是出家同求般若何故有得不佛答此人內心求故得餘不能爾故不得第二明疑云此人一心耳佛不在魔力又大品云何得與般若相應佛答此人一心云求佛道專為眾生故轉身易捨也。

　　魔事品第四十六

　　此下第二魔明留難上品雖言魔為留難未出留難事今廣出留難事也所以明般若復明留難者前云不說魔羅是惡知識佛今是眾生善知識故具示邪正得失也魔者四魔雖內外因果三為內魔天為外魔由內故有外也陰與死魔是果煩惱為因也四魔通云命者也天魔的為欲主亦云華箭亦云煞主死魔明脫命亦為遠奪慧命煩惱亦是奪命因緣如由大貪大瞋皆失命又由煩惱感無常也亦由有陰身故致失慧命也問三魔屬內天魔屬外猶更有魔以不答更有二魔一無情物謂寒熱等屬陰魔攝也二外道斷善根人定有所得大乘學人深著三藏人著世間惡人懸官惡獸等謂是魔民屬天魔攝也。

　　品二初請說魔事二詶說為說法中騰前說正二請後說邪答中為二初列三章門次釋三門三門者說門二書門三合列受持讀誦正憶念親近章門從說乃至正憶念中一一皆應具十種事一樂說卒起二樂說不卒起三慠慢四戲咲亂心五輕咲不敬六亂心不定七不和合八不得滋味捨去九轉相輕咲十共相輕蔑但隨其義便或有或無也說中二一樂說辨不卒起不卒起者法師心欲說而口不能言即魔事也所以為魔事者聽者見不說或謂法師不解義故不說或謂不得供養故不說或謂著樂故不說或謂慠慢故不說或謂輕眾故不說如此等因緣令聽者佛惟故不說下釋云難具足六波羅蜜者以具先世根鈍難具足六度故今世魔得便也樂說辨卒起者其者此樂說復無深義謂有深義不應名若言可相時而坐也次書章門中四義四中書不和合者或書經卷或口授要須眾事和合也此中非次云外國員漢本不可得不如此間有經本寫被處必就前人受前人許授乃得不授不得或可有能授無所授或有所受更無能授兩不和合天魔事也不得滋味者第三章門或言此經前後煩重故無味或言品品皆空故無味也又言未是了義究竟法故不得味也。

　　白佛云何不得滋味下釋三章門也前釋第三章門次合釋書說二門也釋初門為兩初約有所得學不得滋味二學小乘求大不得滋味今前問答問意云般若是真甘露亦是如意珠何故不得味而棄之耶佛答意明道與俗及聖與凡異故不得味佛答文三一不得受記二不說名字三不說生處不為受記者一者其行未與記則懈怠二恐五通佛及天龍幾不見其人行行云何與記便言佛道不足可貴也甫當更爾以不住般若故一念劫退一劫若百千念則百千劫縮知道也所□劫者甫言師始明其劫一劫復始斯經更懃行方便得相應又云補簡以其念念劫一劫故後明修行懃補方合也又甫云方方更修行也用百正也。

　　復次須菩學餘經第二以學小求大乘般若故為失明有三種人一者下品人出家值三藏師僧三藏師僧教其心三藏法求佛此人了不聞大乘無所得法也二中品人雖學三藏亦聞般若無所得法謂但明空無有義味故捨而不學三者上品人亦學三藏其人知三藏為半字小乘般若為滿字大乘而欲信行般若但三藏師僧之云三藏無所不備無德不圓如六足毗曇及分別法義等中是般若八十部律是尸羅阿毗曇中廣說禪定解脫三昧是禪三藏本生中難施戒忍進是天四度汝行此六度故得佛般若經前後相違無定相會不可解也汝何須學如今之律師論師毗曇師重此方知亦云只學此三自得作佛也次須菩問何等是聲聞經八廣法說後譬八合然道品未曾大小在小乘有所得小心中名為小乘在大乘無所得大人心中行為佛道為度眾生是大也捨根攀枝葉譬者如人欲得好堅實果忽下枝葉雖有木名不堪用三藏為末般若為本本堪得佛果不堪行不得佛也又舉本不畏墮地舉枝必墮地學般若故不墮地學三藏必墮二乘地也癡幼譬學三藏人奴客三藏教主人譬般若經就奴客求食決不得食就三藏中求佛亦不得佛此中毀二乘有者淨名敗種云何今是劫二書般若魔事門兼釋說章門及餘受持等但以書而瑞也就書中六意約受持亦六初明般若不可說即言語斷而書般若時說有所得是魔事次句書般若時散亂心謂起斷常有無生死涅槃有所得見般若絕念想而生心動念故為失也白佛可書那者釋上書語絕斷心行也問意佛雖言絕言語斷心行而猶令書當知言心不斷故今明不可書成上義也次第四轉中上般若不可書故心行斷言語絕作無解亦是失也用字書般若復失者此是文書文字耳謂離文字別有實相也次第六意明文字復文復無如淨名文字即解脫相豈得離實相而別有文字只即是實相而云文字可書實相不可書亦為失也國土念起者謂此土飢彼土豐或此土小彼土大或此眾少彼眾多等次鈍根人著供養利故不得書為失也次是利根人不著利養魔知其於世間不著故以小秘法與令得新般若也此三事是魔事也。

　　兩過品第四十七

　　第二明兩過人共有魔事也前既是魔事為品亦爾今既兩過前則獨過手現也然兩不知合既為魔兩知亦是魔事如本應說無所得法魔入心故說有所得向無聽書云便不和合非魔事合既具兩緣則耶言得遂故是魔事也然自在說小乘非魔事說大乘是魔事如佛以一乘化不得便宜已三乘弘之若三根為說一往則緣生傍也故反成魔事也若得無得對之若有得外大小但魔事無品也為二第一多明內魔第二多明外魔外魔之中形聲兩亂內魔之中師與弟子前內魔中非無外魔成助外魔之中非無內魔成資也內外合說二十六雙約次第而判者可為四倒而十四雙師弟子不知為魔事次兩雙偏明師為魔事次五雙弟子為魔事次五雙重明師為魔事也初云弟子信根發欲聽師五蓋覆心其人雖解不能如說修行弟子更無餘處故就此師受也次師悲心發言說弟子根鈍不欲受也次師欲利他方去他方他方或不宜人或荒亂或賊故弟子不欲去十二頭陀者師弟二人但有信戒但頭陀年有無故不知地正行二善中頭陀但是行善莊嚴於戒行之者得福不行無罪也四聖種中除陳棄藥攝餘三也若四聖種第重十二頭陀下則使也三毒中偏破貪使也一者阿蘭若者極近三里極遠彌勝為居家煩亂故出家後師徒相結故捨之令身離得心離也食有二一受請眾僧食此二人食生愛妨行道故合乞食也衣三二種如上過故合衲衣恐好衣生貪又成偷也次一食亦恐生貪妨道故不合數食也五節量即重既聞一食盡力極噉即致患復生貪故即量三分留也不飲漿亦恐生貪妨道也冢間住令行者見世間死亡苦惱故患厭也又見燒死尸盡滅悟空又見尸不淨得不淨觀來樹下住者於冢間得道故皈樹下又冢間不得道取是死尸相根樹下思惟如佛成道說法入滅皆依樹下也於樹生貪謂為半舍涼樂此樹好彼樹惡等又為鳥糞毒虫故捨住露地則空向故觀易成也次常坐者恐煩惱賊來故不敢行住不安隱故亦不為也不著食味不輕應生等心次第乞食也俗人多為衣外道戒裸形故佛教但三衣也春秋二時行復須十八物下次言聽法者無信者此但名故聽耳如即外書又無深信故言無信也次雙云說法者堅者弟子云尚不能捨物何能行般若不受師法也次雙師不受弟子供養者是少欲師又恐以如貪法故不受也弟子不受者恐不能消師施又恐人云我貪師物此心雖好不成般若故失也次雙說法鈍根者是誦語法師也下明不知十二部經次第義亦是誦語師也次雙有六度無六度者師見弟子是著樂罪人不行六度故不為說不知其人聞反復能行六度次弟子見師不行六度謂師但能所說不知復身得轉語如說行又不知師子有讀誦利益次得陀羅尼不得者師不得聞持陀羅尼而解義弟子不得聞持而不解義弟子但得實相陀羅尼不得聞持故不能次第誦師得復持故能次第誦而輕忽弟子也次雙師欲令書弟子不欲故書者師見罪過故不受法也又師欲化此人為弟子但其是邪見惡人故不受化也一人離五蓋一人應離相輕故不和合也次一人毀三惡道一人讚諸天及二乘壞其大乘心亦是失也次師一身者少欲師也次云隨我去師云我若去若住承迎問訊能爾者為說弟子性貴質直但求法不能行此事次弟子能承迎問訊師云損我功德而弟子不解師意言師不相耐次師為利養欲與諸弟子言師云何責法師欲至□□□他方或有勝師有異好經論或彼處有父母師僧或彼是本生處師不惜命故言弟子云有身有道身故不去也次師至豐樂處弟子或路遠相故至去或愛住處或謂師妄語彼未必好惡魔作比丘形。

　　第二多作外魔形聲二亂與大經邪正品復何異耶一明留難二釋疑三佛力故難不能難也作大名德多徒眾比丘形破菩薩若鈍根菩薩即信利根未得觀生疑也第二復次二義一者令菩薩要前證空然後作佛豈有不證空作佛耶二意云作佛要須先有中修行坐道場時乃用空也菩薩或信或生疑也似上雙起者如似般若聞說也作佛形者小菩薩未應見佛見佛雖得小利而破實相觀不佛不眾生而忽起佛見故是失如人手捉好寶珠天人耶合求誑耶者故小得大失也又未離欲如人不堪見□□□深心深著迷悶而死也復次多寶下第三釋疑云般若云既是妙法應免留難如大福德人當無留難也釋云如珍寶雖是好物而多賊盜法寶亦然又般若亦如福德人無留難此是緣惡實如餘留難也豈離般若耶非止能留難般若而般若有力遂能令人免留難故。

　　第三從善男子書般若時佛力故難不能佛力由般若前得終是般若力上品已明佛力令難不起今更明者上但明令難不起今具足眾行上但明佛力今明佛菩薩力也。

　　此下第二段明佛守護般若故難不能難文三第一明般若能作恩二問相品明佛知報恩三歎般若能成大事初二第一略明般若作恩如求報恩二廣明般若作恩而中有兩謂譬及合也。

　　佛母品第四十八

　　三義一能生二報行護三能成即教示二慧為父母故淨名經云智度菩薩母方便以為父即慧為父母若大論云般若以為母般舟三昧以為父也三福慧父母五度為父般若為母此三雙法身父母也生身父母如淨飯摩耶也問云何是人法父母答般若能十方佛為父母能生萬行萬德法父母也他云般若能成萬行也今云能生萬行若無所得萬行則從般若生有所得萬行則從顛倒生問云般若能生三乘五乘應是三乘五乘母應是三乘通教若即以化若生三乘三乘通教者若生五乘應是五乘通教也今明此難般若具生五乘人法因果至論正般若非因非果非三非五五一皆是般若方便用若了悟知此三是般若三此無生滅無生滅無大小無大小即識正般若非三五也別遂仰三教三解則失般若如天雨於餓鬼成就丸生滅三亦無無生滅於其成生滅故生滅也問今說三乘由般若云何引餓為喻若此是於緣夫為語也般若三是無生滅三於緣成生滅三如餓鬼也問何故有佛母譬來若上兩過品末及諸品中云佛及甚大菩薩守護般若法及守護般若人彼墨生疑佛於法人心無憎惡何故愛般若法及愛般若人今釋云非是愛心守護但以般若能生佛佛欲報般若恩故守護身故有此品也初譬中云母中得病者謂留難也有內難外難有情魔無情魔如寒熱等是無情等魔也此是眾生病故般若病也合譬中二初明佛恩守護供養般若也二明守護行般若人法四明出生三世佛為般若有此恩德故守護般若也第二守護人如文也。

　　白佛下第二廣明般若作恩為二初一問答明般若作恩次歎般若甚深明有能信之人即信般若實作恩初前問次答有四第一舉法問人第二舉人問法初三問云何能示世間就心問劫四問云何諸佛說世間樂其言說四問從二文生上云般若能生佛能示世間今開此二為四□能生與後生為兩所以開能生後兩者為能生是因從生是果能生是法從生是人故也所以開示說為二者師云此有人法不同若有能所如人為能說則般若是所說般若為能示則佛為所示經文云般若能示世間故云示也佛菩提說世間故云化也此意明般若是能示能說般若是說所故佛是二爾故言示也佛言佛說世間也而復言示就心枝言亦不相違也佛答中論但答三問不答第三問以第一門能生第二從生此是同故答能生即答從生也餘二義異故別答答般若能生佛問如文也須菩提諸佛說世間相下略第四問也。

　　次須菩言下此去廣答第二問兼答即四問須菩提先雙牒說示二問次正答第二問即是兼答第四說問文三初明般若能示佛差別無差別即世諦第一義諦次示佛說無差別差別即第一義諦世諦第三示二諦平等同一如也但示第一義則墮空見中但示世諦則墮有見中但示平等則墮不二見中合先示空有有空不二義次示有不有有空不空空不二義如此識教悟理發生二智故得成佛也初如文。

　　復次知眾生心所行下第二示第一義諦文二初略明知眾生心所行次廣知眾心行前明知其無所有今知無所不有此是無所有而無所不有雖知無所有實故云無眾生名此語須論之不得作有無歷別解也。

　　復次所有眾生名數下即二廣明第一義世諦為二初總列三界次三界十二心一攝心二亂三有毒四無三毒五廣六大七無量八不可見九出十沒十一屈十二申總此十二心為二例初別釋八心二總釋四心八心一一皆三標釋結初標如攝心亂心如文須菩提云何知下第二釋前疑次疑有二意一者佛常行寂滅空云何遍知眾生心此以空疑有二云佛一心云何一時遍知一切心此以少疑空也諸法相故者此舉七疑釋知也始因法相即七難初心法相知即諸法實相者未曾有體悟中道實相用此中道智慧知眾生心若外道二乘著二邊無此慧故不能如實慧通智知道也皆悟諸法無常以無常慧故故名盡也三無染以悟無常故名無染四滅用世間道伏滅諸結名滅五斷用無漏斷結也六寂滅七離斷結已後去說法如涅槃寂滅離也論主此釋約六種心從淺就深釋初一心就實相慧釋也若直約佛地七心皆是實相名謂無染乃至寂滅也初兩用七義下皆爾但下略也無量心者謂四無量心亦云緣涅槃無量法名無量心也不可見心者坐禪人謂心可見如淨珠中瑕故今明心不可見但知此不可見心耳下云五眼不見心者天肉二眼但見色不見心慧眼見涅槃亦不見心法眼入實相不見心佛眼亦爾也。

　　復次出沒屈申第二總釋四心為三標釋結所以總釋此四心者便是諸外道所計上八心通此中十四句常無常為四句邊無邊四及一異為十如去等四故是十四即十四難也持公初常無常為過去見也邊無邊現在見也一異通三世如去不如去未來見也今謂此釋是為大悞不識經及大論亦不解中論大小乘及邪正等義今依論主分此十四為二部十見總明見體次四見別明未來見也總明見體為二初八見正明見體二一異兩見明見等也問此十見云何是見體答外道計神體是常無常乃至是邊是無邊計神與身一異故是見體也問十見明見體三世中是計何世答主云總計三世中神常無常非是別約世也何者過去有神亦計常無常未來現在亦爾也邊無邊亦爾問見體不出常無常無邊常邊無常何故復明邊無邊答邊無邊未必配常可常無邊未必無常彼計神一寸二寸等是有邊而是常也前四句計神體常無常邊等四見計神大小廣狹也計神常者謂古今一神而修施戒者為神變後世果枚也計無常者神與身俱盡但為現世名利故修施戒也亦常亦無常者此人計神有二一麤二細細神常麤神現有所作現有所作身死時麤神即滅也非常非無常見上二過常則無罪福無常則爛壞亦無罪福故不可言常不可言無常但終有此神也及世間者三種世間中此是五陰國土世間亦有四見如神也問神四句不可得復無神者六種世間亦四句不可得亦應無世間答論主云不例神四句不可得明神實無世間常無常四句不可得不無世間如語盲人云繩非蛇子非是破繩也神有邊者有解云邊是始義如微塵世性自在天等是萬物始故名邊也又解神在體中如芥子如果子或一寸大人則神小是色法故有色也無邊者如虗空故無邊得久處能覓苦樂也亦邊亦無邊者二解一云神無邊國土有邊故言亦邊亦無邊二解有神有邊是色法如上說國土則無邊也非無邊者見上二過而終執有神也國土四句者神句二解一解云上下有邊八方無邊二云上下無邊八方有邊也無邊者推云若有邊則有始有始則無因因便破涅槃道故國土無邊也亦邊亦無邊者云總上二此上下有邊八方無邊故無邊也見上邊故非邊非無邊也是身是神者分折此身神不可得故知即是也又受苦樂皆是身故復是即也身異者申五情引不可得亦爾凡夫所見神者明見故神異身也神身一身滅則神滅是身是見神異神滅神常是邊見也六十二見以斷常有為本者示根本乖中道故也如去不如去者論主上無常等是總說三今後世有無事要故別說也如去如人來此間生去至後世後世亦爾有人言先世無所從來滅亦無所去故云不如身去神今為人滅後神去身不去故云亦如去見去不去過故而終言有神故非去非不去也此中釋外人四計義第四計見第三亦如去不如去之過及不作亦如去不如去之名執而終二二有神即是非如去非不如去計也此十四句約五陰成二十六十二見常無常約五陰二十邊無邊約五陰二十如去不如去亦二十六十一異為六十二見也問中論涅槃品及邪見品皆云常無常為過去邊無邊為未來與此中云何異答中論是約世別明之今此中具總別常邊爾總約三世如去不如去別明未來而具有三世義如去從未來而具三世義如去從未來現在從現在至後世名為如去此語具三世也下句亦爾也問中論何故約世明耶答中論云我於過去為有為無是常無常見無者明現在我於過去本有則常見現在我於過去本無則斷見故約世論斷常也現在我更作世論邊無邊也未來即無邊見不作未來即邊見亦約問中論明未來邊無邊與經中如去不如去何異答如去即是無邊見不如去即邊見亦如去亦不如去亦邊亦無邊亦爾但語異而意同故中論但說邊無邊不別如去不去也問經具說常邊八句後如去不如去四句中論何故獨不復□如去不如去答已如前說如去不如去猶是邊無邊故不須更說也問若爾經中已說邊無邊何故更復云如去不如去答經中具明總別二義常邊等總明三世神體如去不如去別明未來欲攝一切見不出總別故具出也。

　　復次佛知色如相下第三明示世諦第一義皆是一如也所以有此文來者上明不二義故開世諦第一義皆是二不二義故皆是一如也又進對上十四難起由凡夫外道不識一切法皆是一如故生此十四邪見佛了一切皆是一如皆無有十四見也所有相如如相義如即世諦相即第一義亦云生滅無生滅相也亦有此義俱今文如相者示如之相皃耳。

　　白佛下第二段須菩開上一切法皆如體悟如故名如來所以歡喜歎般若深因明能信之佛述如文也。

　　問相品第四十九

　　此下第二明佛知般若恩報恩也品三第一明般若相二明佛知般若恩故報恩也第三重明般若能作恩成上報恩義也。

　　明般若相中有問有答後諸問作作名云問相品也初四一問相二答相三悟解四述成上來已處處明般若相今何故問相答一云此是後集天眾未聞故問二云猶是上座眾而問者望前品明般若能示世間相未知何者是般若相故問也二者上來種種門明般若或空或有或舉般若果報或明信毀諸天根鈍不得般若定相故今問其旨皈空相也三者般若深微唯佛乃窮問其相也佛答中四第一明般若無相相亦明無說說義二亦明無說說義三明無明明不可惟四明無相相非起作初如文也世俗乃說第二明無說說諸天疑云既其無相應無說佛遂應有相故今明既相無亦不可說但隨俗絕名相中強名相說也此中就不說明二諦二諦具四句問說為第一義今世諦但說諦亦說第一義耶答說於說於可說則是說世諦若說不可說則說第一義也問第一義不可說云何說耶答他云空也世諦說第一義今明第一義是說不說世諦是不說說亦第一是說不說故所以世諦所說法不可說也諸天子是諸相下第二明歎此無相相不可破壞也人天即是相者釋不可壞也明人天即畢竟空故則是般若相破般若邪相不能知者明四句皆無故無可相破也所謂知知者知法明無境無人結此三故無四句也其人即是般若相故不能相破今天人非般若相應能相破若求此相不可得何有非有欲破般若假令於後成非相亦不能破般若相如盲人不見如意珠口言非珠珠豈可非也作下第三明般若非起故不可壞救釋成可壞義譬如有人問虗空相者釋成上非為非無為非漏非無漏非無等若有相則是為無為漏無漏無漏良由無有一豪相所以百非也又若有相則可作良由無有相故不可作亦釋上不可作也有佛無佛性相常住者疑云既不可作佛應不能說般若佛今為眾生說般若相即是佛作般若相故釋云有佛無佛性相常住佛豈作耶第三諸天悟解第四佛述如文。

　　般若是諸佛母下第二明佛知般若恩故報恩也不識恩是耶見不善中最重知恩是世間善法最上故報恩也須諸天疑般若無豪相不可得何尊敬耶故云佛是三界尊尚敬般若況餘人耶三疑云佛心無所著何故愛敬耶釋云非是有著故愛敬般若但深知般若能滅戲論能開三乘道故敬愛一切法無作相者此文會餘經餘經佛不作又上云佛知作作人兩相違故今明餘經云不作人者無有人相故云不作人也非不知恩故不作人也持公云餘經明佛自然人今云佛以般若為師兩相違故會釋也今明論不作此釋如向明也。

　　復次佛因般若得一切法不生下第三重明般若作恩成上報恩義問上佛母品已明若爾世間相與今何異答上義耶明示及顯正明乘對耶明示者九十六外道乘常無常等十四義般若不示如此義顯正乘者示五陰不生滅乃皆是一如今品但明顯正乘故後色至一切種智示此諸法始自無生終及獨空也此中文次第因修而來也初明佛因緣若得不生般若能生佛故知若生佛是無生生佛住般若是無住住也須菩白佛無知者此歎般若乘佛義諸法無有知般若云何獨有所知能乘佛答明前者一切人法無可得無所知故無所不知下明不乘色此明無所乘不乘汝云何言無所不得示若有所示不得無示耶復次五眾世間空者上從示義得成今始正明示義也從五眾至種智皆名世間者以知是世諦故名世間知世間知此皆空故名出世間第一義也知世間空學世間空者人謂人愛著法故說般若示世間空非諸法實空故今明佛實知諸法空故言空也思惟覺分別空者佛非是外從他聞世間空也口說空內心思惟分別推求故說空也不可思議明會皆般若示世間空便作空解故今明世間未曾空不空常無常等故不可思議也佛不可思議故離一切見名離也以離一切見故絕言語斷心行故名寂滅以寂滅故畢竟無復遺餘故名畢竟本如來此非是破法故明性空明此性空無法亦空故次無法空既空有法亦空次有法空十八空皆相待故說空此是有法可空因因名今獨無相待無空無不空故說空此空不待空不待不空問無空無不空純是空此空空此即是待空云何是無待答本無空不空何所待即問與無法有法空何異無法有法空亦無空無有也無法空空此無法有法空空此有法今無空不空故無可待也問若本無此空不空故名獨空者性空亦明本性空何異耶性空從諸法本性空今無諸法無不諸法也問獨空但無空無不更有所無耶答獨空品空絕待義一切皆絕百非不能非百是不能是能是所不能是非是亦不是非非所不非百非亦不非不知何以因之強名其空故名獨空無一切伴故名獨也問何以知爾論文云是獨空亦名涅槃法性豈絕百非超四句耶問相待對不待待既是不自絕待應是自答待相是不自則絕於自絕待則絕自也不生今世後世相者微後示中道也斷見外道但計今世不說後世常見外道說今世後世謂神從今世入後世也此二見是斷常般若不爾也示中道者雖畢竟不失罪福故不生斷見雖罪福不失而常畢竟空故非常見也。

　　白佛大事起文第三歎般若能成大事由般若能生佛豈非大事耶第三一就果門歎二就因門歎三總就人法門歎初三第一歎般若能得勝果二釋疑三疑除修道須菩先作五歎者須菩聞佛見說般若相故歡喜稱歎也佛述五歎合此是文字般若中具說一切因果故文字合受二者觀照般若含受由般若故諸行方成不由般若諸行不成成由般若般故故六合也三實相含由了實相故諸行始成了王譬佛事喻教化眾生土是化眾生土是化眾生處也由般若方能化眾生眾生不以般若化亦不成化也經意國事委付大臣亦諸行委般若能成辦此據自行也不取不著下第二舉不取著釋成含受由般若無所取書故方成辦諸行若有取著何能成辦諸行耶初取名取取深名著也問若因修不須科之也於意云何者汝以智慧眼見色不取可著不能須菩答佛以智慧眼見無取著不見取著不佛歎之汝未得一切智不見取著我得一切智亦不見取著故汝可歎也爾時諸天子下第三雙歎人法三初諸天歎人法二佛述歎三頌解重歎各還本處初中先歎法歎人歎法者從問相已來諸天致問佛廣歎般若能成果德能成自行合歎之也能信是般若下第一歎人之中初是報重歎大千小千人智斷不及菩薩一日依般若觀行也何以故下釋不及云信法二行至羅漢辟支佛智斷智是菩薩無生忍此義難了既云是菩薩忍則無優劣若有優劣則應不是而今云是而優劣所以為難是者菩薩亦觀無生名無生忍二乘亦觀無生故有無生智及煩惱斷故同觀無生所以言是也優劣者菩薩無生是實慧即有方便慧二乘觀無生但有實慧無方便故慧劣也實無方便轉二乘既無方便亦不成實慧菩薩既有方便實即是實方便故菩薩兩有也但分與二乘有字子實慧也又二乘觀無生無大悲菩薩雖觀無生有悲二乘觀無生不廣修萬行菩薩心無生心廣修萬行萬行皆無生故優劣也論更以一義釋之二乘菩薩但有始終二乘始於燸頂終于無學菩薩始於無生終至於佛地今以二乘之終是菩薩之始故優劣不同也師云須進即退論主自有不異異義故是菩薩作無生滅觀二乘作生滅觀自有異又異義不是是故二乘亦作無生滅觀菩薩亦然問此為二初大事對眾歎大事起者謂般若能滅大苦與大樂又能遍拔六道大苦與六道大樂名大事也不思議事起者此下四歎皆就果德歎不思議謂四法是也一對眾生長𮄊如來獨覺故名佛也二體悟般若如過去佛成名如來此土同諸佛也三自然簡聲聞聲聞現世從他得覺佛則過去行因現在自然覺了四簡緣覺緣覺亦過去行因現在自然悟無一切智也由般若故得四種不思議名不思議事起也不可稱事起者三義一者般若定實相甚深極重智慧輕薄故故不可以輕薄智慧稱深重般若也二般若多智慧小小不可稱量多也三常無常空有不能稱量般若不可稱也無量者有云稱即是量有言取相名量般若不可取相有所得心量也又凡夫二乘菩薩此三人智慧不能量般若得邊此釋般若則非是因也無等等者一切法中涅槃無等般若能令得大涅槃故與涅槃等二者佛是人中無等般若力能令眾生與佛等。

　　須菩白佛但佛下第二釋始學之疑始行人謂四種不思議餘一切法非不思議故將果地四法例一切法不二故知未曾因果亦不曾眾生佛也。

　　第三疑除悟道如文解云此品多明不思議事聞者多生信敬故白衣得道多而白衣信根強慧根弱故得道雖多但得初道出家人慧相強故得羅漢也男女而論女人惑重故得道少男子惑輕故得道多四者此中不正說得無生忍事故大乘得道少小乘得道多也又無生忍難得故少小乘易得故多又一乘義遍釋四句皆是悟道因緣不同也賢劫得起者二解一云除賢劫四依餘佛與其記二云釋迦與其記往餘世界佛應非前釋也。

　　成辦品第五十

　　第二歎般若成辦因行故以目品此章二先須菩五歎二佛述問以五歎今何更以作五歎答般若甚深故重歎無過如王聞身子喻聞聞無厭足也又上歎歎般若能成果德今五歎歎般若能成自行以重利益故重歎也。

　　佛述中二初就含受義述成五歎二舉不取著釋成含受初三法譬合受者論云一經即兩種二乘為一種二乘答亦得云兩為是但十二乘是生滅觀大小乘是無生滅與菩薩同譬也若一種二乘有與有奪奪之則云是生滅觀與之則云行無生滅觀佛述及領解如文爾時須菩白佛下六十六品三章三十五品明般若妙義四品明留此下總五十品半經明信般若人得下論主退品生起三段云初說般若魔來破般若今明信受般若人也初兩段明般若法法法有邪正妙義顯正留難是示邪以識邪正耳耶故信受般若但信般若人必有相皃故須明信德相也又上就法門明般若今就人門說般若法中明邪正兩法人中上三人歎人為兩從此文竟不證品中須菩提菩薩不捨一切眾生說必是願十一品經正明三根人信般若體之相皃第二從不證品中菩薩作是念我不應捨一切眾生竟度空品下唯明三根人依信修行初文為兩第一此品略明三根人信德第二從譬喻十品領經廣明三根人相初明三根信根即三也先問次答往生信毀及此品凡三句異者往生身子問習應般若來往生之處聞至果報也信毀身子問信人因果凡四句一問問果二問問因今此中須菩的問信解般若信人因果不問往處但問果不問因也此總問信經初已來二段般若者所從來處也佛答為二初明三根人信相第二總明中下二人為失初明三人為三初答上根人三處來二答下根人人中來三答中根人亦人中來三人異者上根人具三謂聞及解亦行也中根亦聞亦解不行也下根唯聞不解不行初人三處來如文也往生品明三處利鈍其利鈍天中及他方來則利人中來則鈍今此中明三人信解而不判其利鈍者為上品已明利鈍故不煩文也復有菩薩先世雖聞不明中事第二下根人也復次先世雖聞不行不明中根人也既其先世不如說行故不得久信也若求佛道下第二總明中下二人之失。

　　譬喻品第五十一

　　此下第二十品廣明三根人行相為二初四品明中下二人行相從不退至不證品中明上根人行相大判如此耳上品先明上根次及中下從深向淺今先明中下後明上根從淺向深又天勑應爾前既略中下接次即應廣明中下也四品為四第一此品舉法譬勸中下二人推失脩得第二知識品觀中下根人憑善知識習妙行第三超智品明中下根人者標大果第四大女品明中下根人如如而學。

　　初二第一借喻以明得失二者法說廣明有方便義從初段為同云譬喻品有四譬第一譬明依二慧不依二慧故度生死海不度生死海第二譬明得二慧未得二慧故得諸功德不得功德譬第三明得二慧不得二慧遂本願不遂本願譬第四明有二慧無二慧能至佛道不能至佛譬初得失雙開雙合白下三譬得失名開初譬先為失作譬次為得作譬生死為大海行者身船船壞是無先至時也不取物者不以般若及方便心修行護水死者捨及得天人果報也此猶是大經有所得者二十五有也次為得作譬如失下雙合可見第二瓶譬先作失譬及合瓶譬菩薩道未得二慧火燒故不熱不能持六度功德至無上道也遂歸於地得人天果地還合同凡夫也次明譬及合如文也第三得二慧不得二慧不遂本願遂本願譬前明未得二慧永在願譬及合𥝞是菩薩道未得一慧乖治觀行心也實物是五度𥝞與物各異處與本願永或得人天果義墮二乘地亡大利謂一切智也第四者病人是有二慧無二慧至佛道不至佛道具六十二見為老具百八煩惱為病從三界床起我當作佛二人即二慧方便實故不著有實方便慧故不著空不著空不墮二乘地不著有中凡夫地無二慧故或墮聲聞地緣覺地為十里二十里也問此中就得失為論應有八譬得失合論應四譬云何五譬答論開老人一譬為二段五也問信忍等云何是耶答有二菩薩一得深悟無二未得但有信忍等也信行六度等為佛雖具信忍淨有深有淺故須深心四事因緣欲得無上不欲餘故說欲了了知佛道為大利餘世間為非故說為解欲解定心故內能捨為捨故行精進故說精進也。

　　爾時佛讚下第二就法說名明方便無方便合捨無方便得有方便也無方便二義一者內著我二外著諸法也守二義一者實慧方便護合不墮無見中方便實慧則不墮有見中能遮二見不起名為破也又福慧二護五度邊得福般若邊得慧二事圓故不失佛道前云何菩薩事謂空道福慧道凡夫無空道二乘無福道也。

　　知識品第五十二

　　此下第二觀中下根人憑善知識習成妙行善知識二謂人及法上品示得失是法善知識今是人善知識善知識三品上是佛欲滅四依三是凡夫人中能說無所得大乘法者是也法中謂大乘正經大乘正論大乘巧說無所得義疏亦是上中下三品也品三初依善知識習成自行二依善知識習成化他行三二行既成出信解人相也。

　　先問次答答中善知識先示其小大合其小大善根莫問三有及二乘令向佛道次示其得無得合脫有所得迴向下廣出有所得過令其捨之。

　　白佛希有下第二明習成化他行先歎次述述中前列九門次釋九門安隱者能破煩惱故令得安隱也第二乘世間自有雖安隱未必樂如人報苦樂雖能治病而不義復次說乘世間也云救世間者眾生內為煩惱罪業所遂外為魔民所遂唯佛救之餘無能救也四世間救者歸者眾生身以苦煩惱歸誓佛能令離之五世間依者餘一切有為顛倒人法不可依止雖佛可依止依止故為其說無依法令悟也六究竟者為眾生說法實相是究竟自餘九十六術皆非是道化七為世間門者非是涅槃四邊即是四流令離四流永置涅槃門上也八將道者佛以心八正道引眾生置涅槃門者名為將道也次釋第九歸趣廣者論二義一者趣是九會法歸故廣釋二者以後廣例前亦廣前略例後亦略但㸦文此中凡二十四類也一切法趣空者一切法皆畢竟空也非趣非不趣者一切法無趣空則知諸法不有不有故亦不見非有故非趣不無故非不趣也是趣不過者過名出趣無所出法性實相者恣言何必趣空亦可方法趣餘處故明縱空更無異趣也此空是道之別相名也又眾生心多異趣趣三有二乘及九十六道乃至心終有所趣向故今明一切法趣空趣空者令心無所趣也一切法趣我者多音諸法趣無生不趣我言我異無生故今明趣我我即無生我即是道下諸事皆爾也。

　　白佛誰能信解下第三明二行既成出信解人相所言三毒斷離者悟無所得人顛倒亦薄無得觀強耳非常斷也得無生現前時斷也。

　　趣智品第五十三

　　此第三明中下根人者標大果文三第一明由般若故趣薩婆若果二識驗信般若人相三明能如所驗釋法不著秤順薩婆若也。

　　前問次答已上明非趣不趣今所以問趣答趣著以明非趣不趣乃是趣道耳故見趣不趣皆名不趣如對苦明樂來是如樂非苦非樂也又上破諸外道言有未來法趣現在現在法趣過去故云無此趣不趣耳今菩薩無所得因不趣三有及二乘三有及二乘皆是有所得因此無所得果也又亦得手禪上有趣今破無趣令離二見也初三意一明趣因行果二明趣化他果三釋二趣意初問答如文次白佛一切眾生歸趣者明他趣以菩薩得此悟故為眾生歸趣也修般若後第三雙釋二趣趣般若故二趣成也佛心疑云應修方趣種智然後為物歸趣云何乃言但修般若故釋云修般若是修一切法也一切行由般若乃成也恐物言有般若可修故言無所修行者外無法可修故言無所修心內能修故言不久修也外行及內心皆可破壞故言壞修即是釋無及不受修意也。

　　爾時佛告應驗出下第二驗得外人相上品壞說其人相今更令驗之若心有所著則非阿鞞若無所著便是也以名相試之一無所著無所著者於般若觀尚不著況復著緣耶此即緣寂空觀空施義也二因證不隨他教在家人著五欲出家外道著邪見此二人言此皆是虗妄救不墮之乃至佛身來說異法亦不信也三者雖未得道不隨三毒所引四者知善法味故常不離六度五者聞深法不怖歡喜受行如飛鳥聞香則怖孔雀大鳥聞則歡喜而儛也次出往因釋成第五相也。

　　白佛下第三明能如所驗於法不著便能隨順一切種智也二初明隨順種智行如文白佛以空隨順行何等法下功一出所求種智相也此文有二初明不行一切法何以故下正出一切種智相也無作法無壞法者明一切種智是無為法不可作無作者不壞可無壞者也不從六道度中成亦不去其佛法中名不未去有為法是虗妄故不住無為淺無憶想故亦不住故云不住無數者五陰和合有六道數破五眾相續故無六道數無量無量故言語道斷種智如此登可以行色得之乃行一切法得耶故言不行色乃至不行一切種也何以故色即薩婆若下既不行一切行云何得一切種耶即釋了此色即是也。

　　大如品第五十四

　　此第四合中下根人如如而學具成上三品以如如而學故是有方便不如如而學名無方便如如而學是近善知識善知識亦教如如而學亦如如而學起一切智不如如而學則例趣願也成論師明如是真諦理遍即萬法故言大如但如是頑境非是智慧北釋論師亦云如是實相般若亦是頑境此二如皆言非是善法地論師云真如佛性法界真諦故如是智慧但非修習而有古今當定今問若智慧何因說為學此非慧何由成慧耶答是因體智慧古今當定者復隨外道自然義今明如何曾境智亦何曾大小為物故強美為大為物故隨緣境智也亦對中下小如名為大如下如謂地堅水濕等中如謂苦無常等上如無生滅等今明上如故云大如亦如何曾有三耶假名無三說三也。

　　品五第一餘前人歎菩提甚深二歎甚深三明得失四明菩提難易五明修菩提行初歎菩提甚深者上未明色即薩婆若故今前歎菩提甚深菩提以甚深者由如甚深正遍知甚深耳故歎如甚深愁一如無二有悟有還者良由學有得失故第三明得失愁行有方便故菩提易得無方便故菩提難得故次明菩提難易也既識菩提難易故修起菩提行第五明修菩提行。

　　就初段為二第一諸天歎第二須菩提歎諸天歎中為兩第一甚深歎無二受無捨歎也初中先諸天聞佛上說心信次發言歎發言歎中二初作甚深歎二釋歎釋歎甚深者諸天聞佛上說心信但智慧不及故言甚深也一切世間不信者小分一切也有所得人與般若相反故不信也微妙寂滅智者能知如幻聽品中明四種人能知謂下中二人小乘中二人也何以故下第二分上品未成甚深歎也第二佛述中先述甚深第二釋歎次述第一甚深歎佛初成道樂哩然者若是生死涅槃二法及淨不淨內理佛即應說之何事樂嘿耶良由未曾生死涅槃不曾眾生佛真之與俗不知何所言以樂嘿也即分此上聞成上如義也而今說生死涅槃開真俗者無名相中引導眾生強說也何以故下第二述甚深歎中此初兩何以故正釋常樂嘿然諸天子如虗空下廣舉法譬歎甚深也剎時諸天子下第二無受無捨歎先歎次佛述諸天聞所說知此法無一豪可取故作無取捨歎佛述如文第二須菩作四云此法及人情今歎歎一隨順歎佛及諸天聞歎者隨順也二無礙歎三無生四無處所知如文也。

　　是時欲色諸天子下第二歎如甚深為二第一就十門廣明如甚深以辨隨生義第二三聖共明如體雖彼諸天所得心明不生義初中先歎為佛子論云五佛子四果并法位菩薩此五親稟佛生故名佛子緣覺因中稟故果不稟故故非佛子也亦出無文佛可尊故又非子也三種菩提中明羅漢辟支佛是菩提菩薩非菩提菩提是無學智菩提未究竟故不與菩提也五獨菩提唯佛菩薩菩薩為用佛菩提為果也則二乘非菩提二乘與菩薩皆菩提故是前為三句也大經云二乘是野干子非師子師子者此是有所得二乘非佛因故不說也今可具二義一者二乘人通稟佛教佛教生皆名佛子二者須菩提是般若聲聞大小之以皆是般若用皆名佛子也論又云共三乘般若與二乘共說故二乘是佛子不共般若唯菩薩說則菩薩是佛子聲聞非佛子也次須菩提以十門明隨喜如生釋諸天從佛教生義從佛教生者此是隨佛生也大意欲明三乘六道同一如若悟如而生無非佛子又佛如須菩提如不異則知天性相關稱為佛子也十門如文過去不在未來中者非是將過去如安置未來如中論云如空不在空中住世過去即未來如三世皆一如故也動地證說也爾時天子第二三聖共明如體離相破諸天著情也先諸天歎即是著心謂菩提非皆慧令一切法皆如佛法故皆如以辨隨生義諸天心尊貴此如故歎也次破著中三聖破時眾悟即四段初須菩提以四門破二身子就因果門破三佛述身子破四時眾悟道也初四門破中先以四門破以何以故釋破就色開即離二門明眾義即色無有須菩提生次就離色亦無須菩提生次就如亦即離二門明無須菩提生義先是世諦即離次就第一義即離俱無生也何以故釋二諦即離俱無生者良無有隨生人無有隨生法凡論有生若不人生便是法生人法無從何物隨生也次身子就因果破者名為因如為果論作說因色故得如如是果也色尚無雖無所生未明無有能生之如故今破無有色及妙何處有生即破無所生耶無智無能生即無境如此境智如不如畢竟不可得眾見寂滅如名為道故下時眾得悟也佛述及時眾道文處可知問此文前後相違前言是如是實法後言色尚不可得況如耶答不違也良以色與如皆不可得非如不如始是如耶。

　　六十菩薩下第三明得失法譬合法中先明失次明得中前及料簡如文問六十菩薩學般若成二乘有聞般若成菩薩不答文中列應有也上來明三百比丘得無生乃至諸天人以得無生亦通得是也此如服藥成毒也可具四句聞大法悟小聞小悟大聞大悟大聞小悟小也問聞小悟大出何處答中阿含受彌勒記觀豈非得悟大與記也問文云行別異相故得別異果何得餘處云一切二乘賢聖皆以無為有差別答論云佛此中出六十菩薩先世作有所得行也當其今世證羅漢時亦得無分別證有菩薩不遠離下第二明得也大鳥下第二譬也此是失上聖翅鳥呪在舍摩梨樹上如人間之鳥雀為也此鳥不來人中者其食龍翅頭出毒扇人眼失故不來也鳥譬菩薩大者喻廣劫行行無有二慧之翅三十三天喻三界欲飛虗空喻佛法畢竟空無翅欲飛方便行畢竟空也以無翅飛則墮土地受若死等苦及以痛惱無方便故行空無相墮二乘地墮羅漢地為死墮緣覺次死失菩薩願為痛惱也合譬中三初具合得失二身子領解得失三身子結勸恒沙初者合大身也遠離般若及方便合無翅墮羅漢合若死等苦也有菩薩明不遠離明得文次身子領解及結勸如文可尋也。

　　爾時諸天子白佛下第四明菩提難得文六初諸天子明菩提難得二佛以身子為證雖難得我亦得三須菩云易得四身子從易得五佛讚成六釋疑天子云難得者六十菩薩曠劫修行而墮二地故難得也文諸天自釋難得應知一切法實無一切法此是二慧難成而斷常易起故難得也第二佛言我亦得者雖復難得而我是親得之人汝勿言難得不得求也次云易得者佛約無方便者為難今就有方便故為易難易出緣菩提未曾難易生死亦未曾難度易度如四百觀中說也第四身子難易得義現疑見六十退還又佛上大明品云我以佛眼見六十方發菩提心一人二人住阿鞞也云何言易次須菩四義責學退人謂即色離色即如離如竟無退法令誰退耶以見有進退故是退以耳若知無退則無退也次問為有一菩薩乘不者此問言若有一菩薩乘則有退也答云一乘如退四求退無從亦四求一乘不得故知道門未曾三一也次明中無三無一恐墮邪見故怖所以云聞此不怖便得不退也何者四義不見退不得亦四義退無從令誰怖耶第五佛讚如文第六釋疑身子聞無三無一未曾是何菩提故佛悟無三無一即是佛菩提亦有三成有所得是二乘菩提也。

　　須菩白佛下第五明菩提行既聞無三無一成佛菩提故問菩提行凡成菩提具次福慧上成明無三無一進退是正慧今復須修功德後明之也就文為二初明菩提行二明時會得道初二一明行無礙因二明得無礙果初二一明七心二明行等心慈悲異等通四等慈是一等又直捨怨親為等起慈心為慈又等是六道皆無生平等慈者雖平等無生而起無緣大慈也下意者雖起慈復次下意如好愛罵不敢生瞋也自不欲下第二明四行即是自行佛地歎人也十善四十四行此是行舊法十二門禪論云離欲凡夫十二行謂俗自行十二即十二門禪也菩薩則四十八行十有四十行文若行十二門禪十禪即四十餘二禪後八也從四禪至六度皆密法也得是無礙色下即二得無礙果下第五悟道多告此此以具明空有義從品初來多明空義從七心來明有行空有二行功平等令眾生離二見故得道多也。

大品義疏第八卷

　　本云。

　　久安六年正月二十七日以勸修寺本寫了(次且交了)。

　　無相大乘　珍海　執筆


卍新纂大日本續藏經第 24 冊 No. 451 大品經義疏


大品經義疏卷第九

　　胡　吉藏法師　撰

　　不退品第五十五

　　舊云序品魔事品阿鞞䟦致品所以有三者此依論意生起耳論云初說般若義中明留難今說阿鞞相也即前六十品三段明之詔之也阿鞞此云不退退三種行位念釋之不同南北異說北人云習種之初一發菩提心必得成佛後遭苦難不可動轉名位不退也行不退者布施持戒一切諸行皆能修假使外道天魔不能阻壞其退轉性地菩薩已能成就名行不退也三念不退者現見實相煩惱都盡疑網亦除名念不退也三不退中今明阿鞞者此是初地已上無生忍地取正解不退義也南土人云退有四種一未滿一恒沙前共位中二滿一恒沙至六心已還位退三七心已上至六地行退四七地有念退八地已去具免四退今師有時云非是三十心中七心勉位退皆為是十信中六信是位退七信以上勉位退也又今論不退者有二種阿鞞一學阿鞞雖未得無生忍入菩薩位久種三多今聞般若畢竟不退二今品具二義以後為正也小乘人從三僧祇劫未是阿鞞後百劫種三十二相業方是阿鞞位也問故說阿鞞相耶答四義一者為阿鞞人說阿鞞相曠劫行行求不退轉今悞無生逐當本門故說其相皃令生歡喜二者欲令不退之流自知心量不過自取恃慢失道三異其人位欲令眾生皈而受化四者今未得阿鞞識之眆其修行也。

　　就文有六品識經即是第二大段明上根人行相就文為兩品明上行人相第二深奧去至不證品中秤歎阿鞞菩薩行位無異就初為二第一明阿鞞菩薩體相二明阿鞞無生果報相也。

　　初中先問次答問中行類相皃者一解云三事無異也又云行阿鞞人三業同必上業表其人相也類者以智慧分別此是阿鞞類此非阿鞞也相皃除行類更以餘事得知為相皃也問行是其三業此據所以類標能知智慧除此復有何相答行直就阿鞞三業異餘人見其如此三業即是阿鞞名之為行今今或見聖正彼守護之故是因餘相知也佛答諸地皆一如者其行悟了悟二乘六道皆一如故知未曾凡聖亦不曾大小此得無生慧故名不退人然也直定無擬者觀般若地同是一如。

　　雖復諸魔外道說彼人天二乘對樂直進退不迴亦不作無益語下第二明無生果論云上明阿鞞正體自下盡是畢竟空無生忍故能不說無益語及諸魔不能故是行果報也就文為兩一明阿鞞分內已成就行二明分外勝進行初中為兩第一麤相已成就行二細論已成就行初中又二一明開行縛二章門二釋兩章門初標行章門次標縛章門此中明上人三章為行章門也不說無益口業必有五乘之利及有利之遠緣及發言也無則不言也不觀他長短者聞二乘不化物可不觀其短長菩薩欲化物應其好惡云何不觀長短答前緣可化則觀其長短而誡勸之不可化即說長短則增其罪也無行類為相者上為人未識上人三業相故說三業為相今時會聞上行相便欲從上昇高生於取著故佛今明無相乃是其相也。

　　向佛於何法輪下第二標轉章門上行門但明身口業今轉是意業也然亦得二章為略說行轉義釋兩章門亦得是廣說行轉義也轉名不轉者二業一者無所有故名無所轉名為不轉二者如此轉畢竟不退轉為不轉也不觀外道下第二廣說行轉即釋四章門即兩釋初門為三第一明離內過為上人行相二離惡為上人行相三雙結三轉為上人行相初有十八復次明十八種行觀不觀外道面皃言語者明是外道必正見若有正見必非外道今不觀相皃其面是及言說此外道或有正見或無正見也不生疑不著戒取及隨邪見者初果人斷五見疑今初得無生此事也耶見是四見也并戒取為五見故斷五見及疑也深信因果四果故不求吉事及供養餘天破慢本故不生下賤界不鄣他功德常勸聞善法故不生八難也具足行四十種善法云何十善不如凡夫二乘不具足行及有所得也於甚深法不疑悔者上是於四諦無疑猶濫於小乘故今明甚深法中無疑也無八萬戶䖝者法身阿鞞故自無也肉身阿鞞亦無也八大地獄下第二離外道為上人行相凡四事初云佛授地獄記大小凡為菩薩必代物受苦始發心未能真代阿鞞是真代佛即授阿鞞記豈非授獄記又如人發願生復遂生天菩薩發願代物苦豈不受耶阿鞞人皆代物受苦是善出豈足入地獄方便人者則不復苦也第二勸令捨前所修行願此皆是非師之說也恐相悞義故宜應棄之第三說三界繫法令捨行願一生受身已是大患況復逕歷生死豈可忍耶為我說似道者得初果為真道今乃說初果之方便故為似道也雖欲見損乃為大益遂因似識真因真識似故為益也菩薩所以坐嘿然者是大人故不與魔諍又既有大益次願正聞之若友之體秤非則魔不得更說便失利也是時其魔下第四事魔見菩薩嘿然便言信受其法故魔取餘人證前言弘法人次正化作多人如文復次須菩提菩薩作是念下第三雙初結內過若菩薩覺知下結外緣也。

　　向佛於法轉下釋第二轉不轉章門有三初正明轉不轉二明惡緣不能動三明於善法得自在初如文轉一切有所得心即是不退轉菩薩也。

　　堅固品第五十六

　　有人言不退與堅固左右相成所以不退者由堅固也所以堅固者由不退也又人解云內煩惱不能壞為不退外惡緣不能動為堅固也二論釋三心言煩惱箭射不能入為堅固於三菩提不退為不退外惡緣不能動為不動心也品初是第二外惡緣不動上四事歷以有法不能動今以空教望令福也然在空有心即是魔也波若與虗空等者佛果空也諸法亦空者萬行因果也此二句法空也無有得菩提者即無得果行因人人空也亦無失者上來明無人法無自行恐云有失道者萬化故今明無失者也汝所聞菩提是魔事指前佛說為魔指後魔說無為佛說也前前實是佛說言今外道等魔語前人云此是魔說非佛說也後無佛道等實是魔語前人云此是真佛說也菩薩覺知者道道空有耶汝著空見故云空為道也雖自相空者更簡也魔行明空是耶見空佛法明自相空不壞假名說實相也白佛轉故名阿鞞者不問因佛答三心中有不轉心又云行六波羅蜜入菩薩位此是轉心二云相違是故今問不縛名阿鞞縛亦名阿鞞耶佛答縛不縛俱名阿鞞者論云世諦故說於二乘地縛名阿鞞第一義諦實無所縛亦名阿鞞也復次菩薩善入初禪第三明於善行中得縱任自在也於四儀中入出一心者左行正觀故云一心又恐惱眾生故於四儀中一心也在居家閻浮珍寶布施者雖復道路遍時從檀為行首攝物之要示故若家也為轉王故四天下物布施為大梵王大千珍寶施也金剛神守護者無生忍菩薩不假外護但既無生故任運得此果報也又餘天龍見此神守護菩薩則增加信敬又使未得阿鞞之人多怖畏者令其欣慕也未得佛時則隱形護得佛時現形護五性者一云有五大神即地水火風空神也又云執五種物為法一執金剛二執鏡三執和雅羅四執境界五執安隱也次明得菩薩五根者五根有三謂凡夫二乘菩薩也二乘脩生滅觀故無菩薩五根故不見聞菩薩形教如入法界五百聲聞如盲聾也如人無五情根故不能見聞也問菩薩得無生忍之菩薩五根亦應不見二乘答盲可不見有眼有眼云何不見盲耶問餓鬼惡業故見火人善業果根菩薩不應見答此中亦勝能見劣是善業也不作呪術者不作耶命事也。

　　今當更說下第二明細論純熟行也不好陰界入事者此有何定相而決定執無如數論之流耶不好說官事等者自行則一行求實相妙慧若化他則六道眾生皆隨火宅之中行急救之何暇得轉輪此罪事事為此二義不說閑侶事也外道無有正道唐受供養不知何以報他故說國土成敗吉凶事耳行檀時不為慳事者論云行六度不說六弊事也。

　　具足菩薩神通下第二明勝進行也處魔事著實際中者魔以顛倒故實際成魔際菩薩了悟魔際是實際也作次身來者魔上說空有教不動菩薩今復作佛身望欲福也魔必知是真阿鞞則不亂之為未識故破諸誡也護真空不惜身者邪見亦說空二乘及有所得亦說空皆非真空今中道無所得空能破有無諸見故須護之問何故不言護有答欲空一切見故言空也問天龍語不疑悔者為天龍語皆是佛法故也又聞正知是正不疑正見邪邪亦如此也。

　　深奧品第五十七

　　此品四是第三歎阿鞞人行德無邊也深奧者論中歎阿鞞人所行處甚深淵奧作名師有時云借喻入海斯潮奧避有無斷見也如入海中大風起入潮奧中避之今有斷少風起即入深奧中避之故云深奧品也為三第一明自行功德無邊二明化他功德無邊三雙成二行得成所以然者欲明菩薩運心則前人後己應前化他後己應前化他後自行今先自行後化他者但要須自行得成就後能化他也此是為他故修自行若不為化他則不須自行此乃是他得也然自行化他二行成者要由學空不證故不墮二乘地亦不墮凡夫地然後二行方得成耳故第三釋二行也。

　　初三第一明因行無邊二明因行無邊故得菩提果第三釋疑破以成上義初中為三第一正歎菩薩因行無邊第二格量顯勝三者釋成勝義初三第一因上二作三種秤歎二者釋成三歎第三明菩薩秤理脩行功德無邊也初中須菩提作三歎次佛述所以設三歎者此中所歎猶是上二品所明功德也但此大士功行無量若當曲辨其相則窮劫不能盡將欲問其玄根振其對要故總作三歎也次佛述如文何以故下第三釋成三歎就文為二第一舉大智釋深境釋所以功德無邊者良由有般若大智故也住是智慧生四無礙者具唯一般若也離一般若為四無礙也一般若即是自行四無礙即化他知諸法實相是義無礙識諸法名字是法無礙是名要由語言故次辭無礙具知三事隨物所樂而說名樂說無礙也白佛佛恒河沙劫歎者佛上二品已說阿鞞相今開四無礙則更欲歎阿鞞功德是故歎佛佛智無盡阿鞞功德亦無盡古解云須菩提將欲窮其淵底故詩息其枝末若曲并功德沙劫未周今請略其末事欲問其根下問深奧即根本也。

　　何等深奧事者第二舉理深奧釋成三歎由體深理故生大智是以深理為根本也有大知故破上三歎也佛答三空為深者凡夫邪見空非深二乘但空亦非深此是菩薩不可得空不見空不見不空故名深也無生滅亦三一凡夫見諸法常故無生滅如僧佉二十五諦雖麤細不同終無所失即是常故無生滅也次二乘無生滅故無生滅此是但義三菩薩被生滅不著生滅亦不著無生滅也無深染者染是煩惱甚深難除今能除深染故名深也如法性學之多僻悞故深涅槃二義一者九十六術不能得故深二者一切賢聖入者不更退還出故深也非即色離色者論云如陰成就非即非離此是因果義今還是因如是果亦不得即離色是生滅如無生滅如無生滅故不可即離生滅何處有無生滅故不可離也亦得雙彈即離兩見也以方便離色處涅槃者二乘無方便力離色而住涅槃菩薩方便力雖離色不著涅槃以色故不著生死方便力故不染涅槃。

　　須菩提若菩提下第三明稱理而行功德無邊為二初明功德無邊二格量今是初問二乘無邊法破裂生死尚無果報今無生忍菩薩云何得大果報論一解云二乘煩惱盡無果報菩薩煩惱未盡故有果報二云二乘證實際燒盡功德故無果報菩薩不證處有生故有果報三云少於實理僻故得福少於實明理不僻故故得福多菩薩秤實理而行其福彌多云何言無耶一日行般若下第二格量為二初自分功德格二他分功德格今是初有人解云菩薩一日行般若功德且分為十分之餘殘一分取此餘殘一分功德比無方便有所得滿恒河沙大千功德不及此餘殘一分也猶亦不咸者此是不等義也此解二義非也今正是自分無所得功德格量云何及格量有所得格有所得格有得下七種格量復是何物二者不咸應不相感此是義云何乃云不等又不咸之意都不然也依論釋一日行般若功德定有形取滿十方恒沙大千世界於一日中正功德體猶自不減喻如取大海水一時出外而於大海水都不覺咸今亦爾取一日功德布施滿十方恒沙大千而本功德猶不覺咸也餘功德即正功德體也有分不及者取滿恒沙世界功德作一分正功德體復作一分明恒沙功德比正體功德百分不及一乃至譬喻不及一也總持師云滿恒沙功德為方便對正功德體格量此不成解此中不論方便功德如前解真格量一日行般若功德少多也復有論師云取恒沙方便功德作一分取正體功德少許分作百分取百分中一分比方便功德亦不及至分正體功德作不可說分取一分比方便功德亦不及也此是大悞如前釋也。

　　復次下第二舉他分功德格量即是舉他人有所得功德格一日行般若功德自格無所得功德也此中七復次初三舉有所得財施格二兩復次舉有所得法施格三有兩復次舉有所得隨喜迴向格也。

　　白佛因緣起法從妄想生者上來格量稱歎已竟今第三釋結成功德勝義前問次答問即是疑疑云佛常說有為法虗誑不能生正見亦不得菩薩位云何一日功德猶勝上七種格量耶佛答初印其有為實虗誑故不應有勝功德品不得入菩薩位也何以故是菩薩善學自相空下此方釋功德勝義明菩薩功德巧學自相空故不著虗妄有亦不著十八空用十八空破有病也既有去無即隨盡如此淨悟便得入位故功德無邊也文云漸得者從初心即漸學無所得法故但有得強無得觀弱漸得無邊功德至無生現前故功德具足也恐但云至無生忍時方有無邊功德爾前應無故佛漸說也白佛以無量無數下此問來者前明格量次復釋成功德勝義恐或者間阿鞞實有無量無數無邊功德便生著心今息其命也無量無邊無數亦只是畢竟空之異名又非有法復何著耶但報云無數名不墮數中謂有為性無為性不墮三世中名無量十方邊不可得名無邊也頗有色亦無數者明非但功德數量畢竟空萬法皆爾也無量無數無邊義無有異者恐或有云諸數量等皆空何得有無數無量無邊異名耶故今明亦無異名也次番即云雖無異名佛以方便力故無異名為眾生作異名不可說為眾生故說也。

　　世尊不可說義有增減不下第三明得菩提義有二飜初翻就不增減義明得二翻就無增減增減義得也須菩提難意既不增則善根不增減菩提何由可得既其無增減煩惱何由可離此就平等門設難也佛答以是不增減應應般若以般若方便秤無般若增咸之理如無增減而悞故能成至功果也初心得後心得者第二就無增減增減義明得菩提也由語無增減故正觀增明知淵咸損故行菩提若無增減則正觀減顛倒增如住般若故不住顛倒住顛倒則不住般若也今此論菩提無常行正作善根不增答難也雙定二門雙能兩難次釋難竟及正難也為初心得兩亦亦得也初心不至後心結難也初心亦生即滅不假至後也後心時無復初心後心時無復初心後心豈在初心中耶如是心心數法不俱者此釋難意有初心時未有後心有後心時無初後心故言不俱也云何善根增益者正作難也若爾則臨至佛時唯有一念善根也爾前皆已滅無則善根從初發心終至十地但有一念遂無增損云何得佛道耶佛答為二初就法譬門答二重就法說門答初開譬答二合譬答由來論師義開此文證實法不斷惑等實法火不能燒假名相續故有斷燒等用今經論無有此意初云不燒者實法不燒不離初者假名燒也今問若爾可云非初心得非離初心得正是後心得應云不離後心得云何言非後心耶又問此兩不斷句可得不燒兩不離句此後燒復何得更問炷為燒不今明此是四禪非即初燒非離初燒非離後燒而因假名燒四句不得而因緣假名得也若初心得便初心是佛何須後心若離初心得離心何由有復耶若即後心得不應因初若不因初何由有後若離後心得者後心應不得初心番應得也炷為燋不者以眼見因緣炷燋我亦佛眼見因緣假名得問云何因緣假名得道論云初炎初心集無量功德後心則具足具足故斷諸煩惱習故得佛道也燈總譬菩薩十地也炷喻無明等煩惱也初炎初地智後炎十地智無明煩惱炷燋盡得佛道也須菩提是中菩薩具足十地下第二重就法說明得菩提義從初心乃至十地因緣具足故得佛道也白佛何等十地者以十地有二種故問簡別之成論地論等師皆云乾慧等三乘共法歡喜等是獨菩薩法今明不共此義須知是般若方便有此共不共義只此共是不共而不共不共義也乾慧地者未得定水於小乘是四善根前也於大乘未得順忍三十心前也性地小乘四善根大乘是順忍三十心也八人小乘見道十五心大乘無生忍入菩薩位也見地小乘初果大乘是阿鞞地也然無生忍即是阿鞞地但八人地據初地入心見據初地滿心也薄地小乘第二果大乘二地至十地論云過阿鞞乃至未成佛正斷煩惱及習亦立薄名薄地離欲地小乘那含大乘不配地但明菩薩離欲得五通也已辦地小乘無學大乘佛地也此七地不列別名故配菩薩辟支既列別名故不辨配也菩薩地二解一云歡喜等二即從初發心至法雲皆名菩薩地也。

　　須菩提言去是因緣甚深下大段第三釋破疑明中道行也所以有此文來者上明阿鞞因行及從得果已竟然此因果之義非二乘所及非菩薩所知故聲聞生疑而菩薩起執故須釋破也為兩初釋聲聞人疑等小破非菩薩執初須菩提秤歎生疑秤歎者明因緣甚深所謂過去心不滅不住而能增益得無上道也生疑者是事甚深難解此心為住為滅耶佛反問云若心滅諸法雖無生滅為眾生故以六情所見生滅問也須菩提答去滅已不生若滅已更生則墮常見也次問心生是滅相不上問過去已滅心今問現在未滅心也答云是滅相已滅者不可更生今現生者必滅有為之法先生後滅也次問心滅相是滅不者此問承上生所言現在心後時必滅只現在心生即有滅不此文語密人好不學即心字為生滅字為滅故問云心滅是不答云不也若心滅有滅者若一時有二相一者心生二者後有滅云何一時中有生滅二法耶次問亦如是住不者汝既言當心時未有滅畏墮一時之生滅二法則生應心時無滅便是常住則生時有滅還墮二相過佛如是反覆難善吉辭理既窮不知何答故云如是住如如住明此是過故無有生滅故名常住如如而住也自上來顯聲聞人不解因緣生滅也寄善吉破餘聲聞亦破凡夫生滅心無生滅也論文難解今以鑽求作此釋也脫不諧更俟人當作實證不者汝說心相同如住去即是實際可心作實際不好體應例而小乘智劣但得云心同如如是定義也實際是涅槃即滅身心故不得云心作實際也次問是為甚深不生須菩提云心同如不得作實際故今問汝既云心同如如深不須菩提不能遍了如故云甚深前明小乘不知心是實際今復明其不能遍知如也次問但如是心不答云不也心有知如無知故心不得是如次問離如有心答云不見一切法皆如心云何獨離如耶心與如既不得即離就如中自有見如不答云不也如中無物相見也能如是行為行深般若不者明菩薩不住如中而能行菩薩道故佛問如是行深般若不須菩提自觀小乘智淺大乘法深故答佛菩薩如是得行是行深般若也後當作實際已來明小乘人不了無生滅義也故知因緣生滅皆是阿鞞所了絕二乘境也古解不同今更列之有人云心生是滅相不者問有滅相不也心體是無常故答云有滅相也是心滅有滅者既有滅相頗實滅不答以體即虗乎故答云不也如是住不既無生滅如是住不答以體同於如故云如如住也當作實際證不者問有證果不答以心體同如故云不也但如是心不者遣彼同如之心也如見不者既遣於心今又遣如也上來過去心不生現心即滅又無證果即是明深奧也此釋智功恨乖論未辨得失也師未依論之時釋三句是因緣義也佛有三句須菩提三答答中初句與第三句皆不也答第三句云心生是滅求此三句唯成是非兩句耳佛問心滅更生不答云不更生若有生法可滅云何即滅法可生則是無生滅義也不生不滅而說生則指滅為生故云心是滅相也此滅是生滅滅豈是滅故第三句云滅相非也又一勢釋上無初心後心因此更論心生滅義佛問滅更生不答云滅不更生答第二云心是滅相然此二答相違前既云滅不更生亦應今生不復滅今生既生前滅亦應更生好體應例而不例者此為破病眾生多著常病故云滅去不復更生今明有為之法生而必滅故云生是滅相故兩句皆是破常也第三句既是滅相不可答云是生滅故復不可答是滅相故答云不也然師望通方無礙因緣義不可加也但與論不同故復示之須菩提如是行為何處行第一義中行第二破小菩薩執有此文來者須菩提上來辭理屈此中有未得無生忍菩薩便云小乘智淺自謂菩薩道深故佛破云菩薩如是行為何處行答云如是行無處行菩薩住如中行實無所行何以自高耶次佛問如是行為何處行既間破行便墮斷滅故明第一義中行何故無行耶二行不可得者聞第一義中行便有行相故明此是無行行也所行是能行二相耶亦有所得行為二行無所得為不二行也下一一責破有無二見也不行相者不著有也不懷相者不著無也。

　　今菩薩離二邊行中中道菩薩為眾生入三下大段第二段明阿鞞人化行為三初明為眾生起行二明為眾生起願三願既成即便得果起行即是成就眾生明願即是淨佛土阿鞞所行不出此二故明之也初中二第一明此品未明為眾生起三昧三昧行也二夢行品初論辨此義也為眾生入三明昧者菩薩既得悟亦令物同悟又上明菩薩不在有無中行今欲入空三昧者此是為物故同空也菩薩所得未始空有也此中先明無作次空次無相去六道皆以願故受生三塗則臨終起愛三善道亦然皆起愛願生故菩薩先破其愛願令不生六道脫生老病死苦也愛願何由斷須我空故說空行雖不見我猶見男女萬相次無也。

　　夢行品第五十八

　　若凡夫覺果夢覺行是行夢行非行菩薩了夢覺不二夢覺既行覺夢亦行若覺夢不行夢覺亦不行今正明菩薩夢覺不二行故云夢行亦又此亦文中具論三種義一步論夢中行有益無益二論夢中行集成不集成三論夢迴向非迴向通論夢中行三事故以目品也然經中明夢不同若如十喻明夢則生死涅槃凡夫皆如夢故有一法過涅槃者亦如夢也此則取凡夫知如以之為夢取聖人如此了悟故如覺意識潛行非現譬如夢然此之覺夢皆是虗妄非但覺行般若無益夢行般若亦無益也二者二乘所行望凡夫夢皆分明故如覺望凡夫所行皆是夢如此夢覺皆不行般若也三者二乘所行望菩薩所行二乘則是覺則菩薩覺是行般若也前凡聖二覺夢皆非也更一節意菩薩所行非覺非夢始是正行般若也此中三章一論菩薩夢中般若有益無益二汎論餘夢中業集成不集成三論夢中成迴向不成迴向身子所以問者上品未明覺時入三昧自行兼人故今因此問夢中事也凡引兩經請須菩提決之一經云夢中通三性則夢中有一長行便應夢行有益二經云夢是虗妄而謂有此二相夢中定有益為無益也須菩提般若正觀離二邊益明夢中有三性豈可無益夢是虗誑豈可言有益是故直依實故益不見夢不見覺亦不見益與無益此是了悟覺行既益夢豈不益別夢行不益則覺行亦不益也。

　　次身子問有集成不集者第二論夢中集成不成身子般若實相非夢非覺非益不益不復更難此事故別問夢業集成不集成事也集是業集能成果報名成也問言云夢中心微弱云何得業集能成果報耶此是難信夢中集成業聞經中夢通三性故明夢中有集成所以身子難了須菩提益云夢中驚生覺已稱將快此意明單夢起善惡則業不集成若覺已復因緣助資則夢中不便集成也次身子益一切業有因緣則生無因緣則不生因緣者謂見聞覺知業是身口業思是意業明二業假四因緣生無因緣則不生也此答意明因覺故夢中起善惡業然此夢中善惡復假見覺時助資則成不助資則不成下須菩提述成必答次身子問如佛說一切業自相離者上須菩提明假覺因緣故夢中業成今總一切業皆空尚無覺時業成況有夢中不業耶須菩提亦總答一切夢覺業雖空於凡夫取相故有集成也。

　　第三論夢中迴向義者身子二種難一者前夢不二生難若夢覺不二覺迴向既成夢中迴向亦應成迴向二者明覺時有所得尚不成迴向況夢中成迴向耶須菩提推彌勒者此猶是一類義別當答之不異前說今推彌勒彌勒更就異門答之故彌勒云名之與體真之與俗皆不可得以何而答既悟不問不答不夢不覺覺中迴向既成迴向夢中豈不成耶汝上來紛云見有夢異覺復云有能答所答作如此有所得難了身子次問如所說空證此空不著者此云異彌勒有證便即有能答所答故彌勒答云既不見能答所答何有證耶佛下呵身子汝小乘人尚不見證況菩薩耶。

　　佛告須菩提下第二明為化起願亦是淨佛土也文二初正明發大誓願二防始行退心初兩一別約六度發六願二總約六度發願文處一問起知見眾生有穢故願淨土耳菩薩未曾淨穢也問何故明淨佛土耶答阿鞞菩薩既了悟己心淨故云淨今欲令眾生同菩薩了悟故心淨土亦淨故唯以成就眾生淨佛土為行端也無有所應者上來猶是麤願耳令捨土沙生於寶玉今令淨穢皆捨故一無所著也。

　　生死道長下第二防小菩薩退心見生死道長眾生性多故欲退耳今了悟生死何曾短長眾生未曾多眾生之與無眾生詮何物少多耶誰厭耶厭何物耶。

　　河天品第五十九

　　此第三明願行無成便得受記先明成就眾生後發願是淨佛道行亦得但是願度眾生故入三三昧願取淨土但先受行名後稱願因問此是阿鞞人二行亦是阿鞞人得記耶答是已得記阿鞞明二行則不復得記但餘人聞阿鞞二行了悟故得記也若未得記阿鞞人悟二行故得記也若未得理阿鞞人悟二行故得記也一解云此女父母就何天神求此女故神若名為河天也二云令名為定也。

　　品三初明願行成二二得受記三出因釋得記所由也初三一餘悟二供養三迴向問上明淨土行應有多人得悟何故此女獨羅疑以為受記答多有發淨土願去不發言女人性輕疎好勝世世習氣故獨發言亦解云諸外道云大人有得道分餘人無分佛法不爾不簡大小同悟便為受記也又若此女不從眾起便與記者人則不測所由故因其發言故與記也佛微笑下第二正授記亦三初現瑞二問瑞所由三正授記二文多知正受記云轉女身後方作佛也問此女人劫積功德何故行無生忍後方轉女身答五欲難斷女人著欲性情多雖世世積德猶不能轉故曰記後行轉也二解云此女宿世以多種女人身子受記為引接人也三解云經說女人有五礙不說不得受記何須問耶阿難問是女何處殖德下第三出往因釋得記之由也。

　　不證品第六十

　　四品明上根行相為三初明自行成二明化他行成三雙釋成二行亦是第三所以二行得成者猶學空證也自行不證有二種一不證有二不證空小行之徒以有為有以空為空二邊俱滯故計有為患以空為大安是以方便捨有而住心求空及其正觀現前息心而不進菩薩在有非有處空非空故文中明此二種翻彼二心言不證者處空捨有見也不證空故捨天見即方便實慧捨空見即實方便慧故論云實慧明入畢竟空方便慧非出畢竟空二慧既成則自行生自行生故便能化他所以是釋上二行成也。

　　品三初明學不證二明不證故二行成三明二行成須菩提稱歎希有初兩問答先問云何學空云何入空此問始行之人云何學空入空初明學空終名入空也此中三空及道品是聲聞法佛勸菩薩令遍行故須菩提問三空及道品聲聞行故直趣涅槃令菩薩云何行耶佛答應觀色空者若其始行學空義也作是觀時不令心亂若其入空菩薩得深禪定故心不亂心不亂故能深入空亦不見空若見空則證空以不見空故不證空何以故下釋不見不證之所以也學自行空色法中乃至微塵不留遺餘微塵之分無色法中乃至不留一念故直入畢竟空亦復空所以能不證故云不有餘不有分第二番聞云何菩薩不證空既學空入空云何不證耶二乘在空觀時亦能不取空相云何獨證耶佛答具足觀空者具足是深入空不見空故不見涅槃何以證耶二乘見有涅槃是不具足故證空也先作是願重釋不證菩薩先有願故不證也二乘無願故證也問何名先作是願答菩薩觀空時先作是思惟我為出即病故觀空也有病消豈住空耶問上云深入禪定不定心亂今云何言不專攝心答上據深入定知空不令餘事得入故言攝心今據初入時恐於空不能自拔故不專心在空也。

　　菩薩如是大善妙法成就下第二明不證故二行成為三初明自行成二化他行成三雙釋二成所以今是初不證之意凡有二種一者佛法未具二眾生未度故是學萬行時非證涅槃時若佛法具足萬行證也問二乘證空菩薩不見空故不證空今得佛時亦是不見空云何得佛時方證耶答得佛時實不見空亦不證者據得佛不退求義為證也非不見有空證也譬如壯夫下第二化他行成先譬次合壯夫是能化菩薩出母等是所化眾生器杖是五通二慧伎術等是萬行嶮道是生死長賊劫害等是內外魔也還皈本處者菩薩運眾生置涅槃中何自皈生死行菩薩道度眾生也安立不動是菩薩畢竟空慧內外魔不能動也譬如有翼鳥者第三兩譬雙釋二行成也時會疑云既畢竟空菩薩何所行耶翼喻二慧鳥喻菩薩也如鳥不行空分不得飛若住空則墮地菩薩若心不遊空則不得捨有見若住空則墮二乘地也有解云壯夫喻菩薩行空不證亦名此義也證云欲明了是義故況善射喻禪定為卷實慧為善射三脫門空復以方便箭射實慧箭令不墮涅槃地。

　　須菩提白佛第三二行既成秤歎希有也。

　　須菩提菩薩作是念下大段第二先第一十一品明三根人行第二歎三根人二慧既成方便利物為五第一明三根人方便利物故不證空二明得失三明憑師法四明五明行成諸天歡喜發願。

　　初文五句第一總明菩薩行三空為眾生在欲拔之令出以本願力持菩薩故不證空也第二復次亦總明行三慧但菩薩直觀深法恐墮二乘地故前以大悲心眾生欲破其田患故菩薩不證空也次有三復次若約行三空各對治易見也。

　　應當誡問下第二明得失為二初略明得失次後品總明得失初為二先明失次明得問何故明得失耶答上來明學空不證已明其內行空今欲驗之當觀其所說相秤以不故試問也但應觀空者明其人答云但應一心作空行不學知而已此與二乘同解是故為失也而學空者行不學知而已此與二乘同解是故為失也而學空者本為除有病所以須知空有病若失用空為譬如所以聽外書者為止答曰衣問誰崇此為勝為好計學空亦應爾但須知而已彼不知即是極法證空故為失也若是菩薩示能答第二明得有二句明真阿鞞人能答次明未得真阿鞞亦能答薄地者論云得阿鞞煩惱也非是三薄地三乘十地為地過阿鞞位也論意初地名薄地古解云此是六位住名為薄地也北人亦釋不同一云三十心斷四住或餘四住斷及無明住地正體及習故初地名薄地二云三十心斷五住正體及四住習無餘無明住地習在故初地名薄地也。

　　夢誓品第六十一

　　前云夢行者如文夢中脩行今是夢中發願故兩品行願各舉也此品亦云夢中不證者不證明覺時不證今夢中亦不證也上云證據覺不證今明夢誓就夢中發願明此菩薩善根純厚非但覺行般若亦夢中亦行即夢覺相對亦是願行一雙亦是上不證是自行今發誓是化他也此品初是第二廣明得失為二初廣得二廣失問從上不退品至不證已廣明阿鞞相今何故更說答此體始終皆說般若即是說阿鞞行相似般若是菩薩行故也亦應此經始終皆說阿鞞行相似阿鞞所行即是般若故也但佛隨眾生信悟故或就人門說或就法門說或就人法門雜說也又解前說為前今後說為後念也今依章段二者從不退品來入不證品多明得無生真阿鞞相從上品末明未得阿鞞人亦能如是答此明未得無生忍直有無生信不可動亦名阿鞞上已略明其相今欲廣明此人人行相也問鞞有幾種耶答三雙六人也初得記未得記一雙次於得記中現前得記有不現得記三不現前得記中復有受記因緣具足及不具足具足者直信實相不可動未具足脩六度也今此中云阿鞞者正是未具足人也夢中不貪二乘及三界者菩薩為二事故退一貪二乘二貪三界覺時既不貪此二事故資夢中亦不貪也若云不貪二地夢中不證空也不貪三界不證有也現法如幻夢者覺覺夢教化此觀故貪二地三界此釋上名貪義也夢中見兵起上善夢為阿鞞相今何得惡心不動亦是阿鞞相也以覺中見惡不怖資夢中亦不怖也得三菩提時無三惡道者此明夢中脩淨土行也何以故者問以何知夢中有此念故將來國土清淨也夢及諸法無二無別言彼明鑒在懷觀彼諸法覺夢無異以無異故也今有此念故將來土畢淨也見地獄火燒者上淨土如文今成就眾生夢也又上夢中起行今夢中發願也見城墎火起者上論如文相對此二論夢中相也燒一家者破法罪故破燒小阿鞞無力釋被燒亦是阿鞞相也置一家者阿鞞力故置也。

　　菩薩遠離六波羅蜜下第二明失也此中明四事一空誓失二說先以經事故失三說宿命故失四持空閑故失問上不退堅固品已辨空有形聲不能動菩薩今何故更明魔來答四事不能動菩薩今以異門明四事能動未得阿鞞菩薩也又上四事皆是奪大與小今奪小與大其事轉妙難覺知重說令覺也初空誓為失對上阿鞞實誓令非人生也然自有非人去皆得自有去菩薩見去心不動故為願也得去不去心動故皆失也問云何去不去耶答阿鞞力故令非人去眾生罪重故不去此去不去皆得也去不去皆失者未是阿鞞不能令非人去故失魔勑非人令去菩薩謂是己力故失也此皆就外緣明得失義若就內因明得失者內心無所得行故為得有所得行故失也復次魔作種種身第二說前所經事故失上一事是密亂此品三事皆顯亂也復次下第三說其宿念故失此中前明其無內因次受外亂不久行六度不知名字相不知色相者明無內因也不知名字者不知五陰和合處有眾生名不識人也不知色不知法也次受外亂如文重四禁者第四妄語得羅漢非妄語故得悲非心非著更起自言我作佛大妄語得大罪也過五逆者輕實行般若合是破般若法故罪重如信毀之說也微細魔事者此是順情濡財難覺復次下第四恃樂其為失也外書云小隱隱山林大隱隱朝帀況佛法以山色而判得失故在方等不在喧靜也問行人居山林或林或讀誦感瑞華等得除相云何皆是魔耶答謂有實瑞亦不應心動若心動恃輕他雖見實瑞即是魔也。

　　親近善知識下第三明段也有此文來者上魔作顯密二亂而菩薩受記者由內無功德外不親近善發故爾若近善發即為其示耶正則不受魔亂也又經初來雖歡善發未出善發故今出之文三初出善友故今出之文三初出善友二明親近三明得果初二一明人善友二明法善友人善佛菩薩及羅漢也若生滅羅漢教菩薩作二乘者此是惡知識此中羅漢教人大道故為善友也理中為論是內祕之人其事中為論如身子六十劫行菩薩道雖退為聲聞而報佛恩常教菩薩猶勸人行菩薩道也。

　　六波羅蜜下第二法善也為二初通明一切法為善友二別明般若為善友初中為四第一明三法善友二秤歎三釋四勸親近也人善友略法善友中廣者人善友數祕法善友希明時眾有生疑故廣釋也三法中六度是正行道品是遍行佛果為妙行如法實性此是住能發生正觀故二是教故理教故理教皆是善友也是世尊下第二十句秤歎也是父母者五度為父般若為母何以故下第三釋善友也以是故下第四勸親近也以是故下第二別明般若為善友以般若是宗故偏勸也就此為二初勸親近善友二出善友相今是初也白佛何等為般若相第二文也聞聞相品已問般若相今更聞者論云般若深妙無一定相十地尚未滿解況小乘人耶以聞無厭足故更問也又上觀親近般若善友今欲親近欲問善友之相也又雖聞同上而答異上但答般若相今將般若相欲例諸法相白佛若一切法下此是難也難中為三初餘牒佛語正難並結也正難中二初明無垢淨次難無菩提可得如文也佛答中不答得菩提難但答無垢淨難初中為二初答無垢難次答無淨難以實無垢成垢如前云無所有如是有也若眾生無我我所心下第二答無淨難以了如即有無所有便名淨也。

　　白佛如是不行為行者第二親近法善友也以如善友相而行為親近也為二初正明親近二結勸修行初中三一自行具足故得果二化他行具足故得果三雙結二行也今是初云不行一切者須菩提聞佛上說故思惟籌量明親近波若善友則不行一切法方是親近聞人上說波若為宗要故令親近時眾便云有般若可行故是親近波若所以今明所行也不能降伏者明自行得果謂得超凡果越二乘果並得佛道果也若閻浮提眾生下第二明化他行具足故得果也此中但明說波若為化他行舉二事格之初二如文次教大千眾生得佛不及說波若者說波若遍化十方三世得佛今但教三千故不及也又此中迂迴先教得人身次教二乘後方作佛今說波若直𨒬成佛為易故不及也是菩薩不遠離下第三雙結成二所得功德也小乘從念處至羅漢大乘從發心至佛名為福田但佛為福田之極極故名邊菩薩行般若遂作佛亦是田之極也又言佛田為極今菩薩次佛故至於田邊也。

　　欲不虗色下第二結勸修行為二初正勸次助修行常行波若常說波若者即聖說法聖嘿然從般若心說般若說般若竟還入波若心如行說如說行故語嘿皆是波若如行而說此即是說如說而行即是嘿也從正觀起說即是說也說竟還入正觀即是嘿也如行說如說行故語嘿皆是波若唯一切有所得心不得入也非但說波若是波若以波若心說一切法一切法皆般若若不以波若心非但說一切法非波若只說波若亦非波若也就佛性法性涅槃作語嘿亦然金光明云如來遊無量法性此是聖嘿後說法即聖說法也。

　　白佛一切念性離下第二明脩行為三初明無所念二明無所行三明無得記初明無念者佛上舉失珠喻令常念波若時眾便作念解今破念也白佛波若空不堅固下第二第二破行謂有空念故不得無相始是行故破行破行中先略就四門破空不行有不行即波若不行離波若不行也受想行識是行不廣行也所見法行波若不者餘處即是照明品中答云於一切無所行即是行波若如一切法不生波若生今為須菩提聞一切不行論云須菩提急就佛求不見行故佛却責責明無有行也彼猶作求不見之心佛即破之不得示得行餘處行者不作求不見之心示之各有來意不可一處求之也是名無生忍者於一切法不行即不生心名無生忍也白佛諸法無生中須菩提下此第二破得記既聞無生故得記作無生解上來見行故是生病今則無行著無生病故更息無生何者汝見有生於生法生心見有無生生無生心如此生無生皆生心皆是生故洗破之令一無所寄方乃得道也。

　　魔愁品第六十二

　　此是第三親近善友得無邊功德為三第一明不雜心得大功德二明巧學般若令魔驚怖第三廣明留難令行者識知從第二段作名故言魔愁然魔見行十善五戒見行二乘乃至見行五度無般若見行般若無方便乃至有所得一豪有所得則不愁若菩薩如上品末三轉行則魔驚怖也初文為二第一天主歎第二比丘歎初中先歎次佛述歎中先般若法也不雜心數法者釋上品行般若得功德義上品明自行化他得無邊功德者此是不雜餘心純行般若心故得無邊功德也一解云六弊心為餘心二云二乘心為餘心三云無記散亂心四云一切有所得妨正觀者皆名餘心也次佛述亦二初佛述次格量上品格化他行次故格量重此品格其自行故格量輕問法施品中舉滿十方恒沙教十善五通不及自受持般若定何乃舉一閻浮提耶答此中是略舉耳又上是深行此中格淺行也。

　　爾時一比丘下第三比丘前品是佛歎行般若天主歎人行般若人今此比丘後歎文物欣慕眾人共歎也以天主是大福德故指事而歎也又此比丘亦聞天主得聲聞通故受菩薩勝汝也天主答非但勝義者時眾聞比丘云菩薩勝天主生輕心故今云非我遍勝久無方便菩薩也阿難見天主德居聲聞而說問菩薩故疑也次天主釋疑佛述如文也是菩薩習學般若大千魔生疑下第二魔怖也白佛魔為常嬈亂下第三魔示留難令行者識知也阿難總料簡上來義上來數明魔亂行者故今云菩薩盡有魔怨亦有無者佛答純淨心行般若者則外無魔若內不純淨行故外有魔事若內應法相外定不能為亂若內有一毫不淨外魔即來也此中九事前亦兩兩相次第一心不信解第二生疑次有二者一為惡友得二常行惡法次復有二一者欲已不解故斷他已自不解聞他有明了勝其者復遮以斷他人不令他說現是好事不許他作即是斷他二者自謂己得輕慢餘人也下二一以鬪諍故為魔得便也阿難白佛是罪定有出除不者般若深妙信得大福毀得罪故今問菩薩相照結根此罪可得出除不耶佛答雖修施戒等諸行若猶結根者罪則不滅也以照是即生滅復慈攝物故偏誡也。

　　共住云何下大段第二憑二忍心也行為二初憑法忍佛種種教菩薩今教其住也如世尊知者當來皆是佛也以有佛性故也又眾生畢竟空平等不二也六度為明四流水佛道為彼岸問皆如世尊者應更者化敬和上可化弟子耶釋云不如此一切皆當作佛道耳輕慢惡言詈之今佛是現成一切悉是當來也又一切眾生也又一切眾生皆畢竟空何物生高心也。

　　等學品第六十三

　　此第二憑法忍以近行而云等學者佛示學者佛示諸法平等令其學又令菩薩學此平等故言等學也品為五第一示平等體二教平等學三明等學利四秤歎等學五明等學得失。

　　初先問次答答中前明等空破不等次次舉自相空釋平等非以空破法法本相非平等破不等法本平等也。

　　白佛為色盡學下第二示等學方先問次答問意先明為盡復問為色不生者此直云菩薩先知色無常念念滅後得入空故是眾生如常義故說無常令厭後析法入空佛答學如者明色本不和合不集今豈滅耶上明學盡盡為平等此明不作書離及不生學者此是除空也。

　　復次須菩提如是學如下第三明得學利就此為二第一略明學利答如文若魔天以下廣明學利答即釋成前義此中為二第一明等學悉生益小劣之人第二舉劣說勝下劣有三人一云自身及來身此應得受四生六道何寘我事二云我若遍度眾生盡後佛復何所度又盡則墮見故不應發願遍度眾生窮平等也第三人聞大乘說諸法畢竟空便言無度不度我何應度耶問此中乃學畢竟空為上人不學平等為下劣耳何故舉遍度不遍度釋耶等此是學平等遍度遍度而平等乃是學平等也直學平等而不遍度非學平等也問前云下劣者不能遍度故不攝惡人破戒等上人既遍度何故云不攝惡人破戒耶答深行之人無不攝也故善星調達雖惡如來與之共住今無始行之人則行差別若惡人破戒可度者則攝之不可度者則捨之若不捨則於彼無益於乘有損也在家人惡為惡人出家人惡為破戒人又起意地三惡為惡人起身口七惡為破戒也一切法得清淨何以故下第四學平等得化他益也。

　　譬如大地下第四明結歎勸修為二初結歎次勸修欲諸波羅蜜到彼岸第二文也。

　　須菩提行般若作是念下第五明得失既聞等學大利便言有等法可學有人此學故託其斯令萬法既等豈有能所之人法耶。

　　淨願品第六十四

　　此下第五明菩薩行成得大功德故眾生秤歎為第一諸天見菩薩妙行既成得大功德故意地隨喜次願供養第二明諸天見菩薩行成身業禮敬第三明十方諸佛見菩薩行成故意業護念第四明諸天口業秤歎第五明十方諸佛口業秤揚從初作名云淨願品上已二品教學平等此復是更教菩薩今見化他行成宜應更生隨喜發願供養勿起癈忘之心也就初段中為二第一明隨喜功德無邊大果報二明正觀成就得菩提果初中三一明隨喜發願供養二釋隨喜功德無邊三明隨喜得果初意業歡喜願樂散華發願隨喜亦是初上大眾及天主聞菩薩行成得大功德故咸歡喜六情不可並陳故申天主獨念也出一切眾生之上者小乘人言補處菩薩猶是凡夫不及沙彌無量律儀大乘弊惡下劣人一發菩提心勝辟支佛羅漢此二皆失也今明若初發大心大願則發心為勝二乘為劣若就戒定慧行為論則二乘為勝發心為劣如鳥望人互有勝劣以飛言之則鳥勝人劣人以五戒果智慧鳥但是十惡之果以人勝鳥劣也今據發心為論則出一切眾生之上若得無生發心則願行皆勝也次散華發願者即以散華之福願於行人疾成菩提不令有退凡倍加精進此即是隨喜也亦願天主於福無行著故迴與眾生也於初發意隨喜下第二明隨喜功德福無邊涅槃中眾生佛念能如上隨喜得福多未知初發心隨喜於久發意隨喜多何差別故天主問佛總答隨喜福無邊則知久發意近佛道菩薩隨喜其福不可量也。

　　若有人於菩薩能者隨喜以下第三明隨喜果為二初正明得果二舉因緣釋成初如文何以故善男子下第二文此中明二種因故得福多一者此人於十方佛菩薩行生隨喜心故得上果報是諸菩薩至將心非雜心第二重明因得大福得明此菩薩隨喜心是般若正觀非心非觀心以隨喜心故不心此是不有心也無非心故有心非心故不見是正觀道正心也他云般若是空解隨喜是有行故隨喜福多今問隨喜既是有行云何福多耶今明只以般若心隨喜故論云佛令須菩提就隨喜門說般若般若隨喜方成隨喜耳故般若中具空有習因果萬業豈心空解須菩提白佛下第二明正觀成得菩提果為二初明無所得因即秤果因次明無所得果即秤因之果一師云因則不生不滅果即不常不斷從來去以無常因得常住果豈可變無常作常耶而汝云因不生不滅果不常不斷此是常因變得常果耶答今言不生不因此是破有富生滅菩薩從發心即不作生滅觀故云不生不滅為因因見不生不滅果不斷不常不如他斷生死盡為斷得常住果為常問因既不生不滅與果何異答此是因中不生不滅因中無富果不生滅果所得不生滅具足故名果具足不具足名因然既無生滅斷常亦未曾因果假名諸為因果耳就明因中為二初須菩提與佛論因業得業第二身子與須菩提論因得果業也今是初人須菩提難上非心非離心隨喜得無生菩提果也偏取非心為難既非心則心如幻化云何得無生菩提耶古解云上辨隨喜迴向非心非離心意謂非心則無心不離心則有心故言如幻自下論業破其二邊皈中道也佛反問答汝見有此空心如幻不須菩提答云不見此空心此一問答依論破空心也第二佛反問汝既言不見空中都無有無相不答言不見空心中都無有無有無相不答言不見此問答其破有無也第三問汝見離有無外別有法得無上道不答云不見此一問答破離有無之見外別有法得道者離有無外更見有法此終是有也我今不見有無豈見離有無外別有法此終是有也我今不見有無豈見離有無別有法得佛道也若法畢竟離中云何有所得第四問答作斷見難也時節既同上不見有心無心得佛復不見離有無外別有心得佛若爾即無有能得之因也因既不見有無亦不見離有無者亦不見果有無亦不見果離有無是則無果無果故名果離無因故名因離二離之中云何有能得所得耶如指觸空空無觸故指不能觸況無二物而欲觸耶佛答良由體悟二離故得佛道耶復次人須菩提下此下更舉有無業無得佛業顯成得業初舉有業不得佛若言非離則是定性有即是常云何有得業如中論四諦品破性有業無得也以無得難者此破空有得佛業恐離之有既無有得空豈有得故今明亦不以離得離也須菩提云如我解佛所說不為離者化就世諦中有須菩提就第一義中說故第一義中無難也問佛何故就世諦說明難須菩提就第一義明無難答為有人聞菩提難得而生寶香故說難得方乃在心恐有人聞難得而生退悔復不能發心故問此中何故舉木人譬答此中明菩薩畢竟無所分別而無所行雖具修萬行而未曾修如別雖造木人而來竟無心言我從彼作而無心有作而無所不作也就第一義明其易得無難既無分別則應六道分別亦不應有三乘分別須菩提答以不悟無分別故有六道由悟無分別故有三乘如云一切賢聖皆以無為而有差別也。

　　如是舍利弗菩薩行無分別般若下第二明得果為二明得果第二復不泯空實之心也。

　　度空品第六十五

　　此下明度眾生如度空能度眾生亦是度眾生生非空言眾生非有何不度有尚知度空即是度有度有即是度空空有不二但惑者聞度眾生皆言度有故今言度空耳破有富人度眾生故今明度空破有富人上於佛果故言求空度空度無所度求空無所求乃是求佛如淨名無求章說也品初少許是第二泯虗實忽有此問答來者解將欲遣著般若病故身子問為行真實為不真實也上品雖復廣辨前理空寂未明智體無相是以遣之也論云身子聞上品無分別法心大歡喜故為菩薩為行真實為行無真實真實即是自性空定可取可著不真實即是因緣虗妄此問為有一豪真實可行為一切皆是虗妄耶須菩提初答一切是虗妄菩薩知一切皆虗妄如此而行也此是以虗破實此中須作如此用也無真實尚不可即者明菩薩得無真實般若觀尚不可即況有從來所見實可得耶故虗實俱息緣觀皆淨始是成上業也。

　　爾時欲界諸天下大段第二諸天見菩薩成行故身業禮敬為二第一明諸天心念作禮表菩薩所行甚深第二明諸天子身業致敬今是初諸天子作禮者以般若菩薩行菩提平等而不作證謂之為難是故禮也此是上品中事須菩提語諸天子於平等法不證為當難者等諸不證此是遊空不著故不足為難今能證心靜慮涉有化人而不休息是乃難也論問云平等法不證眾生畢竟空云何一難一不答平等是不著法而菩薩依理不著故不為眾生是假名法應生著而不著故為難也此中先明知眾生空故不怖次明知空故不怖所以法空者空者釋上眾生空不怖也若眾生空法不空是可怖耳今眾生空法復空無有不空者何所怖耶又眾生空故無心怖故不怖也色離即眾生離者明空無二無礙故色空即眾生空也次佛問須菩提何故不沒不怖者眾生中有疑佛為之發問總簡前聞聞空不怖此生法二空是甚深法聞應生怖如入深水應沒何故不沒又上來明生法空此欲明般若空故聞有此深般若何故不沒耶下答云沒者及實法空即是般若及所觀境亦空舉多況少也問生空有何深耶答眾生宛然而畢竟空法亦爾故深也不如斷見空言深也。

　　菩薩如是行下第二諸天身業禮敬也上須菩提反佛歎菩薩難事已禮若欲禮者宜須禮也過是上光音天者欲天內有覺觀外有五欲梵天外不著五欲內有覺觀皆是不淨天而敬菩薩未足為貴故說過是上天敬菩薩也。

　　今現在十方諸佛下第三非但諸天身業敬禮亦為十方佛護念也二諸魔不能壞者上云魔無如何未如竟是何力故今出之成就空非二道故魔不能壞空而不悲則墮空見悲而空則著有見今空不礙悲悲不是空空有既無礙故內捨有見故外魔不能動也又以解空故不退為凡夫不捨眾生不退為聲聞也次所作如所言即五金剛護之魔不能壞二為諸佛所念如魚子得成也。

　　菩薩如是下第四諸天口業秤歎諸天雖未得一切智但奇既長曾見此故記菩薩佛不夕見相者見行空悲二行也。

　　十方諸佛於大眾中下第五佛口業秤歎歎何人耶解凡三人得歎一者得無生忍現前二者深信無生隣於不退必爾無疑三者從初發軫其心屈也文為二初明為佛可歎二明得果初如文須菩提白佛如何所說下第二明得果也。

　　囑累品第六十六

　　此中第二流通實相般若也所以付囑流通者一為利現在現在眾生見佛慇懃付囑必知般若是大法實如父臨終付子如意珠則知無價物故增眾生信敬也二者為利來世出世本懷以利物利物無過般若故付明令未來得聞堪聞之人要具二慧阿難是般若大小之人是般若聞持陀羅尼田義陀羅尼田故阿難也又是佛第次以人甚信受也大經呵聲聞為老病不堪付囑者此呵有所得聲聞耳阿難是但小復是大小遠居但小故被呵是方便之人故堪付囑也累即憑累委付為累十教即是實相般若教也品為二第一將欲付囑故先印述二人所說不違法格量顯勝勸修第二正明付囑初中為三第一印述二人二格量顯勝三勸修今是初為印述天主次印成須菩提也天主所以自陳者請佛印述故也所以請印成者天主迹居三乘中果中下果惑未淨智未圓故容應有謬二者眾中多有阿鞞菩薩漏盡羅漢及離欲諸天疑天主生未得一切智云何能盡般若邊底是故自陳請佛印定也須菩提比丘下第二歎須菩提所說即是印成也佛述中但述其所解不印其所說者上來已數歎所說竟今但述其內解內解既深外言無謬也。

　　欲此菩薩下第二格量為二初明得利所以此中格大小所解優劣者下八百比丘應聞小劣大勝得悟故也又將欲付囑般若般若是菩薩法故須顯菩薩解深即知般若是深法也又人聞般若是空慧便謂大小所解不殊故須分別也問生法二空何異而言聲聞不及菩薩答二乘智劣故見空淺菩薩智深故見空亦深也如燈照物不可燈火即便明了也又二乘行但空菩薩得不但空也又二乘但見於空不見不空菩薩見空不空也又二乘無空資有定故空劣菩薩就眾生淨佛國土用此空有資有空故勝也又二乘無二乘無空本謂中道由中道故有假名無中即假名不失也是時天雨華下第二得利既聞菩薩行勝願欲行之以華墮衣上即以供養內華供養故得佛時土常雨華此八百人宿世善故得同時而悟道也。

　　以是阿難下第三因前得益結修行得大菩提也人中死生聞等者上往生品信毀品成辦已說竟今更陳者從上成辦品十五明信般若三根人行相竟今將欲付囑還結之又上八百比丘得悟非是孤然從人中及天上來也應了了行六波羅蜜恐者云但行五度便得解脫何用般若故今釋云雖行六度於佛田不盡欲得三乘解妄行了了行度也。

　　囑累汝下第二正明囑累為二初明付囑流通二修行流通今是初古解云上來所明般若究竟無遺相囑累又云為彼時聽既久諸人懈倦將欲起發時情故復囑累也論云除般若以外失十二部經其罪小小若失般若其罪則大所以然者要悟無所得乃道也故此經正是道之經若失之則無由入道是故罪大也問若爾餘經應不得道答餘經辨無所依得而悟道者皆是般若異名也文中舉四事釋之失得大罪一者若受持則為受持三世佛菩提二者若供養即為供養三世如來三者信心愛樂三世佛是故不應妄失也。

　　若善男子受持為他人說下第二修行流通上既受持復不忘失今流布未聞也文為四第一勸為他說二釋時眾疑三歎無覺四出舌相體信般若有大功德今是初論云教三千大千眾生得羅漢不堪作佛復不解教他佛又無大悲又無一切種智也教菩薩當及種如意樹爾時佛神力下第二釋疑疑云佛既無所著何故慇懃時付囑如似著心舉事釋云四罪無復所見我心亦所著皆是宿誓願此世慈故付囑也又舉事表一切皆畢竟淨義寂滅不應也若人欲得般若邊際下第三歎般若無量釋成付囑義也佛出覆面舌相證信解若得福不虗者我父母生身有此舌生成不妄語故受持般若必得實利不現通力令舌大者恐舌非實大通力使大也故但出覆面舌也世間妄語為要引名利佛於萬德萬行中而無著恐名利也此中言陀羅尼是般若異名在聲聞名道品在佛心菩提在菩薩尼也。

　　無盡品第六十七

　　此下第二明方便道前是般若道生起如前依論解二慧不同一云自行為實化他為方便亦云上皆實慧如實虗通無㝵為方便慧三明於如此皆如實智名實慧於如此等法無取無著名方便四者通是己所行為實慧以此隨喜迴向與眾生共名方便慧亦云前說三乘共般若自下說獨菩薩般若欲明前來般若虗靜實照故二乘隨分得入自下多顯菩薩方便俱巧奇能妙用故是菩薩所為二乘無分也就文為二初二十三品正明方便因果大用第二常啼法尚兩品結勸修行所以說方便因果大用者本為令物修行故有第二段也初段為三第一從初竟方便品明方便體用秤歎令行第二有三慧畢竟品明發心起行第三從四諦已去明方便得果初中又三第一明方便慧體妙窮法實第二明方便慧用惡無不除善無不積第三秤歎方便勸修行。

　　無盡品者上品已般若無盡今須菩提更問明此義論云般若若有和有集故有滅有盡無和無集故無滅無盡故三世佛悞之而成佛也須菩提作是念菩提甚深者論云須菩提初聞佛說畢竟盡中聞囑累有法從般若無有量下還明畢竟空故知取有相失般若取空相亦失般若如是五句皆是戲論故知般若甚深既有深不可窮盡邊底佛上略說無盡義故今且問無盡也云何生般若者以此般若實曠濟無岸三世諸佛從中而起故知妙理湛一而不可窮盡也恒欲生之於靈府是故問生也色不可盡故般若生者了諸法實相故般若生也色若生故有滅滅即名盡以色無生故無滅所以言無盡也空等十二因緣亦爾十二因緣獨菩薩法者就名作空觀即墮斷見中若作有觀即墮常中今作因緣觀甚深便妙悟中道不著斷常為方便慧體也獨菩薩法者凡夫直順十二不求是非邪正二乘但知其過盡無我我所欲滅之入無餘並不窮因緣之實菩薩知其本自不生今亦無滅故非凡夫行非賢聖行獨菩薩行故名為獨也未得無生已來亦作此觀而未明了具足得無生觀解明了具足故云坐道場應如是觀也。

　　能除諸邊顛倒下第二明方便妙用惡無不除善無不積為二初惡無不除二明善無不積初中為二前明除內惡二明除外惡中為五一除諸邊顛倒外道多著斷常空實等邊凡夫多見身有常樂我淨四倒今菩薩觀內緣無此過也第二離二乘地第三離我見第四離無因邪因見第五離法見文易知也不見色若常若無常古解云上明除諸邊顛倒除四倒今具除八倒不應言此經未明除八倒也亦不見般若者明緣盡今明觀淨故菩薩爾時緣觀俱絕惡魔便大愁毒如箭入心此即生下第二離惡緣也。

　　具足檀下第二明生道為二初明方便力故令六度名得滿足第二明一一度中具足六度此中是得無生方便人具足六施極而未嘗施戒於戒而未嘗戒故六度具足也未得般若方便間施則著有間施空即滯空斷常成即施若人成施斷常不成也。

　　攝五品第六十八

　　此下第二明一一行中具足眾行未得無生時即一行非是一行信得無生忍能無㝵行故一行中具足能生眾行也問此中是何物攝耶答此是相生攝以本攝末此中明攝與前弁才品明攝異者前明相攝欲以眾行多功共成多之功力顯莊嚴有大力勢能破生死直趣佛道今明一一度中而起諸行為顯方便也。

　　方便品第六十九

　　法華明一乘為實三是方便故開方便門顯真實義勝經明一乘大方便一乘尚是方便三乘寧非方便此語須進退論之若望道門三一皆是為緣故皆是方便道門未曾三一大如品須菩提呵身子云汝欲令有一菩薩乘不身子答云尚無三乘豈有一乘故知三一皆是方便也若望三乘是方便即一乘非方便也今經云方便者照空為實遊空不著涉有無滯運用善巧故名方便也勝鬘總二慧為一乘即若方便若實皆名為方便今此中開一乘為二慧故有實慧與方便也是即法華明一乘為實勝鬘一乘為方便皆是總義今即開一乘為方便故是別義也上明方便體及方便用竟今第三歎釋方便勸學者修行第一明昔因久遠歎行方便人第二歎方便妙用窮能善巧第三歎行方便人得無邊功德由久植因故得妙用有妙用故得無邊功德也。

　　初問答乘上品生菩薩方便力能行一行具足眾行故問因久近也雖發心時久未必多見佛故問供養幾佛雖復見佛或住人天二乘及有得善根故問種何等善根佛答初發心度無不具足問得無生可言具足六度云何初心便是具足答發心畢竟二不別故初是後初初後既具後亦具初後得無生後初即亦行無生若後初不行無生何由得初後亦此初非後初非習因也是故發心即作無生觀故六度具足也。

　　譬如日月下第二歎方便妙用言能善巧為三初歎導達方便二便二歎起行方便三歎堅明方便初中為三一歎般若為眾行之首二歎般若有導達之能三學二譬結歎般若勝義初有十譬古解言十譬兩三相著皆是歎上無盡品中三事也初二喻一能成體二成名擬上能成功德也第三第四明一明外惡不干二明成內行此擬上斷惡也第五第六一明因中隨順二明隨慎故到果第七第八一明初建二明後慎第九第十一明其解二於解中而不分別也依論初日月喻菩薩二慧答四生也又如眼而無日月即無所見眾生雖有世善無菩薩般若不見正道也問五度是眾生流般若是大海何故乃取薩婆若為大海答論云薩婆若是般若異名由般若故五度成無留故是五度入般若中皆成般若般若變薩婆若各入菩薩中五度亦隨般若而變入薩婆若中也古手便者疑云六度各有力何而有便不便也最後喻輪破賊以常住王宮前空中住聖王是菩薩輪是般若破魔已在薩婆若空中住輪雖導而無心般若雖導亦無所導也。

　　爾時須菩提下第二明方便導達之能為二第一正明導達之能二明學般若有得失初問因上諸波羅蜜如野馬不應施行得果也答言所以造行為眾生是故行於盡也第二問上第八譬就於有中於其無別而問其所以別也又云領前諸法自性空無差別故答言所以得此無差別功由般若如羅眾色到山雖皆無別無別由山故歎山也第三問真諦不應最上也答俗諦故最上也問般若無分別即是真諦真諦有何最上答云言最上是世俗言也論云先就未得聖道空故直云空今說得聖道空故云第四問者般若有何意故得最上也答以能取一切法到薩婆若故在上也。

　　須菩提菩薩是念下第二明得失為二初明失次明得也失中四失第一明能如上作生法二慧行亦失也內著我外著空云我能行生法二空無富法故生也第二破著空方是般若復著般若即是著空著空故失第三菩薩作是念下著菩薩道故失初著空亦耶見次著空空亦耶見今住波若能具萬行是行菩薩道此亦失也此人謂由般若故能具萬行雖非是空不空終有般若能成萬行故失也第四失菩薩作是念我是生死凡夫未能了無生故所學皆失唯諸佛不取相無過失我所學佛所知如佛所知為眾生說法亦是失也論云著佛道故失今諸法實相何佛不佛而起佛見耶何曾有悟不悟而汝言凡夫未悟佛是悟耶乃見有失不皆是失見悟不悟皆是不悟也云何無生過下第二對失明得也上四皆失今不應無得故問云何無是過失也佛答無有故不取者以了諸法無所有即無取著不著空不著空空不著菩薩道不著佛一無所取故是清淨故無上過失也須菩提次問云汝是清淨般若無過失者為離自相不若有自相即有所著若無自相復何所行佛答能了一切法不失即不見常無常及人法豈更生心作有無意雖即有無也。

　　譬如轉輪王下第三舉二譬結成此近接上生以能如是不見離不離無過失行故無行般若諸行皆隨從第二譬釋疑諸行自有力今故隨順般若釋云如車雖有所行女須御者也又是結勸失若隨善御必不失道隨般若善御不失正道故無上過也。

　　何等是道下第二明起行方便為三初明將修行故先乘道非道二識道是非故正修行三明以修行故得果初四一簡道是非二歎般若能乘道三明道雖無生滅而行之即萬行成四明以萬德成故結勸令行今先問次答問從近遠生從上來歎般若為勝近聞無所取是行般若今將欲修行故先問道是非也事起下第二須菩提聞道非道後歡喜歎般若能乘耶是大事也般若無所生下第三明道雖無生滅畢竟空而不妨行無生萬行此豈是不礙也以是故下第四結勸也。

　　白佛云何習般若下第二明行既御道故得道也佛答中初作不合散習有諸煩惱為合正觀求不得為散今深習般若不見此合散也次作不住習恐不見散謂是正觀故欲寄心於中住故明無住習也。

　　士夫種士夫種樹下第三明得果為二初得果為二初明得果二更勸修也士夫是菩薩樹子為般若水為五度得無上菩提果也大經以眾生為正因六度為緣因此經以般若兩打斷分五度得無上菩提果也大經以眾生為正因六度為緣因此六度為正因五度為緣因也次勸修如文。

　　白佛修觀相下第三難釋照達方便得此方便於一切法皆明了也為二初明照達第一深義勸令依學二明是門無礙學者皆入初中有三初就教明廣略二就四法明三結勸修學所以廣略者大明佛教不出廣略得般若方便皆悉了達也一解云八萬法藏為廣一部為略乃至一長行為廣一偈為略也二解云略廣是總別義也知一切法皆無生不二為略知一切法不二二義為廣也六波羅蜜若略若廣者自有三乘法略廣今明菩薩所行略廣也須菩提意云何知略廣相下第二約四法明略廣謂如法性實際不合散四法也所以約此明略廣者由了悟如法故方識佛教略廣也非是於如法性等四中論廣略悟此四乃識佛教之廣略也明四法之四句也法性無有此彼分故云無非分也第四句不合散者人多謂如等三法為境悟此三法生智智與境合故今明不合散也是名略攝般若者第三結勸令學略攝般若者知如等四法故便知略廣名略攝般若也此但以四便知略廣豈非略攝波若耶。

　　利根菩薩入是門下第二明悟人也即以上四法為門也所以有此魔事欲起。

　　即滅下三歎行方便人有大功德為二初明功德次明得智慧初如文善知字門下第二明其人有智慧也字門即四十二字門非字門謂如法性此應是理教故云知也一語能明了一義為一語也二三四亦爾捨道謂捨下地得地得地不著喜捨下地不憂也不捨道謂住是地中也善知一切見者學無學見也善知行相者謂十六行也須陀洹者道人也須陀洹道者見諦道也須陀洹果者十六心心法及無漏戒等法是也善知根者知他根具足未具足故可度不可度亦自知根具足不具足如鳥子自成洲成未也慧者一切智慧總智也速知諸法名疾慧有人雖速知而智力弱故說有力慧雖有力而有鈍者故說利慧能於種種難中拔出又能於煩惱中免出至異名出慧於佛法究盡通達慧道俗有無等廣慧深入無礙為慧具上諸義名大慧又佛大故佛慧名大慧也於波若中亦不著般若此釋妙絕無所為喻名無等慧如如意寶能滿心願名為實慧待眾生者六度皆為眷屬菩薩雖要待眾生共度生死也得義法亦無礙為善知語得辭及樂說故知義具此四能說三乘此中五陰先廣說後略說故先言前知色後云善知陰入界此中先略說緣後廣說故云因次第緣增上也。

　　三慧品第七十

　　第一明方便慧體秤歎勸修已竟今第二明修方便因行為二初三慧品將欲辨於因行先明修行之軌模第二道樹以去正明修行經及論無三慧名直云行生修般若耳若以般若為慧於義得也三慧有二聞思修三此多就無階級階級為論耳行生修三慧多就階級無階級為論故經云從初發心至坐道場應行修也但法師及論釋不同一言三十心為行初地得無生為生慧生是本無今有前未得無生今始得故為生慧也修慧二解一云初地既為生二地去屬修慧故地論初地為見道二地屬修道二解初地至六地為生七地去為修也論云有人言乾慧地為行得無生為得無生以後用禪波羅蜜薰修為修慧也有人言梁武解初地具行生修但義說三也然論中直出階級解而不將之父直明無階級此意明具階級無階級三義也。

　　品三一明三慧三慧二明三起三明般若初為二周一者略明三慧二廣明三慧略中為三一明三慧體二明修三慧時節三明修三慧之方初中先問次知問來者上品歎般若功德故言善知一切法聽者愛敬般若故須菩提為之發問也佛答三界三答初行中四句言初有兩句明菩薩深悟五陰即是涅槃寂滅次兩句既深悟五陰寂滅即知諸有五陰是虗妄如此而了名般若也又解云前兩句是第一義後兩句是世俗二諦故是行般若也如虗空生者答第二生問數論及外道虗空或是常或是無常法今不借此為喻般若中明空不有不無常如涅槃相今明菩薩觀一切法亦如虗空不有不無不常不無常等則般若觀生故云如虗空生也然虗空無生無不生假說生般若亦爾也前就五陰寂滅明行義今約虗空者此據六種門也品淨此六種令不可得是行生義也修一切懷者答第三修問論云菩薩得般若已入深禪定以般若力故觀禪及禪定所緣皆不可得不見散靜能緣所緣故名懷一切為修般若也。

　　須菩提白佛應歲時下第二明修三慧時節時眾云一切法必有時節故須菩提為問也佛答初發意坐道場者此是無始無終義故說始終也問從初發意至坐道場應行萬行何故言行般若答論解方便品云有人言不必具修餘行得佛但聞般若即作佛如師子皷音世界是中人但聞無生無相便得悟無生也何有人行施戒等事既行般若故今但問般若也又須菩提上偏問般若不淨答般若三世又以般若心行萬行萬行皆為般若攝般若萬行故偏說得佛時轉名薩婆若故三慧之名但至道場也。

　　白佛次第次心下第三明修三慧方法不令餘念得入者遮一切有所得念隨起破之不令入也心心數法不行者小乘人罵此言也凡厥心數不行聖願四處一者凡得無想定心不得無相天擇心行不行此因果心不行也聖人得有餘入滅定時心不行入無餘時心亦不行菩薩云何得心心常不行耶論主答云此小乘法作此說也大乘法與小乘異故明菩薩一切心心不行也然明餘心不入此禪一切有所得心不行今明心數不行只菩薩行般若心雖行實無所行叡公釋淨名經云菩薩以法身為身雖處而非三界妙慧為心雖緣而常寂滅也。

　　自修般若得薩婆若下第二同廣明三慧即三初明修次行上明行生修今明修生行者既始終具足三慧故無深淺所以論之令無前後也二者文勢故前明修慧上明心心數法不得故問言既不行今修般若得薩婆若不耶佛答修是心常修習心心法也不行云何有修而薩婆若耶修尚不得何況不修耶又言真諦理則無修世諦有觀心故言修此二俱過故言亦不可得也此破四句得義也然此上明修慧今修不修四句皆淺則知行生亦然也後問云何當得者亦破得已想故今問得也佛答如如想者汝解如有四句得不即如實際者須菩提不解如故以其證實際為喻實際有四句後不解實際得薩婆若故如法性問須菩提應解實際云何不解答乃解其實際不解薩婆若如實際也問常云如法性實際今云何必實際法耶答是法性例人性故迴之在後也又約小乘人為論彼云學道為如無學道證實際證實際竟後方通達無量法性故法性在後也我性可得不者答云初果人尚不見我況羅漢耶問我畢竟不可得則無我是橫計今得菩提亦橫計不答有所得得亦橫計也今得是無所得取我無所有為少分喻也菩薩應學色下第二明行慧就文為五初明無所行是行般若第二無得行第三無為無作行第四不住行第五假名行今是初不起行業有無者上生滅是生滅是無相門今不起有無業是無作門下自相空是空行也不起業有無者有即三有業也凡夫外道離般若正觀以邪見心欲滅三有業也此是起無業也大略而言凡厥有無心皆是有見業也。

　　初發心云何行下第二明無所得行問二竟無一者不行是行初心迷悶若有行為行則性屬今云何耶佛答今發心則學無所得無所得者淨一切有無諸見故一師云發心之學無生滅觀就無生心修萬行不如他云有中修萬行然後以空導之故今及之前并當有所得心盡畢竟空然後只修萬行也若留一豪有所得心則不成脩行此行還成有所得也白佛徒有所得中無所得者正問得無得愛際義若從無所得得無所得此無所得正則是自然無所得菩薩發心應先行有所得後入無所得此句常住佛義不可從常得常從佛得佛亦不可無常反作常常若可作則常作無常佛答俱不可也汝見得無得二故作問也若見得無得二還是有得如前二法是有所得也今若不見得無得始是無所得也他得無得平等始是無得今還問為從平等得平等為從不平等以得平等答若有此問還同前答汝見等不等二終是不等也佛意明約眾生迷悟強詺作得無得也何曾有得無得定性耶若通理實有有所得終不可悟無所得良由空謂為有得也何有得之所有耶。

　　白佛為何事故行般若下第三無為無作行般若也初問答正明無所為無所作故行般若也白佛云何分三前者問意既無為無作何分別有三乘耶佛答中初印成其問明無為無作中無有分別三乘有所為有所作中自分別耳何以故凡夫愚人下此呵善不應生疑凡夫人未得道著五陰亦著空故可生疑云不應分別三乘也汝已得道空有俱不著何故此疑耶我以五眼不得菩提者此更釋凡夫生疑所以也我有五眼故不見菩提又我是得菩提人不見菩提可得凡夫未得菩提言有菩提可得凡夫未得菩提可得故大可恠也問慧眼見真諦故可見菩提菩提世諦佛智云何言五眼不見若言真諦遣五眼起不見者是亦不然若遣五眼則無五眼今正對凡夫無五眼明有五眼云何遣五眼耶此於常義大不可解今明五眼不見者不見凡夫所見菩提凡夫所見菩提皆是總謂何處有此菩提可見而凡夫想謂言有此菩提可見而凡夫想謂言有菩提可見也又今見菩提而見無所見故云不見也。

　　譬如他人下第四不住行般若也舉化來者釋佛無所住故得通即明菩薩無所住故行般若也因必化廣明化事也須扇多是無本有迹句四句易明也又有本長迹短本短迹長此即其事也須扇多無本有迹釋迦有本無迹三本迹一時者如釋迦受純陀化身受餘人也本迹俱無只此本迹即不本迹即第四句也本短迹長即須扇陀是也本長迹短者如釋迦或一時應現即是本長迹短故云即其事只須扇多等是也問若言我禮化佛得真佛福亦應毀化佛得真佛罪論主答云若惡心毀化佛身血為之出亦得逆罪問若爾律中何故明毀化人無罪答律中為結戒為護佛法隨世俗故作此說也人見煞化牛羊等不深責是故無罪煞真作心不異者得罪一等也。

　　是諸法實相不應懷者第五假名行也此如可然品隨俗語無過佛菩薩雖知諸法無所有隨俗假名說也著有亦著空者此釋疑也恐言既隨俗假名說則佛菩薩應著假名故釋云假名若著假名者空亦應著空也空不著空名豈著名耶。

　　爾時須菩提下第三明三智為二初明智優劣次明斷不明今是初須菩提問從上佛答中行菩薩道得一切種智生是故明若先定佛說一切種智也一切種智謂知內外者外即六塵內即六根二乘知此十二入苦空無常無我也不能用一切種一切道者不能以定為有故言無一切種也不能一切道度眾生也道種智是菩薩智者菩薩以四道度眾生謂人天乘為福樂及三乘道二乘及人天但為眾生佛道自為之人也第二明斷但明若二乘斷不明菩薩斷者小乘中不明菩薩有斷今依小乘中作問故佛但答二乘斷也又無生忍菩薩斷煩惱與二乘略同如二智斷是菩薩無生忍中說也問菩薩智與二乘異經云何同答云云論云即時有差別斷已無差別者佛與二乘智有利鈍故斷時有差別斷後俱無正使故斷後無別也凡夫愚人為之得罪者論凡夫見聞二乘人習相如見身子瞋習畢陵伽罵恒水習便言聖人有瞋慢故成罪也此中先明無為差別據所悟無為無異無為即實相也後明無為中有諸聖不同據能悟之智也道斷結說後際者聖斷結盡故得無餘無餘即後際也。

　　第三釋般若文為四第一明般若能彼岸故名般若波羅蜜第二明般若功能生善滅惡無第三明般若能成諸觀義第四明不耶義非義兩捨明般若初中為三第一就智行以明波羅蜜第二復次就果德明波羅蜜第三有復次就境以明波羅蜜就境中有二先兩後次就二諦以辨後一復次就一實以明也問上已明三慧三智今何故更問波若答上離波若為三慧今合三慧為波若又上但明波若今釋波羅蜜故一品具釋般若波羅蜜也第一度者聲聞下度緣覺中度菩薩第一度也能生一切樂說辨下第二滅惡生善用無常義下第三成諸觀也般若非常非無常具常無常用若非般若無常則無常見今捨常不著無常故是般若無常也義非義下第四兩捨也無為般若者般若非有為非無為為無為具足先明般若非常非無常次文明般若無常今文明般若常故無一定相而具一切義也無為二種一者實相般若為果地般若是無為也說智及智處皆名般若實相是無為般若觀照文字是有為般若也以實相為因觀照為果亦得觀照為因實相名果以修解觀照方知如法性實際由觀照了法性法性為果須尋經文陳因果等義也。

大品義疏卷第九


卍新纂大日本續藏經第 24 冊 No. 451 大品經義疏


大品經義疏卷第十

　　胡　吉藏　撰

　　道樹品第七十一

　　此下第二明發心修行此中有三第一從此品竟六喻品明自行第二從四攝品以下明化他行第三從畢定品明自他二行無不信皆不退初中有二第一從此品畢念次品明發心脩行次第漸增二從一念品竟六喻品明行既純熟故眾德斯備就前次第漸增中有四第一此品明方便起心無所依著希有可歎次道行三善兩品明菩薩正行成就第三遍學一品明菩薩正行既成故遍學諸道第四三次一品明次第漸增故入菩薩位也初品中為七第一明方便起心無所依著希有可歎第二如佛歎第三以體如同佛故勸學如學如必須發心前第四勸發必有所念前第五明發所念之法既明所念之法次脩行前第六明起行方便第七明諸法雖無所有不失如義道樹品者上三慧三智三度即是二離用今明合明一道正言二非定二所以可合一非定一復可離合皆是道今雲譬以明道前言道樹品問此云道樹樹為是因樹因道為果佛樹佛道答此語通也言道是無上菩提道樹亦是無上菩提樹也若行菩薩道則以為通亦是因樹也問此道樹是自行為是化他答具足二也菩薩求佛道樹是行以此華果答眾生以此樹華菓是化他初須菩提歎希有者論云十上無所得耶是得故歎未曾有如文也然種樹具有難易自有於地種則易於空種則易斯次成華菓如幻化人所作於地種則難成內道亦爾自有人見有眾生可度則發心度之則易忽向其道無有眾生可度則大難自有云實有眾生云何可度然則大難若知眾生虗妄不實易可度耳此求為易也今云空中種樹是所得人作語有所得人見眾生是有不知是空空中度眾生於其是難今為此難菩薩為難也佛答云如人不識華藥而溉灌者須菩提但明眾生不可得為眾生種樹不明樹體有無佛答則具二事不識樹者此明菩薩體樹不可得也須菩提云明度眾生無眾生可度今明求佛樹無佛樹求也前云不識樹也不識者體樹無所有也葉陰涼除三惡道熱華可愛是人無果也菓堅實謂三乘道也。

　　須菩提白佛是菩薩如佛下第二如佛難先難佛述正正作斷惡歎為如佛也次舉三義成之一生善二斷惡三佛答如故能滅惡生善即釋上功能佛也體如故名佛菩薩二體佛如豈不如佛差菩薩別體如不體佛如者可不如佛耳問云道如此是佛何不如佛答於彼成不如不故如佛也。

　　應學如下第三勸學如既體如故如佛豈不學如耶此中明體如故具自行知眾生根體如化他根具足者知眾生信等五根具足也知果者菩薩見眾生得行信等五根而未可即度者此是其過去罪果重故云知果也得智具足者菩薩既知過去罪果而為得者眾生即罪業既過去不生畏畏故求行智遍知三世事既知已為說未來當墮三惡道眾中方便受也淨三世慧者通慧三世無礙也知知過去善惡未來果報又現在眾生根具知此事故方能化眾生淨佛道也。

　　如是須菩提下第四勸發心既學如有如此自利利他故也發心既勸發心故須勸心功德故有六格量也乃至格佛功德者歎佛德無邊使發心人欣慕也又佛德無邊云如則知其福亦無邊也。

　　當念何等法第五明始行所念也般若深妙一無定相故令始行標心佛心果也恐既捨也樂未得出世樂便生改悔故念佛道則雖失世樂得出世樂雖捨獨善小余得共眾生大人樂也何等緣增上者恐耳念種智可念故無相寂滅令心如境也念為增上者此謂智為念也種智雖畢竟淨而能知一切法故云念為增上也。

　　何等方便下第六明修行方便也上云種智及一切法自性空令問云何等空中方便修行耶佛答於無所有中起方便行行萬行此是無有不二行雖自性空而眾生行即是空不礙有有不礙空善巧之義故名方便也此文中略就檀一行中成熟眾生淨佛國土餘行皆應爾也無法尚不可得何況法性者得佛時畢竟空故始是方便故因中不著有無果亦如是可謂行無生滅因不得常斷果即其證也問又云得法用得法得何前是答得法者得佛道用得法是菩薩道也。

　　白佛下第七明諸法雖無所有而不失能知之義問意從上非佛作生諸法非作無所有者誰知如此無無所有法耶佛答明第一義中未曾有不有今隨俗故云佛知無所有而為眾生說有不有也。

　　道行品第七十二

　　此品第二上第一正明歎菩薩依無所得發菩提心今第二明修行菩薩良由無所得發心然後亦得行無所得行也知善則云發心菩提心為欲學菩薩行也就兩品為二初正明行菩薩第二明方便成今云道行品者上譬說得名今法說為因也。

　　品三第一明菩薩行第二明得果三重釋前不行義今前問次答論云佛上處處說般若須菩提別聞般若上雖說菩薩行今亦別問菩薩此是通料簡上經生也若別而為論上既明發心故今修行所以問也問菩薩行耶答此義有通別別為論般若可是實論云般若是慧論云般若名諸法實相慧若是菩薩行具實方便二慧則知般若別菩薩行通也又般若但是慧菩薩具修福及以三果也若通為論名般若經而菩薩行者則別般若修是菩薩行也以般若經中無所不具具二慧及福德也佛初答為菩提為菩薩行也標答也次求正於菩薩行謂不二心行也此是空悲二道雖行一切法畢竟空不有不無無此生心動念而失大悲心行一切行雖大悲心行一切而成不曾生心動念此即菩薩行也。

　　白佛何義故為佛下第二明得果為二初明得佛二明菩提又是通料簡上義如前也此中亦四義釋佛佛解四名畢了義無異也有解云第一句佛自知實相義初是知無異也有解云第一句佛自知實相義初是知義無礙智也是自知第二句自既知實相以名相為眾說即是法無礙智復是化他第三句釋佛具知二義所以也佛以二緣故自知實相義一者智圓二者界盡餘菩薩聲聞不得名佛者無此三義也第四句總上三法謂知義亦知有知無故云一切也次釋菩提義之如實際名菩提義之如實際名菩提者化即如是頭境云何名菩提云名菩提耶今經中云只如義是菩提義無差別差別為論體悟如法生菩提故如法亦是菩提無差別為品如法即是菩提境智不二也復云名相是菩提義者前義我無礙礙第一義諦智名菩提今智名字是知法無礙智為菩提知世諦也第三義外即名相為菩提第四義內絕念想為菩提第五舉人釋法。

　　第二人簡異二乘菩薩也初二句從真俗境得名也白佛下第二問答料簡成前菩薩義四義一者明菩薩心無得失二者明所行般若不以二行三者以不二故功行滿之外惡不干四明菩薩善惡兩提行名正觀問何故不為善根答一往為論不為有得善也二往為論上既勸作不二善根方便言不二是善根凡夫二乘作不二善根故亦明二不二善皆不行也佛釋不為善善根云若菩薩未供養諸佛者佛意云菩薩本為佛道佛道為究竟汝所行善根未是究竟云何保著如百論為除惡善行若入道則須捨善也。

　　三善品第七十三

　　此明供養諸佛脩善根植善知識皆名為善故云三善亦三善根品此品中論菩薩善根故以目品此是第二明方便善成就中為二第一論上具足善根義二正菩薩方便善本也先問云菩薩不行三多得婆若不者下云菩薩不為善根故行般若因此生問不為善根則不行三多便應得佛所作此問者善惡皆捨皆空行須行善佛舉有破無明行三多尚難得道況不行耶上品是用無破有故云不為善故行時眾著無故舉有破無然用此有無令成者於有無二見也次問云行三多何故難得道耶佛答舉方便無方便答無方便有所得行三品多故難得道有方便無所得行故易得道也。

　　世尊何等方便力下第二明方便善成先問次答答中幻六度云為六也論云此中用有無為方便如文云從發竟施佛乃至施人是有義是時眾生布施想以下是無義三事宛然有故不著無礙未曾三事故不著有巧離有無故是方便也問餘處云離有無是方便今云何因有無為方便答此是方便有無故能假此有無於即常有無故是方便也如此行施故正觀善根增益能嚴土化人下者此爾也地獄道因果此三異兩十惡果為道也因者是三毒如貪欲長氣起貪癡不善道瞋恚增長起恚增不善道愚癡增長邪見不善道三毒見不善道因三不善道因是七不善道因故云因也受身心苦果故不果也人天是受道惑時得道故不說應遮也。

　　白佛若四念處下第二明諸法性空不妨脩道也就中為四第一明道體雖空不妨脩道第二勸菩薩如道而行三勸脩無相第四廣出取相之失成無相之得先問次答問意念處助道法皆空何脩此道得菩薩佛答中初法印其問明諸法實理空若眾弱悟無取無捨則菩薩不佛別道品等諸行良由於眾生不空相今欲令眾生悟空故分別道品因此道品得菩提也復次何但道品空為眾生說有也。

　　菩提以智見證應學下第二勸如道而學也學者學諸法空無取捨也而分別者眾生以世俗分別也復深入名見故云知見又出小乘解智見四句一者有智非見謂盡無生二智息心故非見也又除五見世間正見餘慧皆名智是非見也二者是見非智五見世間正見諦中八忍是也餘無漏慧亦名□見亦名智也離此以外非見非智也次釋善法云不合不散者凡夫與三毒合二乘為散此二智耶非正法也今了三毒不合不無故非散名為聖法聖法者正法也白佛不學舉色相下第三明勸觀學無相先問次答問從上佛答末後一句之學已不得諸法相生佛先既云遍學諸道不遍學智諸相耶佛答好體應例既遍學諸道豈不遍學相今就菩薩正觀為論故破一切有所得相畢竟無所有何以學耶亦應例二乘道畢竟空無所有亦可不學此反覆皆得也。

　　遍學品第七十四

　　此下第二上明菩薩正行及方便具足亦名菩薩遍學諸道所以須遍學者欲以遍化故也善不學知二乘何由得化他如不苦行六年何由得伏外道耶。

　　品為四第一乘前品歎菩薩方便具足不受世間果報第二明離諸戲論故得入菩薩位得出世間果第三明菩薩遍學諸道第四明種種智勸發心脩行。

　　今是初上明方便力行六度不受世間果故歎希有問菩薩方力行出世因而不受世間果何事可歎答除有所得人亦行六度便受有所得果菩薩行六度能作無所得行故不受有所得果所以可歎又餘人亦作無所得行無方便而成有所得菩薩有方便能了悟無所得故不受有所得果故可歎佛答諸法中不動者成其歎也以菩薩能於正法性中行其心不為諸見所動故不不受世間果也。

　　白佛無所有能得所有下第二明菩薩離諸戲論得出世間果先明佛果次明得出世間菩薩位以不受世間果故便得出世間果也所有者是無為法是以作四句四問如文也何等是戲論下第二句明離戲論得入菩薩位此中先明戲論次明離戲論後結入菩薩位合三句如文也。

　　白佛若諸法無有性行何等道下第三正明遍學兩問初問乘前無戲論生三乘道法無戲論菩薩何道入菩薩位耶佛答中三句法譬合也譬中舉小乘見諦為譬如文第二句為三初領遍學二歎遍學三結所不解領中先領諸道名異次領佛遍學如文是菩薩若生八道下第三二正歎遍學歎意云若生見道即應作八人乃至生緣覺作緣覺也若二乘則不得入菩薩位也應經歎意若不作二乘則不學二乘也若菩薩學二乘不作二乘者二乘者二乘學二乘亦不作二乘也問但應云學二乘何故文云生耶答學二乘觀即有二乘有二乘觀心生故云也至據其始生據其終也我當云何知佛所見義第三結所不解也佛答中四初印其難次釋其難三明二乘智斷是菩薩忍四結勸遍學初如文菩薩從初發心意下第二正答其難以智觀直過去明菩薩以智觀智此是二乘道意直過入菩薩位也觀智二乘是四諦中行直過八一實諦觀智二乘是生滅中行直過入無生滅觀也論云如人親繫獄著乘之而與不其同重桎梏也八人智斷菩薩無生忍者第三文也問先云菩薩觀二乘生滅中行故直過入無生滅觀今云何言二乘智斷是菩薩忍若是菩薩過何處耶答論云佛示須菩提二乘人於佛菩薩得少忍一天分故云二乘智斷是菩薩無生忍也二乘信氣分故云是也二乘與菩薩所行懸遠故云直過如前累教品中須菩提得空比菩薩不可為喻也次論有中所行也二乘智斷者智斷學入八智無學人惑九惑十是鈍根羅漢不得無生智故九一云雖名十斷論謂五下分五上分也須斯二人略說斷三結廣說八十八結那其略說斷五下分廣九十二羅漢略說斷三漏廣說斷一切煩惱也如是須菩提下第四遍學也。

　　白佛何等是道種智下第四段明舉道種智勸發脩行所以有此文者上菩薩過二乘道以道種智入菩薩位得佛果益眾生是故今問何等是菩提道種智也文為二初舉道種勸發脩行二明諸法雖空不妨脩道即是論辨上義也佛答先明菩薩自得道種淨復為眾生說善觀根緣隨緣吐教而言淨智者此智畢竟淨異二乘取證不淨也菩薩遍知諸道而未曾有知故是淨也佛自佛非有非無相者此問乘佛答一相無相語生令不因相脩般若後不因無修若今因何物修般若無如此是相始是無相脩般若也。

　　何以故有法念者下第四廣前有相之失成無相之得也不得小乘順忍耶答須大乘道耶問何故不意不得小乘煗頂而言順忍耶答大小乘經皆說煗頂退故不說也成論人云處已不退恐非正大小乘義也以忍法不退故說也。

　　三次品第七十五

　　此下第四明菩薩次第漸增得入菩薩位為三第一因前只未明大乘順忍之相即顯無生忍第二為始行菩薩開之次第第三須菩提取惑情為難請如來今通使教無應初段中為二第一正顯大乘順忍第二如來弘已當證顯脩行之方初有兩問答第一問意上品未既明有所得失及無小乘順此是失念問無所得有小乘順忍乃至十地等不耶此問得也佛仰可知也第二問言有諸法相下問菩薩大乘順忍明菩薩行般若時若有一豪法相而無一豪法相色等是有佛答不見如此有無故是菩薩順忍也有法是菩薩道無法是菩薩果故解云因中行有法故有法為道果地行無法無法是果也論之不爾三釋一云八聖道是法行八聖道斷煩惱得無為得無為是果也二解云五度為是法道般若無法為果三解云如法性無為法是果以下從因緣生故若般若相應知慧量有法為道也問前集散品明實相能生般若般若是果實相是因今何故般若是道實相為果答般若就境智敬故實相能生般若般若是果今明由般若斷煩惱得悟實相故實相是果般若是因也前明順忍今言道果是無生忍以何故知云斷煩惱得無為果能斷之起豈非無生忍耶。

　　白佛若一切法無所有性下第二明佛自印引為經成脩行義先問次答答中大言以無所得起行一切行故能斷一切義得佛道已初禪離欲者離欲界五欲也離惡者離五蓋五蓋蓋狩人入惡道故惡歎諸善故名不善此是初禪所離也護也喜樂者離欲不五欲初禪喜樂也二禪俱有喜樂初禪喜樂從離五欲生二禪喜樂從宣生何者二禪曰初定生喜樂故云定生初禪先定可目但從離欲界五生故云從離生也問初禪離欲界煩惱名從生二禪亦離初禪煩惱何不從生答亦得如此但初禪無說離生二禪說定生也又學欲界煩惱是不善憂離之則今能離故說離生色界是先說煩惱此是依數義如此不說依離生但覺觀因緣失禪故佛說滅覺觀因緣失禪故佛說滅覺觀內心清淨故得二乘也諸禪及枝取者此是脩初禪時取禪枝相皃而脩也不念有禪者得禪念恐著禪味故現無光不念有禪異外道也從禪五通也一念相應慧者此是從禪發五通竟迴心入偏盡通以一念相應菩提見四諦故得十力等其文次第也。

　　新學菩薩云何次第行下第二為始行菩薩開行次第也論云須菩提信受佛語諸法雖空而能起五通等此是知菩薩所能行也新學菩薩云何於無所有中脩行次第此間言云始學之中無所有便有言無次第故問也佛答中約三種明次第一者約發心明次第二者約六度明次第三者得六念明次第問何等是新學答雖未得無生現前無量劫脩行皆名新學人解三次有四說一行學道三名異了義更無異二云初行中名學後道三云布施名行持戒名學智慧名道三云戒名行定名學慧名道約八正戒定慧亦然四云檀與精進六度為行持戒與禪二度為學忍是善般若是慧具足故名為道也此中明始行菩薩但從聖人邊開法者聖說多無依著故緣覺不說法故不從緣覺聞向發心中云何有次第行學道耶答此約初中後明學道故發心亦具三也次約六度明行學道一一度中具行學道亦是約初中後為三也此中度皆具四行一自行二化他三歎人有人雖自能行施不能教化行施以畏嗔故又畏為已教布施以之為息故不能教化行施有人雖能教化行施而自不能行有人具三事一自行施二能教他三歎布施法見破戒惡人行施也皆不具四事菩薩具足四事以是布施因緣下上行四事為因此二得出也果下五皆爾也問此云菩薩因布施生五分得入菩薩位云何作之答菩薩布施故得果報如竟不猶戒即生眾又施眾生無畏亦是戒眾以持戒故得空空故發慧發慧斷煩惱得脫眾生可知見證解脫名解脫知見眾也五分身六度相攝者尸羅攝戒身攝解脫身及定身般若攝慧身及解脫智見而解脫身應入般若般若斷或云何屬定身答(云云)竟論禪定是功德藂林故解脫攝屬也第二約六念明三次如文也。

　　須菩提白佛下第三須菩提取惑情為問請佛今通使教通無應問意云若諸法實無所有則無有次第行學等佛反問汝聲聞人見色等法是定實不須菩提答一切法從因緣假名有無有實定故我不見其實定一也佛與汝既不見實定有云何以次第不離空次須菩提便領解云我已得道不復生疑但為當來學大乘人鈍根惡取空故聞空便無垢無淨土家持戒名淨凡夫惡人為垢也破正見者惡取空是邪見故破正見內破正見故外破戒及威儀以不畏罪故便妄語求利故破淨命也。

　　一念品第七十六

　　此下第二段有兩品明脩行純熟故一念具足斯備也先未得無生故未能無礙行一念中不能具足眾行今得無生無生一念中具足一切行也兩品為二初法說第二譬說又先明一念具足萬行歎其功能後品明無作而積應眾德顯無所失也初品為三第一明於無所有中起行第二明一念中具起萬行第三明行空無相故具足諸行初中為二先一問答明無所有中發菩提心次一問答明於無所有中修行初問來者上品釋六念中皆云無所有性中尚無少許念況心等便作是解生於斷見須菩提騰斷見將來欲令佛破之是故問也正是著空人作問既空何有菩提發心定見眾生下何所度空無有佛上何所求有佛答良由無所有故得發心耳盡淨一切顛倒令畢竟無所有故名無所有始得發心道心名發菩提心也若作因緣無所有者明因緣宛然何無縱跡處所故名無所故之發心所有心所有心所有豈礙發心耶諸有著難可解脫此破有所得者明有所得著有著無所有皆不得發心也亦是寄須菩提喻眾又汝聞無所有便著無所有故便言不得發心作此難者歎可得解脫也。

　　白佛無所得者有道有畢如下第二明無所有中修行先既發心故脩行也亦先明無所有中得化他今明無所有中自行亦先明無所有行因今明無所有中得果也所有即是道果者不見所有先所得反名無所有如此了悟實相即道果也古解云其法離無所有別有道果故佛答云無所有即是道果也云何初地乃至十地者問答竟與上同但據自行為異也又一義論云眾中有始行人著諸法無所有佛上雖破其著便更著所破法故更問令佛恩其見有何差別者即明萬行不二無有差別今有差別者為物故有也云何無所得法施乃至神通者古解云此問時節也問云何能得無差別行耶答從初發心忘於三事。

　　淨差別云何念中行下第二段明一念具萬行論云初發心時著有無心重故漸次第行令有無悉捨故無所不能故明一念中具萬行也就初發心亦作捨有無觀但有無病強中道觀弱也諮中先作此問者開般若是無礙相無所不能問云何一念中具萬行萬德耶第一問云何能具也第二云何不離第三云何不二云何不二佛先明不二者以不二觀行萬行故萬行皆不二故今問云何不二答竟以先願欲攝諸度故能禪其所願而得不二也第四問云何攝義也最後答無漏無心此是無生忍以得無生忍故有萬行如上五華散然燈佛具萬行也問云何得無生忍具萬行答無生願行萬行萬行皆無生也又得無生忍不見三事即具檀不見持犯即轉無生忍名戒不見過智轉無生忍名般若等也。

　　白佛何空無相無作具六度下第三段功用三空具萬行也二乘有所得人行三空則失萬行修萬行則失三空故是取捨生滅觀今菩薩行空脩萬行萬行不動三空故空有不二不與名無生滅觀也先明一多無礙今空有不礙也先問次六度即六一一中為三標釋結也釋一一中具心義一者自體滿具足二者能攝諸功德三者兼濟眾生曰行化願化願成得果而文中或二三四何故明一行攝眾行答先須菩提問攝故答攝也亦能滿足一切眾生第三兼濟也問竟於一行中具明如此等義答寄持事菩薩得無生忍已後能住畢竟空觀中具行一切行能於一中攝一切行復能以一行益一切眾生復能以一行得佛道也尸羅中但事一尸羅體二益眾生如文忍中具四事如文問割截羅漢亦不與菩薩何異答不義同而漢羅不能於一切眾生起無緣慈悲於眾生者也問得無生忍割截不痛何足為喻答得無生忍應不生六趣今能以無生作生用入六道中為割截始為常有二乘得無生入無生觀內不能為生用非為希有也精進中二事體二乘益體中三論茇標身心二精進次茇釋三茇結禪度般若皆具四如文也。

　　六喻品第七十七

　　此下第二就譬說一心具萬行正意就譬說中明住空無相無作具六度喻上品第三段也此品來有三義一者上品三度一者無所有中發心修行二一念中具六度三住三空行萬行附會便言有如此功德故生著心故今泯之如此等皆夢幻有也何有耶二者明虗寂之中無所不行二乘有得何迷漠處若畢竟空云何能具所為若有所為云何是畢竟空故今明空有無礙者如故約化事也幻有無礙無幻無礙有也二者為人耳上品菩薩畢竟空而行行利物時眾生心不生行既無菩薩法應不見今明實見云何無菩薩耶故舉六喻曉之眼也見便言有者亦見夢幻可言有耶。

　　品為二第一正舉喻釋上六事第二乘釋疑初先作四問次答四問還問上第三段中六度各有四義耳第一問上第一六度能明無相不可分別中而能滿足六度能耶第二問上第三外道云何無異中而能分別益眾生自行化他故相逐也第三問第二攝眾行義諸法空無相云何有相攝耶第四問第四諸法空無相云何得成佛道此欲成因果一雙相次也。

　　佛答中為二初總答次得六度別答雖總別二答不別答四問但總答也問意云既空無相應無四事佛答夢幻等四事何共四事如夢幻四事何曾事耶即是答四問也以是因緣故下別答六度答異也上法說中一一度具四事今喻說中亦一一度具四事但法譬不同故有兩品也釋第六度中云不見夢乃主夢者上來借六喻以喻法法既不可得六喻亦淨故菩薩耳法不曾虗實也第二段更問者上來明菩薩所生功德問於六喻來例萬法今欲例於萬法故復問也。

　　四攝品第七十八

　　此下第二明外化方便前是內行方便亦前是自行今是化他由內行滿足故能外益生就此為二第一從此竟成就品中無眾生可度總明化德第二從何等是菩薩道以下盡盡後品明二種要門謂成就眾生淨佛土也就總明化德中為三第一此品明菩薩為化道無方巧化非一第二善達品明為化之能第三實際品明為化之意初品為二第一明菩薩化攝無邊為益無量第二明菩薩雖能廣利不存化功初為二第一明生身方便益物第二明法身菩提化物遍滿十方也初三一同問二答三領解稱歎初問來昔論有三義生起一者云上來已作此問今更問者無始來有所得病難破故也二者說經將訖空是入道之要如云離三解脫問無知無見是故更問空義也三者佛在世眾利根易悟佛滅度五百歲後眾生鈍根難悟多生著心聞說空便言若空如夢幻者何以有善惡報耶須菩提愍末世眾生是故問也上品末問與今問同上品末答明無所有破病今品答明法雖無所有於凡夫有也佛答中為二初約眾生述失二明菩薩化之初中云凡夫著夢著夢者此是著空亦著實如是空有一切著也以內有所著故起身口意三業生三界諸法雖無所有於凡夫成有也是菩薩下第二明菩薩化之好體直為說實相不空有不虗實但為眾生故漸漸化之先於慳中拔出令持戒持戒是中根人故次於戒中拔出令修定如是於三界拔出令得二乘二乘中拔出令得大乘大乘中拔出令悟無三無一如是漸漸令還原本淨悟實相不是空有不虗實不大小是菩薩空權巧也決領解秤歎希有。

　　佛告須菩提下第二明法身菩提方便外化為三初正明化身利物二明於佛明為證廣明化物三明四攝利物今是初文中為二先通明菩薩則法二陀攝取眾生次世尊云何以布施饒益下第二別明布施攝眾生為二初明外施次明內施外施中為二初正明平等施為得次明簡擇施為失須知簡擇不簡擇但得失安無明無知心中簡擇不簡擇但失若有方便簡擇不簡擇俱得或為緣識是非取捨及以識勸義故則簡擇也或為彼眾生取捨高下心故則不簡擇也次明內施中亦二文初明平等施二正明內施如文。

　　次我以佛眼下第二引證亦上來是利根益人道三利益三惡道上大慈用今悲行上說法今說通也。

　　復次我以佛明四攝下第二明四攝即四先釋布施布施中為二初明財施二明法施初明財施中先明法施如文也次明法施中亦初明世間法施二明出世法施白佛菩薩得一切種智不者因上聖無漏法果文生問也初問菩薩得一切種智不者此問為菩薩時得種智不問須菩薩提何故問云菩薩得一切種智不答此是進退難也此問應云為先得種智故作佛為先作佛故得種智若菩薩時先得種智者既作佛云何佛云何先得種智若前作佛後得種智既作佛竟何用一切種智又未得種智云何作佛答意當得種智名菩薩已得種智名佛也次釋出世法施中廣列諸科者序品列成為勸學廣大乘列為成大乘今列為成法施勸學中最廣略無四十二字法施長行有三十二相八十種好也問三十二相云何是出世間法答此是無漏果無漏業日起問上來何故不明相好至此始明耶答生法二身上來明法身法身最勝故次明生身生身劣故也問小般若以色見我是人行邪道今何云說相好為法施耶答經說相是般若相即是非相如作解相起行耶道不見如來若見相非相見佛只見非相相亦見佛也彼云法身實無色若見即是惑心今問若見色是惑心見法身非色亦是惑心若見非色非惑見色亦非惑經云光明者即是智慧見色云何是惑光明既是智慧智慧亦是光明起如實等皆能說法色豈非智慧寧得無色是惑心耶八十種好中識滿足論云此識是果報亦生即自然智識一切好醜也若見凡夫識不具足故學作人法用也又佛一歲具足一滿足乃至故身識皆具足餘人八月九月處胎云十月菩薩處胎十月總得一切歲身根具足故果報得識亦具足也次釋餘三攝如文問何故廣釋布施若布施在初既廣後亦例廣後略明亦略也布施具財法故釋人也。

　　善知字門下第二明菩薩不教化功為人初明不教化功故得聖道今是初文古解云此中明字門應入法施中例廣乘皆是摩訶衍也而今不入者上明生法二身為物皆是假名字欲明如此名字無礙故不可得非但生法身所施為無礙不可得只名字亦無礙不可得也一字生四十二字生四十二字者如兩一名二百一名百等乃至萬一名萬等也四十二字入一字論四十二字皆有阿分故入阿中也須菩提問意乘四十二字生若諸法畢竟空無名字者云何定生法二身菩薩為眾生既無所說法亦無也此就空有相遣作歎菩薩心既知諸法空無眾生無菩薩無所說法而口不應為眾生說法故以所說徵菩薩心空也答初印其問得法空菩薩如是菩薩法空已久正答其問菩薩口雖為眾生說法此說無所說而不失空相今分佛答中為三初明菩薩心亦空有不違第二明菩薩拔出眾生空有不二故不相違三結歎菩薩心所住外說無過也空有不二未曾相違如化人雖說意無所說也又化人雖示種種事竟無心而示生法二身菩薩化物亦爾也拔出於顛倒地者第二度眾生空不違上明菩薩口說不違心空爾明雖拔眾生竟無所拔故云待不得也如是須菩提菩薩者此下第三結歎菩薩內心無所住外為物說法下益眾生上問眾無過失也色與法雖異不者夫論一事已竟今更難若道理無異者不應有分別佛益第一義無分別也世諦有分別也須菩提難云世諦故有分別者第一義中無有分別論解須菩提就第一義門作難凡聖先別難由來諸大師云就世諦作諍若以世諦有各別者凡夫亦見世諦聖人亦見世諦凡夫應是須陀洹也佛答凡夫不知世諦故非是聖人然望文論釋為得也須菩提難云世諦故有分別者第一義中無有分別凡聖不異凡夫應是須陀洹正難就第一義作難不就世諦作難若世諦有分別凡聖異第一義諦無分別凡夫無差別凡夫豈非須陀洹耶須陀洹是聖始故標初為言也佛答凡夫不知二諦不語二諦也悟世諦有即悟第一義空悟二即悟不二故得道也大經云世人名世諦者此標於清為諦非是放諦也。

　　白佛修道得果不此菩薩下第二明不教化功故得聖果也所以問云脩道得果不者上即既明凡夫不知二諦故非須陀洹等賢聖當知修道得果不脩是者不得果故問也以四句皆禪以見修不修皆是有所得故云不也上明凡夫是須陀洹則是凡夫一見今聞異須陀洹便作凡聖異見皆是著故並非之也問大經明於緣是淨緣知是於以不答不知於諦不諦皆是佛名之世也問佛語同故知是世諦應是初果答緣作凡知今此中據了悟久知耳。

　　善達品第七十九

　　此下第二明為化之能以化之能者以善達法性故能無心而化華嚴云無心於彼而能應一切也又品來上品明菩薩遍入六道謂此菩薩妙慧此摧故能入諸道今明欲恩之明善達善達者雖遍化六道而無心云化也。

　　品為七段第一乘前品明菩薩善達法相故起行第二明菩薩出化處第三明菩薩解法化名相堪得大利益第四明菩薩解法無相故增益善根第五明學法性名學一切法第六明諸法雖是法性要須修行第七略釋法性成上修行立義也。

　　今是初文問上來上處處明善達法性今何故更問答云般若甚深無定相耳無厭足是故問也又唯佛究盡法性降佛已還未能具知是故問之菩薩未依佛何能通達法性也佛答寄化人以喜心菩薩悟幻人非凡聖非有為非無為不垢不淨菩薩之心亦爾也化人有脩道不者上明化人不行前境今明化人內無所修也白佛色如幻化上寄化明菩薩妙悟又舉菩薩妙悟例問萬法故高之一觀也。

　　白佛諸法夢如響下第二明菩薩作出之處謂菩提須菩提拔眾生如人沒泥中而拔之是說問也佛答但名相中者此據其所著處也明空謂故為名空故名為相此中色若麤若細皆相謂有云何由來人年其折盡無盡耶豈可折人化盡耶。

　　白佛若一切法但有名相下第三明解法但名相故得大利益若法非但有名相者則有定性定性則不生福滅罪道為罪道為罪故無自利利人無定性故罪可捨福可修故有自利利人也若諸法豪釐許有者此引得佛為證若有一豪相可得者則坐道場不見諸法相應是僻悟以坐道場無有小悟故得佛是知諸法無一豪相也。

　　須菩提菩薩學一切法相下第四明菩薩解法無相便增益善根也問菩薩學無相云何知一切法是有云何學空二能知一切有法答菩薩學空出三界盡三漏相破一切法中無明起知一切法也。

　　如是須菩提菩薩應學法下第五明菩薩學法於即是學一切法也。

　　須菩提白佛若一切法即是法性何以學般若下此是第六明諸法雖是法性要須修行雖分別諸法不壞性法也問何故云出法性外有法不求菩提耶答出法性外見法則是道若道者無明不事轉。

　　云何得佛般若法性先後中有異者第七略釋法性以釋上修行義法性先有後無同足凡夫法不成脩行義何者先時無後從因緣生與世間法何異若法性先有後無則墮斷見亦不成修行義今法性前後中皆清淨故菩薩能之目得佛亦能人也。

　　實際品第八十

　　此下第三明為化之意菩薩所以為化萬端者正欲置眾生於實際中是故此品明為化之意然實際是無之異名正法之別目耳何但是此經為化之意十方三世佛菩薩為化之意亦令悟實道也。

　　品為二第一正明為化之意建立眾生於際第二廣明菩薩建立之法今是初文眾生畢竟不可得者上品須菩提種種難若諸法空云何有五道生死善不善等法今難眾生畢竟不可得菩薩為誰非般若先難法為眾生今難眾生為法又上來問難應有四句一者以法難法如六度不可得云何行六度二者以人難人眾生不可得何故度眾生前為四句也佛答為實際故行般若者須菩提取有所得心為問菩薩為眾生故行般若為實際故行般若則及倒情也實際不異眾生際者釋為實際意也良由實際不異眾生際故菩薩為眾生即是為實際也問何故作兩際不異語耶答有所得人皆云實際是真諦故眾生是世諦但為度眾生故行般若不度真諦故般若所以佛破之云二際不異度眾生即如度實際實際無所度度眾生亦無所度也復次須菩提難二際不異若爾便是一際一際云何還建立一際如指端不自觸今眾生即是實際云何將實際置中耶先作二際異問今作二際一問也佛答初作難一際不論建立也次正釋難建立眾生於實際耳次此語與前違故云雖立云出於實際而云出於實際不異實際然眾生望謂故實際成眾生際菩薩建立眾生悟云出際與實際故名建立云出於實際也。

　　白佛何等是方便力下第二廣明菩薩建立之法就建立中有二就因行以建立令往六度第二就果德以建立令住種智因中建立令住六度一一度中具五事一者住慳法中建立令住布施二者恐著布施故說布施空三初思惟不分別故趣甘露味得甘露果甘露果者謂以正道五者教智果空始終建般若中見五領不具可相兼也精進中初後次為際惡後次為生善也。

　　白佛若諸法常空下第二就果明建立為二第一明建立眾生於一切種得實觀照第二建立眾生於菩提令證平等正道初中為二第一明諸法雖性空不妨行因得果無有斷絕第二明諸法雖性空而能除顛倒虗妄得大利益初中具四義一者由性空故得成菩提為眾生說法下第二由性空能說法也若內空性不空二者明性非但有不可得非空亦不可得上明有不可得今明十八空不可得十八空無空諸法十八空云何不空若十八空者諸法亦不空也以十八空入諸法空此十八空亦空乃名性空故知有性不可得空性不可得如是五句本性無所有也不知何以因之強歎為性空此空亦名為佛佛性名第一義空亦名正法般若涅槃法則也內空性不空則壞性實者十八空若不空則是道見豈不壞性空耶性空即是外道也住是中發心第四明由性空故發心如性空既是故即發道心正道不曾空不空菩薩發心亦見發也是菩薩行般若不退轉三菩提第四義明由體性空故不退轉也。

　　性空中不行我下第二明體悟性空能除顛倒亦具四義一者由悟性空能化眾生除顛倒第二歎性空為修行之本三歎性空能成遍疫之義四歎性空法得果今是初有此文來者上明悟性空故不退今後欲作眾生除其顛倒也初中法說直明性空無有次鉾說明住空為物如化人說三合譬正明除眾生顛倒不顛倒不二者上說云於顛倒拔出便恐謂倒不倒二故今明不明二便言之所損故云雖不異多倒於緣成二故今悟不二名拔也須菩提所有諸無漏法下第三歎性空第一為眾行行本是菩薩行是性空般第下若三歎性空能等化他之行須菩提過去佛下第四明由悟性空故得道果果謂七果道謂八正七果應是四果緣覺佛菩薩也次須菩提領解秤歎及佛述皆成第四得果句故不取為別段也。

　　白佛若一切行無分別下第二建立眾生於菩提平等正道為二第一先歎菩提寂滅離分別取捨第二明菩提雖寂滅要須具於萬行方得之今是初問從上不見是念是非空若不見空不空論之乃至不見亦空上非空非非空乃性空若爾菩薩信何處得菩提耶佛答良由不見如此相即得菩薩也見如此事即不得也舉化人喻菩提無處行是處喻也舉羅漢如文中菩提何處行是重虗喻也眠有二一者眠而夢羅漢無此眠也二者消息眠羅漢有此眠也論更出一解云有人言得禪定則得色界繫四大來在身中故斯果畢竟不眠非但無夢眠亦無有消息眠東解脫羅漢不得色界定故無色界四大事入身有眠也此是消息眠夢眠也若得言者不眠那令及凡夫得定者皆不眠也。

　　將無菩薩不行十地下第二段菩提雖寂滅要具萬行方乃得之為二第一明要具萬行方得菩提第二入後品初明具萬行之方便今是初如文。

　　具足品第八十一

　　此品初明以方便故具足菩薩道故能得佛道名具足品就第二以方便故具足菩薩道中為三第一明方便故具足菩薩道能得佛道二明習般若故以本方便第三以般若成就故能化度眾生而無所度此文接上品次第相生上品具足菩薩道故得佛今明具方便故具菩薩道後次般若故成方便成故能眾生無所度也初有一問答問意但問云能所具足菩薩道故所以道耶故異上品來問也佛答初據一檀行明方便義不具二事故不墮有見中亦不離不事故不著無也見於一施中得中道觀遠離二邊名為方便然既離二邊亦不著中道始是方便取如此而行是菩薩道也。

　　舍利弗白佛下第二明修習般若故成方便習應只及開持品習義如上菩薩今復明習者但為成方便義亦習多是為習實相也何以得知既明二道全屬方便道文中後正明方便故知習方便也身子問來者既耳上與須菩提明方便故具亦萬行萬行相得佛道所益雖深然後無益性定云何而習即佛答以般若心行檀不壞色不墮也即是般若亦是習方便義也二乘折色空為壞凡夫論眼見色墮想心言色可見見色想墮色生三毒為墮也亦不壞不墮即是一義不觀色常無常真俗等為不壞也心不墮起常無等見為不墮也第二問云既不壞不墮則無有無有則無物云何習般若若不習般若云何得佛道答良由了法無性無取故既是習是般若得菩提也。

　　菩薩見諸法無所有下第三明般若成就化度眾生而無所度上來自行成今是化他成也說法中先說布施乃至智慧此非六度中乃是凡夫世間之行下云然後乃為說聖法謂四諦等等是為說出世法也次身子問意自得無所有法後為眾生說無所有法令眾生得此無所有若爾既言得無所有即是有也得所佛答菩薩行般若無有有所得過罪也菩薩不得有亦所得無但以方便住空有二常為眾生說法為著有者說無著無者說有說二令二離菩薩亦著二故是無所得亦是方便也即二諦但無義二中眾生雖不可得之二諦俱不說常何得言真諦無眾生世諦有眾生耶若言十六我諦中無者不然今是為眾生說法而假名眾生二諦不可得開我見耶悟我不可得者舉即事說遠也即事吾我求而無從說未來言有人得佛道耶次身子領解秤歎(云云)眾生菩薩心曠大者次菩薩心不依有無五句而能度故廣大心若有無則是小心人也佛述成之舉失明顯得若諸法有後無則罪過是故知菩薩了諸先不有今不無也數人謂眾生先來無今入涅槃亦無此義一性無過而五陰先有後無故是過論人云有眾生五有陰後入滅時俱無故是大罪也問此義是佛說佛云在生死有眾生有五陰入無餘時俱無此是佛罪過云何是數論人罪耶答佛說無餘之無為於生死有也既不有何所無若不見有若勉有還無復沒無為生死坑中也。

　　須菩提白佛下第二大段上總明方便外化已竟今別明二種要行文為二初一問答略明二要行次廣明二要行論云須菩提雖知菩薩道俱中間說甚深空義今聽者生疑云何的明菩薩道耶。

　　白佛下是第二廣明二要行即為二初廣明成就眾生二廣明淨佛土初中二第一正明成就眾生第二明菩薩自性借豈教生問菩薩悟共成菩提初中三第一別佛六度廣化眾生第二總約六度道品成就眾生第三明展轉傳化也今是初初中總就六度中為四第一明菩薩始行施說三事空令眾生得道果如是須菩提布施生剎利居士性下第二明菩薩住布施果中以四事攝取眾生先是因門成就眾生今是果門成就眾生也菩提易得者大心弱故為人云菩薩易得也須菩提常作轉輪王下第三重明住果成就眾生色天著縛樂故不作梵王欲天著妙五欲難化之不作天王故但作轉輪王也復次須菩提下第四明住檀中攝五度成就眾生也住檀攝戒成就眾生中此是必貪故破戒次則化之得持戒若以富是習惡破戒者更以餘法化之忍中不稱意瞋者以如意珠施之也若失好者三除土不可化無色天不可化色天禪不可化故天妙欲不可化生人中邊地及諸根不具不可化諸根具世智菩薩聰著耶見故不可化也今得人身無此諸過正是受化時名好時也云何住檀下第二總明六度道品成就眾生然猶是乘上住檀攝諸法成就眾生也以供養具修之生道品者菩薩以四事供養坐禪者或以諸攸禪或以禪經等給之後教其禪法令得禪也汝等從哉取下第三明展轉化菩薩以財施令人更行施也。

　　淨土品第八十二

　　此下後文明淨佛土故云淨土品云初是成就眾生二段明菩薩自住勝道教眾生今自菩薩共證菩薩就文為四第一明菩薩自住勝道二者化眾生令因菩薩住勝道三者令眾生傳化四眾生令悟共證菩提今是初須菩提坐然問者論云須菩提上來數問時眾謂須菩提然體寂之人而多言統故哩念孫問者人有一子在不淨中喜戲藏土為殿為穀米以草木為鳥獸而生受著有人舊之瞋恚喘失其父知已然子令稚受著此事易觀也年大自覺何以故此物非真故若所著遂意是真物雖復年至百歲而著之轉受不可得捨也菩薩觀眾生著不淨臰身及五欲其是虗妄易度也得五根成三節只自差也故其心竟後方便力度度亦五恐著六度已後成盡故令其悟不可如是五句皆捨故得道也。

　　一心得菩提下第四明菩薩及眾生了悟皆住菩提也白佛作用生道得菩提者菩薩觀有為生無道歡用此觀得菩提耶又以生滅以是因中以得菩提耶佛答不也次無生心是無為二不得菩提此中明四句一者無道以道不得菩提之道亦無道非道非無道皆得菩提由來云金剛以是無常得佛此云何謂耶佛答若依燈炷喻者明無有菩薩諸天深入禪定不好語言而欲得法利故須菩提不發言默念問也言而佛言答云何不妨入禪人九答佛身覩之無厭佛歎耳聞之只不厭只不妨禪定故異須菩提也此問從上品三以生上三段皆明菩薩行六度成就眾生只的問何等是菩薩道也佛答六度等三科云是生身日道一切法身菩薩所行道法身菩薩舉之動出乃至不見廣業之事而非道者於是菩薩道從初已來第二明菩薩見住勝道今教眾生問菩薩悟此是向道之眾生故教其二同菩提悟也此中思惟無始終來由有所善故在生死受苦萬謗令斷一切著以財道自至菩薩如是思惟下第三明傳化自既了悟更他未悟觀眾生心在不寧虗妄中行菩薩爾時以大歡喜作是念眾生多受了苦已著有空則不可度良由著虗妄故易度也如所得即是得也今此不作如此答正破須菩提因果二見如汝必言因果二故行因得果故作四句問也今因果不二即果是因豈可言行因得果耶菩提是果豈是用也次須菩提難不二義即是果菩提應是佛先因果二見今聞不二作一見故作一句也佛答為二初更破其人法二見次增其疑故問云何汝言佛得菩提人法二轉先破因果二今破因果二今破人法二不也若二分別答其難汝言因即是果菩提即是佛者不然因果既非二只是故菩薩行萬行故方得菩薩也。

　　白佛云何淨土第二明淨佛土文為二初明淨土因二明淨土果因中有二初明無惡因二明有善因初中有六淨次明無惡初復次三障惡論云惡得業故地土發蔬詣誑曲以故地則高下不干慳貪多水旱不調土地多諸沙礫不作上諸惡故地平多珍寶同十惡已有慳貪何故更說六蔽答是六法不入十惡十惡是煩惱眾生法但㹅眾生慳以但自惜財㹅眾生貪有二種一者貪他財未㹅財生二貪以轉迷等而不得財欲家之此是重貪財不名業道以能起非瞋不業名道重瞋能業故名業道故別說六弊也問云六度中已說戒不淨答破戒是煞等麤罪戒不淨即是細如餘細不入十惡攝又外破五眾戒不破所受戒常為三毒覆以不憶念戒迴向天福耶見持戒不淨最收復次取善惡常無子皆是麤業故知真諦淨土起有見心所得之王之非無土如行不生滅因得不生滅不常斷果也此依正更天無二品目正觀為土也。

　　自布施下二明善業為二初總約六度明行善次別發願初如文戒以三千珍寶下第二別明發願也願中初因財次發願次因法以發願餘事易明五故從增罪云何以施眾生答有人貧窮故作十惡今得五欲無所乏不作十惡但有受慢之罪而菩薩復為除之也問若以五欲化眾生者土何佛勅弟子行聖種答是惡眾生於四事貪著為是人故說四聖種也淨土中受五欲不過起貪著不妨妨修道問若爾律云受欲不障道者人應可青耶答佛言受欲不障道為白衣說也此比丘不解佛意安置出家法中故應呵也問但在家人受五欲亦得出家法人受耶答罪重貪著者不得受若以不貪著亦許出家受出家人所應受者謂好衣食等復次菩薩復初禪下第二同法發願也。

　　是國土中無三惡名下第二明淨土果果與因相攝二明二果一無惡果二有善果三重明無惡果四重明有善果今是初無毒邪見者一解云有三毒但未發耳二解云此中皆是法性身菩薩佛教化此人勝教餘人也問故淨土無二乘名答佛於五濁世故有二乘也問阿彌淨土何故二乘耶答法華云彼佛出時雖非惡世以本願故說三乘法此亦是未極淨土故有三世無有無苦空名者此中無有常病故不須此二義也無諸果者先明無教今明無果修教之人也風吹七寶樹下第二明有善十果欲使眾生易聞故樹枝於法音又云奇特事樹木能說人皆信以木無欺誑以故也是諸眾生下第二重明無惡也下必至菩提第四重明有善果也。

　　畢定品第八十三

　　此下第二大段明自他行成位階不退就中為二第一明自壞成第二明化他德成初中為二第一所但大乘畢定作佛第二明畢定菩薩所於果報永無八難須菩提問者下解云上章明菩薩大行成就兼濟無方應形同迹真偽難明未達之源壞疑不次但觀其迮謂之府故釋其所疑而致問佛答意言通二遇據其實行是則畢竟方便為物現為不定也論生起三義一者上不退品已明不退今更以異門明菩薩相故云畢定也二者佛三達洞照已知其畢定但於餘人智身未及故云不畢定耳三者須菩提聞法華經所作功德皆作佛又聞上不退品有退不退是故生疑為畢竟為不畢竟空也佛答皆是畢定者明一切不退無有退也次問三乘中何乘畢定者須菩提入涅槃為畢定者問二乘何乘畢定佛答大乘中畢定也第三問大乘中約亦中後以故何心人畢定佛答上中下三人皆畢定也問佛何故說一切菩薩居不退答此即證一切眾生皆有佛性無有二乘性無退詺也而上大明品中我以佛見十方眾生求大乘若一若二住阿鞞地餘皆退者此亦如大經以遲得故名退也終無有退又論解云退皆是般若遍緣所用為人增惡小乘不求小乘欲求大乘而於大乘後生懈怠如此之人小進退無取故下受生死大苦為此人說汝若能取小乘則宜取之若不能取大乘宜退取小為此人故說退也又有人堪任得佛而大悲亦得云菩提難得多有退者不如早取涅槃為是人故云無有退處初以復心皆空作佛也問若此文云菩薩皆不退何故呵二乘不許言取二乘言無有退何用呵取答菩薩欲退作二乘會不得離汝從目迂迴於佛道稽留也是故呵之問二乘無三界法捨身生何處行行化佛答生於三界淨土此中無煩惱之名於中發心修行作佛也若生淨土受法界身諸根應利應疾作佛何故云迂迴稽留答此人著小捨眾生及佛道又虗言得道是故相鈍不道性菩薩論云二乘作此唯佛能知不敢釋也。

　　隨惡道中生者第二明畢定菩薩不生八難前是得果今是難果也先問次答以上言初意菩薩只畢定時橫謂此菩薩未勉惡道是以致問也惡邪見家六十二見皆名耶見也無作見家者無作見亦是耶見但無作見最重不作一切善以求涅槃名無作是故別說也若言自在無等作難是邪見而亦有修善義也。

　　世尊菩薩如說自在本生下第二如化他位成為二初正明自位既成故能化物無染第二出其化本亦是初文同意未者報執其先言以難今有得說也以上言菩薩從初發意具於諸善故不墮惡道然如來言備受諸當爾之時為何所右耶。

　　白佛菩薩住何等善根下第二出其化本為三初以般若方便力故現生惡道惡道不染二以般若方便力起神通三以神通力化眾生淨佛土滿菩提今是初先問曰善根者意謂菩薩善根微弱為惡所事是佛同言住何善根也答意從發心悉具諸盡終成菩提也云何菩薩如是白淨無漏法惡道者驚駭而同也云何成就如無漏法而受畜生身自下答就譬喻門中明其方便非實受也白佛佳何白淨法下第二明般若為化本即是由實起故方便慧也云事空者論云一者菩薩身二者所作麤為三者所用法此三皆性空云亦不著空空無著空空無著法無故罪生無故法無亦無也。

　　白佛云何起神通下第二明方便起神通方便神通而起諸行也須菩提問意神通是有有般若是空云何住般若中起神通佛答中為二初略故通二廣明神通略中三佛答中為三明般若故起神通二明得神通故自行化他皆念也今是初文佛答以空無礙故得起通此是空有不二觀故能爾也住是神通起天眼下第二明起神通自他行成為二初明具神通自他行菩薩用天眼通人眼下第二明以神通成化他行此中為兩第一略明神通利物二廣明利物初中三一明自化廣說一地法利物二因通教眾生六度三請歡修道也三一又易知也是菩薩用天眼見如恒沙下第二廣明神通利物上但用天眼故略今具用六通利物為廣先明自通利物次歎苦樂不法者不因苦生瞋受樂生貪也。

　　菩薩應如是遊戲神通淨佛土下第三以神通力化眾生淨佛土滿菩提願也論土成就眾生是他行淨佛土具自行化他以共以生土故也此中不分別三事為菩薩具足道因緣者論云著之所行故多過一者既著三事便失出世間道若破三事便著空則世出世俱失也二者著三事行施受者不滅其因則生瞋限之者著三事施或有人侵奪其物便然瞋寂之四者著之事為故實行施若無應施則墮耶見言見因果是故菩薩忘三事行施具足菩薩行故得佛餘事亦爾也。

　　差別品第八十四

　　此下是第三明方便得果四品為二第一三品明得菩提果如化一品明得涅槃果菩提涅槃更無前後後俱文前後明之耳又亦得著論前後如大經明菩提果涅槃是果果由智得斷故先明智後明斷也初三品為二平等初中為四第一明佛菩薩所行雖內而有漏不滿異之第二明空雖不二迷悟不二第三佛雖不得六道為眾生故證得菩提廣說四諦第四明稟教得悟更能傳化也亦是初文先問次答上品來主上品明一切菩薩法是菩提佛今菩提如佛行六度乃至一切種智是故今問若如佛行一切菩薩亦如是行者佛與菩薩何異答所行是同但當現為異也佛現得菩提當得結菩菩薩所行之道更後何異耶無礙行名佛者此義以用數無礙斷惑解脫道出界外名斷惑也然不可漏言佛不斷前序品云一切智種斷煩惱及習後是佛智斷隨緣用也。

　　白佛自相空法中下第二明空雖不二約迷悟不同也問意據無差別而難具差別也答意所以有以差別者以眾生不然自知無有離故三界業是故菩提於無所有中為之脩行得果以益之此是也俗有差別道門無差別也。

　　白佛得菩提已得六道不者此就以難所說也上既云菩薩為眾生脩行得果以益之是故今問得菩提時見六道不答云不得者理實無得也云何說是地獄者此難如來先所說也若不得眾生亦不得業云何說此道差別實耶答意云以眾生不知故菩薩為之發心而行行得菩提而有此說耳此文中明次第從諸佛發意者求菩提者眾生發心也一切善法內般若中者為物行行也行是菩薩道得三菩薩者是得果也既得果已說四諦也說諦之中初說四諦次說一乘實諦亦初說世諦後說第一義諦用苦諦得度之智得度以時悟聞悟四諦教得道便計之斯智言苦成聖將欲泯其境智二見令悟不二之一實諦也得之須菩提即是二開難也若以苦諦得度者中爭有苦無智何不先得道耶若以苦智得度無苦境何由得有苦智又若無苦智何由名為諦耶但應云苦也佛答泯其境智二見令悟不二即緣觀俱寂方得道也。

　　達實諦故行般若者第四明化諸眾生食令得悟已智之人轉化來悟也為通達故行般若者上明為般若眾生說四諦平等今明受化之人脩行之時唯為實諦而行般若不為餘事自下所明辨此菩薩內心明悟入菩薩為未悟之從諸法空而成菩提後明般若非是凡聖所造本性清淨也四聖諦攝不攝者三諦攝有為盡滅諦但攝數緣故攝餘二也菩薩了攝不攝法皆入實諦中住是性地不墮須者論云菩菩薩位名性地也如小乘四善根名性地住四善根必得正位菩薩住性地必作佛此善已如勸學品論之也下明菩薩用自相空者論中此是中道空內外等三空為非空畢竟空為深空此是中道空有理破故心不沒也若諸法不空智力利令空則非理也今得諸法自相空名為謂破也。

　　七譬品第八十五

　　上明菩薩自他行成故得菩薩果此譬明本性清淨二明不二平等初品為三第一所諸法雖本性清淨而迷悟不同故有六道差別三乘之異二明虗實平等真偽不二第三明雖有見聞而無垢淨也從第三章舉七譬明雖見聞而無垢淨故云七譬品亦言性空品亦云法性非作品也初中先問次答問中為二初領前旨次正設難領前旨者上品來明新學菩薩言於平等得成菩薩然此等已理本性清淨非凡聖之所造也云何分別第二設難諸法非凡聖所作本性平等云何有諸道異耶此中凡兩邊列諸道初列諸道上作難明不應有諸道異也世尊無法性法下第二列諸道明應無諸道異前明不應是無也問上來已處處作此問答意景同而所因所因事異異者今目非凡聖所造本性清淨是故致問同致問同者同問無所有中云何有六通三乘異也同同意同何須重問答良由眾生鈍根不性如聞空著空聞空空著假令中絕言諸斷以行之著故聞著性生著聞不著往亦著故以道與心及故不悟道菩提與佛因種種形勢令其得悟故作禪禪問也雖作種種問終令悟一道故自不因之意同也如人懷瞋結恨久不可釋餘人欲令其解釋瞋恨故非種種方便雖作種種方便意終為除恨也問何故凡夫著心聞無著法答如人目翳視清淨珠見其自影便謂珠不淨也既是著心聞不著亦著也。

　　佛答中為二初印述其所領非凡聖所作如文凡夫不入聖法下第二釋其難釋難為三初釋有六道難二釋有三乘難初釋有六道難者明迷故有六道凡夫入聖法了悟則無六道也如須菩提所言下釋有三乘難明實慧二釋方便慧拔出前六道眾生此中答意直明三乘即是本性無著本由斷顛倒差別故有三乘差別今所斷顛倒尚不可得何況有三乘可得耶有中尚不能得有三乘無所有中云何得三乘差別耶改須菩提是菩薩下第二明方便拔出六道前直明迷故有故六道今始明拔出之又至人既悟無所有復今欲拔出眾生悟無所有也。

　　白佛返有下第二明虗實平等真偽不二也問意領上凡夫皆是顛倒不實既有不實必得實相凡夫應有實相佛答意實由不實實也故實皆不可得也如自論何有相待一破相故也論問云世諍無不實第一義亦不實答為顛倒故有第一義也顛倒既不實第一義亦無也問真俗俱不實實何說第一義破顛倒耶答以輕不實於重不實如十惡十善雖問不實以善於惡也此義即破由來何得言得佛時無復世諦而真諦獨在耶而汝義得佛時俱無二諦耶答今明得佛時尚不有二何曾無二不二皆是為緣也。

　　今為汝說譬喻下第三明雖有見聞而無垢淨有此文來者疑言既凡夫何見皆是虗妄本無所有何故有六根見聞等耶是故今明如夢等中雖無有二而不妨見聞雖有聞而無實所有也。

　　平等品第八十六

　　此下第二明諸法畢竟平等不二智以目品品開七段第一因須菩提問略說平等然第二益平等之行第三明平等果四釋平等義第五明故有一切教門第六明一切法平等第七出平等相今是初前問次答問中為三第一領悟無垢淨二重難無垢淨三漸遣垢淨兩人今是上品末云如實見者無垢淨不如實見者有垢淨須菩提白佛此語思惟非但如實見者無者二無垢淨不實見者亦無垢淨下何以故解無義釋以一切法無所有故何有垢淨無所有中無垢淨下第二重難明無垢淨無所有斷見此中何有垢淨有所有中是常具亦無垢淨所以重難者上既以無所有釋無垢淨滅者下受故更以二門推無也云何如實悟者第三漸迷悟兩人云何上品明有實見者不垢淨不實見垢淨耶。

　　佛答中為二初正答二破著正答中云印述其問實無垢淨但非垢非淨難美為淨故云說是淨也世諦也世諦說下第二破著時眾聞非垢非淨平等便生著言實有平等平等可說是故云世諦故說平等耳第一實義中何曾等不等耶。

　　須菩提白佛下第二意平等之行論云須菩提領解平等之義但為新發意菩薩作問問從上第一義過一切言語生別言一切法空不可說佛上差別品中何得言菩薩從諸佛所聞諸法自性空也發意求菩提今問既如夢約無所有云何發以故願行耶答佛反問明布施皆如夢不答云如夢此是破甚先心義也世尊云何不虗妄諸行般若下明虗妄法不成以今明虗妄法不成以今明虗妄法不成脩行也是不實虗妄法不得菩提下第三句明虗妄法不得菩提也是法然助道不能答果者上破始行之發心修行果三義今破懈怠之人明三義還成三句非不次第先明脩行二明得果三明友心今是初論云聽者聞是如夢行是虗妄故便生懈怠會是虗妄何須行耶今明佛如此行雖是虗妄而然助道道者如前三解正亥智慧為道涅槃為果布施等是為道二有為故然助道涅槃之無為不生不滅故不可增益如雨然助草木令增長長不然益虗妄也無生無出者此領果相也難日故力云三諦是有為一滅諦是無為以諦是有為故道滅諦無為故是樂為涅槃此就四諦如此判道果此是就有為無為判之此云礙之也知夢如幻者明菩薩悟解也明菩薩悟解也所作善業檀波羅蜜乃至一切種智明脩行也用是不取故得一切種智明得果也知一切不取也發菩提心明發心也從此發心乃至須菩提白佛菩薩悟解都無所為而所以為者為眾生故也論云有三種人下品人自利中品人自利利他上品但為利人三有為三無為皆名有然無平等義論人世諦不等真諦等也今此中明平等非有為無為非真非俗也離有為無為不可得者釋非有為非無為也有為無為因緣義因有為故無為則非無為由為故有為則非有為是平等也。

　　如化品第八十七

　　此下第二明涅槃果有人言差別品明菩提即智果謂般若也七譬品明無垢淨顯解脫果平等品辨正法等是法身果離三德也今明此品即是總明三德為涅槃果也今明難作如此義亦復可然俱大經三德別有其意忽將配此少成傷巧也此品論諸法如化不如化故以目品之為二第一因上只菩提化眾生義二者正論諸法如化今是初先問次答問曰上問是事今何故更問答是事甚深課平等法中不真不俗不凡不聖而住此觀中利中利中而不動此歡親於有所得人為礙是故問諸法既平等菩薩但應住平等中云何於平等中利物佛答眾生自知平等菩提於不平等利物如人病久自知治病得差無俟藥四也然意謂此中問答不相主對問家之平等是空化物是有相礙云何住空中得利物佛答品應云菩薩空有不礙不二故能空中化物云何乃益眾生自知空不須菩提化耶解(云云)歡論釋維問答令二意一者空有相礙不應住空化物二者諸法既空不見化物不物何故化物耶此就第一義悉檀為問答後如前眾生自知空則菩薩不須化不化良由眾生不知空故須菩提化物也此是用對治悉檀答也答前同次空有無礙故於平等中化物也雖我相是人空他也一切助道法名甘露涅槃是甘露住處也故菩薩且令眾生入甘露性復令得住甘露處也。

　　白佛住世諦得菩提下第三明平等果以故得菩提果也問即難若以世諦得道世諦是虗妄不應得若第一義得道第一義中無得不得佛答淨中以假名故說得道也故得之言故於世諦也。

　　白佛何等是平等下第四釋平等義也佛答離有無亦不著平等如此中偏俱捨始是平等也。

　　白佛佛於法身自在者須菩提謂餘人知未圓惑未斷故未究平等故不能平等法到平等邊今智圓惑盡應能行到也佛答汝見平境兩行智是能行有境智二故佛此問也佛今約智境不二緣觀俱絕豈作難耶上來明有無平等今明境智平等也。

　　白佛品我從佛聞義下第六明由平等不二故有一切故門上來明有無平等今明境智平等境智不二聽者逐作不二解故今明不等不二而不礙故佛力於平等不二中說一切教門也問佛不說亦智有六道何故言佛說方知答一者佛不說不知雖復是空謂知六道而不知是空謂佛今二小名其是空謂也二者空謂知耳不如實知如自外道見便總別一異四種雖言知使竟不知觀日為總是便為四枝為然別是使般若之總是則非者除別以何為總耶若別是使者四枝百然則成百使本是一使遂成百使如此總別為使者不可也若總別為一者使段中有使之也若總別異者除別總故在也如此見使總別一異四種故云雖云知使竟不知唯佛知也。

　　白佛是有為無為下第七於平等相須菩提故知平等大有利益是故問佛也佛答中平等非有為無為者數雖色相是法空故為物說二空也次問何等空故一切法空此問不問十八空中用何物空乃問眾人計空不同或言人空法不空或言法空人空但微塵不空或言平等無空如便中無馬今菩薩用何等空而今一切即佛答以畢竟空故一切法空也而云一切法自相離者於一切中生有所得相則一切法空矣初一問答釋說二空釋教意二問答文二空所以也。

　　須菩提於意云何下第二正明諸法如化文為四明一切如化無何下第二正明諸法如化不如化文為四初明一切如化無化差別第二明一切法如化差別第三明涅槃不如化第四明涅槃如化今是初於意云何如化不如化者須菩提為新發意菩薩聞上佛答一切法畢竟空心便驚故佛舉化答之諸法既如化豈不定耶汝現見化人化人實畢竟空凡聖法皆爾也空故一切空者十八空空諸法故言如化今復空此化法故言空也問空此化何得是空空答人皆知此化是空空此化即是空也於是法中即是聲聞變化。

　　次下第二明雖同是化化義不同故有六種變化聲聞四諦道品為變化乃至佛以十方等為變化煩惱能起種種業為煩惱變化乘能得六道身為果變化論云凡聖德論皆是變化垢果是凡化淨果是聖化今於果中開為二化也。

　　白佛下第三明一往明無為法不如化上論凡聖皆有為故如化也。

　　世尊如佛自設下第四論涅槃如化也然今云何始行人設涅槃不如化為為最悟者皆如化此是一種語耳自有為始行說生死涅槃法皆如化以始行之生死虗妄相如化涅槃真實故如化為此始行則說一切如化自他有為始行說生死如化涅槃實有不如化(云云)本有今無耶者始行人聞涅槃亦空故生斷見亦明涅槃本不有今不無何斷之有生死亦然。

　　常啼品第八十八

　　上第十既說方便自果今第二結勸脩行欲明其不虗說必宜行故也兩品本意者初品若欲受法奉修不復艱苦要以得為期者當知薩陀波崙差欲善死大道不違法相說禪根緣有大利益者當知曇無竭也故初品就行法者為名後品就說法者為目也今就二品總開三段第一初求般若如薩陀波羅崙第二於其求法之相第三結勸修行今是初文所以有此品來者論生起云上品未明云何離始行菩薩令知生死涅槃悉如化佛答諸法本有今無耶佛意明性空非是難得雖知諸法本性清淨若能一心求者必得薩陀婆崙即其人也為此因緣故說此品常啼三釋一云其人小現時好啼故父母為之立字名曰常啼此常啼是表菩薩大悲之相也二解此菩薩見惡世眾生生老病死大悲心所以名常啼也餘經云常悲常悅即其人也三解云其人十日空困林中悲設天龍鬼神為其立字名常啼也今在大審音佛所者一解云菩薩法無量其人雖曠劫積行猶未得佛故為菩薩也二解久成佛如文殊之流為物故迹居不足地也。

　　白佛下第二於其人求般若相為三三第一廣明其人求法之相使物喜之二者佛精苦求法故得具足聞三明聞科益諸三昧初中為二第一正明求法感應二明尋善知識初中三感三應第一精誠致感空聲應二悲啼致感空中佛現三得三昧感十方佛現今初兩感兩應明其內忘身命外道名利故能感也應中不觀有誡從是東行是觀也善念下是觀也誡勿念內外外是五塵內是己身內外無空性空不應念也勿壞身相此細誡也是總身一異見有無皆壞身相也色受想行勿壞別相也問空中聲聞應是誰聲耶答一解佛菩薩天龍等愍云故應塵也二解云是常啼善友作鬼神此鬼神又求佛道以曉示之始如達善友鬼神示須達令往見佛也。

　　報空中聲下第二戒發三願一者一切眾生墮在無明暗我為燃大智明二一切眾生有煩惱病我欲集一切法藥三者一切眾生墮在耶道我今為求無上道第四重應中正是觀觀中為二初重法次觀尊人重法中初觀於三空生信次觀相心求若離般若為二空合三空為般若也二空入道之要故先明也離相求般若經久唯明離人相論解具明離人法二相也。

　　當親近善知識下下第二觀尊尊釋中為二初觀次誡也法中但觀不誡者初感中以誡意念故今不煩也觀中先觀親近善友發於真善發相必得聞法次明近善發得益觀尊欲報恩如文法以世利下第一誡也初誡以世利者既觀親近好好師必滅名利明身子始初為求法後詶名利也次觀覺魔此中有兩師一者魔作五欲亂說法者弟子見之但取其法勿見師受欲過天云假為法故令受者魔作五欲反為亂於師弟而假託為法令受也若說法菩薩入實法門下此是高行之人示受五欲為利眾生而無所詶汝不應故行心意是不淨行師也後覺知魔事者第三誡也脫重住高名重德之師不領錄汝者勿生怨恨應自破慢心自責是我宿世罪報得小人故師不領錄也非師過也。

　　爾時薩陀波崙下第二感應三有四句謂兩感兩應也初感中三法譬合也我何不同空中聲者上但領誡勸之言妄問三事一不同者近遠二不問者不問所處三不問所從人所以妄問者先既大歡喜故便妄問也譬中一子正喻波若也論云以三義喻也一者戀人長大無得其力般若力得阿鞞成佛道又善男子於父孝行終身無有異心般若於菩薩乃至成佛終不遠也又父母見子則大喜菩薩見般若亦大喜也然此大意取其受變不捨為喻也就應中為二初秤歎安次答其三問今是初所以七日方應者自少則精進未深遇多則然憂妨令故七日而應問間空中既感佛現何不即為說般若耶答以其人與法尚有深重因緣故佛不能度之問空中是何等佛答有解云非真佛是諸化佛身及大菩薩化作佛取或云即是真佛也所以引道過去本行安慰者然其自責罪深於進業為妨故也從是東行不次答其三問即三去此五百旬答其云當遠近問也有城名眾香講其何處去問其不同東正但門何國土去故答之也文為二初序國土二明人物須知此智是般若非依非正依正二種方便此即是般若也勿言般若品是心今此人物皆是般若用也示行般若故得此果報勿言般若是空無有果也處所中為二先明通處論眾香城次明別處即法尚害舍文處易知也問眾香城在何處答過去佛滅後遺法未滅爾時佛法不遍閻浮提故閻浮提中別有眾香國土也。

　　曇無竭與六萬千婇女下第二明示物先受俗樂次明受樂此意顯般若能生世出世樂又異世樂故受果說法行法故修因也又是引物也行般若具得世出世二樂宜應之眾生聞般若但得於世樂者不即行受也。

　　汝善男子下詶其第三當從誰聞般若問也。

　　爾時薩陀下第二重明感應也先感中為三法譬合也譬中毒箭者以邪見云毒疑為箭以貪瞋等煩惱毒除云必喪往身慧命以見善發說般若拔之也斷有得心名斷諸有以也時薩陀下應即得諸三昧利益為應也初以聲應次以形應亦以法應亦是心應故色聲心皆是利物也論云得六萬三昧也諸法性觀三昧者了法無生滅也法性不可得三昧者亦不著無生滅觀也破無明三昧者由破無明故得上三昧也破有多品無明只亦多也又伏無明亦名破也離暗三昧者上破輕無明今破重無明也無相續三昧者五陰一期念念相似相續故言無異也若生死相異則斷相續此名為異也破六度鄣故云金剛三昧者魔民恒欲見菩薩恒合轉之今其恒見菩薩好事也。

　　住是諸三昧中下第三感應以三昧能感故十方佛應也應中初安慰義本行菩薩道亦如今日懃汝勿自謂薄福也次不見入於三昧者常啼既得諸三昧故今破其著心即是略說般若也於佛法中信應下重觀尊人重法也從三昧故不復也。

　　見諸佛下大段第二更勸尋善友求般若也五者一因不見佛生疑二受身供養人即與彼為欲斷疑三因賣身值善友得財心因財正往覓善知識五列所至處中二種供養六者見善知識陳求法之誠請次所疑今是利問既佛疑來去何故不入三昧請佛疑答十方佛既言往尚是其善友故應問法尚不得同也。

　　復作是念下第二賣身供養所以須供養一為他人見其遠來空無有物則不生喜心故須供養具二者欲引導眾人其是貧窮尚辦供養等云何而不行耶二者欲明般若檀為其初問常啼得六萬三昧見十方佛何故貧耶答其人雖有見佛之緣過去復少罪生貧窮家故無財物二者雖生富家去家遠在深山學道故不取財物也問賣身屬他誰供養善友耶一解云寄他供養二解云此是及世身雖屬他許其前供養聞般若便歸也今謂於市賣身則眾人無不感其奇時必招致財物復得友人心是故賣身問魔何故不煞常啼而惱亂之耶答魔不感其奇命但破其求佛心也又天神法人無大罪不得害之若無此法人無語者也問其在空林之時魔何不來耶答爾時未得諸三昧未能決定忘身故不能動魔亦得諸三昧能決定忘身故魔乃驚也小菩薩未能動魔已得無生亦不動魔將出魔境將入道門故魔來也長者居士不聞自賣聲者此是居舍之士非四姓中居士也長者女獨聞聲者一解是人不死因緣故其得聞二解是法尚神力今其得取三云與常啼宿世善友善根既深魔不能弊也問帝釋得他心智何不知其心而來誡耶答天主但知世人心世人以作佛必非其知二者雖知其心為欲發起眾人示希有事故誡也大利第一利者十地為大利佛道第一利般若為大利方便第一利者五度為大利般若為第一利也時有長者女下第三值善友得財物也問長者女前聞自賣何故不來答今見其奇特之事方始來耳前有空言事來功故不來也此中少薩陀波崙略為女說法謂因果真應自德化他今三法門可礙也與我三菩提者二解一高去人心尊佛道更無異之故發言便云得化也三解云天王既因苦之故知天主於佛前無力以此語折之也身即平後後者五不可思議中龍力尚不思議況復天耶以空中有魔故福業力聚塵令身平復也女報母言我等亦隨喜是心歡喜我終不斷其善根者此諸小難解論云女以父母為法是聽不惜寶物亦隨喜心為之歎喜也。

　　是時長者女下第四正法香城為法尋善友也論云五百女親屬及眾人見聞者皆苦相隨去也。

　　既入城下第五到所至處申二供養論解云善根深人者從曇無竭聞般若善根淺者從經卷中故有金牒書般若也此中又解云眾生所樂不同或見經卷或樂聞法又解云鈍根人見曇無竭為白衣受五欲法必眾護著治何為也說無著法是故於其經文為此人也一解是十寶印印曇無竭手常自報將次解是求佛道七大神王如金剛神之類守護金牒不令魔等改汎其文故言七印也。

　　因曇無竭言下第六自護求法請決疑也。

　　法尚品第八十九

　　勸和道之人常如法尚故明此品論云鬱伽陀之法咸以方便力生在眾香國土盛弘般若法故云法盛若曇無竭此云法尚以其弘於大法而物宜欽尚秤法尚也一解是生身菩薩利根智慧神通能利物無疲二二是法身菩薩具足神通方便利物也彼土無主以法尚為王故世出世樂具足也品初是第二彼具足聞法就中為二第一為疑斷第二正說般若斷疑即是明佛來云無來去明果我說般若妙法明因義須知如此因果皆是般若未曾因果果悟般若般若名果因怙般若名因也初中為二第一正為斷疑二聞法歡喜報恩供養初中復為二第一廣明佛來去無來去義第二例一切法來去見無來去義初中為兩第一明來去無來去辨法身義二明無來去去辨應身義初中為兩第一正明法身來去無來去二結其得失初中為二第一正就法說名無來去二舉譬重釋疑此明法身無來去應身有來去何得常云般若經猶是天帝佛來明常佛但是第二即彼何得言四時故皆是造唯涅槃方是本耶問今文意云如法性無來去何時云法身無來去答汝不觀亦了文言諸佛不可以色見法佛法身無來無去此與涅槃華嚴更復異華嚴云欲令眾生生歡喜故現生王宮故令眾生生戀慕吾示雙林滅如來法身實不出世亦不涅槃何以故法身常住法界故也問若如此者復還與常曰明應身無常住復何異耶答須得經意為對薩陀波崙去來疑故云無去來耳而法身未曾去來亦不曾無去來未曾常未曾無常亦非二諦內亦非二諦外故百非不能非百是不能是能是所不是非是亦不是非非所不非是非亦不非何者以正法為身故名法身正法性遠離一切言語道一切起不起未皆寂滅性豈得定是常彼又須識亦無去來義今今只去來宛然而無去來勿言別有無去來異去來異去來故經云來者無所從來去者無所至也問薩陀波淪得諸三昧已解法空何故不解佛無去耶答始行之人雖總相知諸法空於佛身來能了語是故疑也古來復有二解一云佛是世諦今言如是佛者頑境何寧修行今來頑法耶是即真故耳復有師用真諦為佛即用今文也論文中有二諦語世諦則有佛第一義諦佛空今問為用二身為用二諦釋今文耶答隨緣所宜何所礙耶答開有無方便則世諦有佛第一義無佛世諦有去來第一義無去來故有無去來無去來無皆是教門道未曾去來無去來有無也若佛二身方便則如前釋問二諦是二身不答他則不得也今論文中明二諦則是二身故言世諦中隨眾生故以色身為佛第一義佛即是法身也。

　　譬如春來日下第二舉譬釋疑若佛無去來於諸數法者何故明見有去來耶故明涅槃水有去來耶其人云悟尚無涅槃水豈有來去尚無所見之佛況有來去耶。

　　有人不知是法下第二結得失先結失次結得也問施畜生尚得百倍報有何物虗食信施耶答今引能生施主無覺果報名不虗食若生施虗妄有覺果報名虗食也又食此食能令施主度生死為不虗食食施主食竟不能度之名虗食也。

　　譬如大海中實下第二明無去來去來即是應身義亦前明無去來破其有見今破無去來破其無見中識中道即識佛大經云中道之法名為佛也論云亦難有無二邊名為佛也二譬異者初譬正明感應因緣次譬明因因緣果大海譬十方六道國土寶喻佛四天下眾生福德因緣海山此寶四生福業因緣故感佛也此寶雖生大海而有不得者佛雖為物出而有見不見又大海有寶不惜身命一心去乃得不爾不得眾生一心精進乃見佛不爾不見也空次然喻者正因果因聲不從無因緣生亦不從少因緣生佛身亦爾不從無因緣生謂無六度萬行亦不從不具足萬行生也北人云上無來去是法身大海寶是應身令報身然三佛不無此義也正法為身名為法佛行因所得名為報佛應化眾生名為應佛佛未曾三二隨眾生假名不失此義根音惑捍音蒲法乃出嵆康琴賦也。

　　爾時釋提桓因下第二除疑報恩供養天主與華三義一者天主受樂佛故道以華菩薩令供養法師二者為欲引物常啼一心求佛道故得天供養餘人宜應觀之三者如文釋明常啼得聞法故以華施之今供養報恩也次常啼以身奉法尚者天主唯教其外施其今行內施也長者女應以身施法尚而施常啼者女人智恒不棄本師又且寂人誠論者向隨他心女人著染也又自常啼得聞法故也以誠心屬我者隨我分處如分心物也受以還施常啼者前為說法生其慧也今受其施生其福也迴施者展轉生福無窮也又顯法尚無貪著心也女本者屬常啼之遂其本志也。

　　說法同況起入空下第二為說般若也為二初入定為說法緣由二起定正為說法所以七年入定者定既二則說法二深故也又上受欲無染故是受無所受無受而受此是二不二義之明入定不說出定方說無於入於入示不二二義平其文也又七年入定者常啼及始行之人見法尚居家受五欲或言有染故七年入深三昧則顯無所著也又真淨土常聞法惡國土都不聞香城雜處或聞或不聞故七年不說也又示世模軌願欲說法凡欲說法必須靜心也問常啼云何能七年不坐臥耶答此時好世七年如今七日又時人福德康健雖七年不以為患也又天神護令不疲極也示末世彼尚七年今人云何不少時精進耶求水不得何不刺血不出耶答魔見其決志雖求水不得其心不異故不更惱之又恐魔五是成菩薩行也上來數由魔故說希有事可以意知也善不增智慧不照者令其於身自輕心生愛染則善根不增以憂愁覆心故智慧不照如霞覆日其明不照也問何以智法問七年應從定起答數有此事初來不知令教見定故眾人云爾也又法尚初入定時自誓云七年方於也。

　　諸法等故下第二正為說般若此文世門間故開為七意初八門就諸法異相以顯般若般若諸法實相也第二三門就譬喻歎般若無德不備第三一門歎般若雖無德不備而無不久子第四二門歎般若無心於物而能斷惑累第五第六三門明般若然性空寂第七門般若不可思議諸法等故般若等者諸法非等不等不知何以目之為破眾生不等病故歎以為等也不言般若等故諸法等者恐惑者言諸法萬化不等以般若力故今言良由諸法實性本來平等故後若觀平等耳若諸法本不平等不生般若平等觀良諸法本性平等故有人人平等觀也若無不平等慧隨意說之第二門諸法離平等也本有不等故有平等無不等故云無等也離等不等故其心不可動故有第三門也所緣既覺觀心之淨故無論則念想觀除也故有第四門也以緣觀俱寂心生怖畏今明緣觀俱覺無一切皆無以何為畏耶第五明無畏明無畏門也如此而了唯佛法有此味只是一味九十六無此味又唯一解脫味無三乘味又唯一無所得味更無味故云一味故有第一八門也或者便言一道正味是一邊味異道是二邊如是三乘無得有各邊故今明一切諸邊不可得故有第七門家此邊般若歡生後明無生以聞無生便言生心須滅故說無滅也。

　　如虗空下第二喻說上來明般若雖妙絕心行言說詔斷而包含廣博故如虗空如大海如寶山也殊盡云須彌一寶所成課黃金亦是曇及諸經謂四寶所成九山繞其半四海在其下問上有三十三天宮日月二十八宿等莊嚴之九寶山短須彌故言半海水在山下須有天宮明莊嚴之相也般若亦爾未得具足謂人天果報莊嚴得具足謂三乘於世莊嚴也如虗空無分別者雖復德斯備而無所分別如虗空不分別東西及遠近也色無邊下第四二門明般若順遠法也上來明般若深妙恐學者秤其幽遠建故今明則了身心邊蹤造不可得即是般若道遠乎哉即事而真聖遠乎哉然之即神也如金剛等第五門明般若雖能破一切惑而無心彈破如金剛隨疑惑破之無增受心也無分別者成無心義也凡夫不得實相故有分別也得實相故無也諸法性不可得者第六門明般若然性虗實也初一句不見眾緣中有性第二句既不見性亦不見眾緣第三句非性與緣皆不可得故無人能作無法可作第七門以不可度曇心不然行言不能述故最後明不可思議也。

　　即得諸法等三昧下第三聞法得益也法尚如行說常啼如說行論三昧心說說不動三昧令悟還如來昧而悟悟不異三昧也論云今從師同一心思惟名三昧攝心不散智慧及名三昧也成論云爾時有二種如實知名慧攝心名三昧也。

　　爾時佛告下第三結觀修行之般羅蜜深入佛智慧者論云初地至七地名無生忍八地九地十地名深入佛智得一切種智作佛也。

　　囑累品第九十

　　此下第二明付屬流通方便般若此品別而為論付屬流通方便智慧與方便云何異耶答論云般若方便無有二物隨用不同故開二耳如金剛與金更無有異而善巧以金為釧故有金有釧二事不同也直觀法無依無得無生無滅畢竟名實慧知空而空而於空不證然度眾生備行諸行名方便也問方便治何惑耶答論云直明般若惑生四事若疑若耶見也若入涅槃若作佛今除耶見薩疑及入涅槃三惑是為方便治惑用也宜聞說明般若畢念空無方便惑生四種若畢念空無方便惑生四種若疑若耶見惑入小乘涅槃言作佛若有方便則不生疑耶見不入涅槃也決了作佛也若有方便治疑或三或也問何故佛付屬流通耶答慈悲攝物何俟問耶佛尚破身利益況法寶耶又上說空破有捨今何屬破空欲示中道故付屬也問知付屬有利何故不付屬菩薩而屬阿難阿難是聲聞人般若是菩薩法也答欲令物信故阿難得總是佛從弟子又為給侍又是佛法弟三師曰因緣身子乃是二佛但知其壽短故不付屬也是故阿難所說人皆信受具如大經所辨法菩薩皆有重任廣嚴自身調伏眷屬又誤能弘宣人不信受故不付菩薩也菩薩知般若恩德自弘宣之不須付屬阿難是小乘人不知般若恩是故佛付屬也問若爾法華等付屬喜王等菩薩耶答法華明二乘作佛是秘密法般若是顯現法顯現法易用秘密法難用小藥師能用藥為藥大藥師乃用毒作藥也又有共不共二般若不共般若付屬菩薩共者付聲聞也問此般若定有幾偈而付屬答大般若十萬偈今萬二千偈也問付屬阿難三藏三藏在屬山與迦葉結集付阿難般若何處集耶答文殊將阿難結集未知何處一云還在屬山二云是鐵圍山邊也問何不於三藏中即結集般若耶三藏正有三十萬偈九百九十萬言大乘則無量諸龍王等問經修羅問經有十億萬偈佛非一身說一世說無量世已說豈入三藏小法中又教門名異大小不同故結集亦別也。

　　品為二初明付屬流通二大眾歡喜奉行初三第一明慇懃付屬令尊重供養二明付屬阿難令流通不絕三明付囑之意也今是初文問佛知阿難是弟子何故今方問耶答二義一為簡真偽佛有偽弟子如須那剎多為財寶故詐為弟子佛不為說於是反戒言非弟子也又須尸為盜佛法故作為弟子是故今問也二者釋疑諸外道謂阿難本事外道著草衣求仙佛既是其親囑故不獲已事佛也心實不信故今問文釋外道疑也如用身口意惡業與有弟子口善而心不善有心善有心善而身口不禪阿難具足故現在三業事我我滅後以三業事般若也第二第三者佛法不過三事不受佛語便是逆人金剛神便煞之又過多則大過不足故但其三也汝莫忘莫失下第一付囑令流通不斷絕也人子不能紹繼家業為斷種人最為耻今小能流通般若則佛經於汝一身上便斷亦是失中大也隨爾所時下第三付屬意也以有利深故付屬耳。

　　佛說是經以下第二奉行也問無憂無喜是羅漢功德尚無不喜云何言大喜答羅漢於四諦無疑於一切法中皆疑今說般若破其種種疑心喜也盡此無餘也。

大品經義疏卷第十(終)

　　嘉元三年二月下旬候以東南院古本終交合切了但彼本第二第四欠之間至第四卷者以真禪院本補之第二卷者兩本共欠迄尋他本可書續者也。


