國家圖書館善本佛典第 48 冊 No. 8939 古尊宿語錄


　　佛眼禪師語錄序

　　豫章徐　　俯　撰

　　佛眼禪師之語侍者道昕所錄上堂小叅普說垂示垂代心要偈頌頌古凡八種蓋數十萬言其義則一也所謂佛語心為宗無門為法門也單傳直指者也今圎頂方袍者孰非求此道柄拂高座者孰非傳此法然謂之直焉而反迃明焉而反昧直而不迃其禪師之言乎明而不昧其禪師之道乎觀其反覆丁寧輸誠苦口斯亦勤矣其意果何為哉學者可不刳心焉夫禪師之說寔無說無示也是為真說聽者之聞也實無聞無得是為真聞真說緒言餘論之尚存真聞至音希聲之常在不作文字之解不生𥿄筆之見者觀之有暇矣。

　　師川此敘足以標牓此錄矣老朽不可更重說偈言也具擇法眼人一一辨取湖海吕勤云。

舒州龍門佛眼和尚上堂語錄上

　　住南康雲居嗣法　　善悟　編

　　師初住舒州天寧開堂日提刑學士權郡承議燒香度䟽與師接得示大眾云天不能蓋地不能載漏泄天機言言堪愛且道如何是堪愛之言良久云分明記取舉似作家遂度與表白宣罷師指法座云古聖道為法來耶為床座來耶我為法來非為床座師咄云是何言歟便陞座拈香云此一瓣香祝延
今上皇帝陛下伏願龍圖永固鳳曆長新八表稱臣四維歌化次拈香云此一瓣香奉為提刑學士權郡承議洎𨶩郡尊官伏願嘉聲藹著善政日新頻承雨露之恩坐聽鹽梅之詔次拈香云此一瓣香還知落處麼欲隱彌露在晦愈明本欲拋擲巖阿混于沙石苦為諸人敦逼不免細說來由奉為我先蘄州黃梅東山演禪師一爐𤑔却用陪法乳之恩聊表化儀雖然恩大難酬未免拋三放二遂趺坐山谷和尚白槌云法筵龍象眾當觀第一義師云觀即不一一即不觀第一義門今在何所(問荅不錄)師云太阿橫按截萬機於掌握之中寶鑑當臺現群象於無心之表有緣即應故問荅以縱橫不令而行乃言象而罕測影響之士斯何足云所以佛付佛祖付祖更無𢇁髮之異豈有東西之殊不立階梯單傳是事若非靈根頓悟大用現前未免業惑海深妄塵自隔遂拈起拂子示眾云還見麼若見見箇什麼若見箇拂子正是凡夫若言不見此是拂子如何說不見底道理道人到此須是忖量不可輕心取於流轉誠非小事實在悟明所以聖人得此事莫不統三界領四生号令聖凡扶顛拯物大眾從上諸聖入此門中各令啟悟勞生破諸塵妄記得靈山會上四十九年說不盡末後分付飲光少林九年之間畢竟獨許二祖尓後光分震旦道滿寰中臨濟德山威行雷電皆為上祖不了致令殃及子孫遂舉拂子云大眾從上許多賢聖如今揔在山僧拂子頭上各各坐大蓮花說微妙法交光相羅如寶𢇁網還信得及麼若信得及山僧出𠀍一期之事已得周圎其或未然不免自通消息去也十字路頭吹玉笛淡雲輕日正清秋久立。

　　上堂𠀍尊拈花迦葉微笑親切親切省要省要眼目定動料料掉掉為報先生莫打之遶何也文不加點下座。

　　上堂云達磨未來此土時須信事元真實二祖禮三拜而立不得謾有商量大眾何故人到于今疑情不息良久曰早知燈是火飯熟已多時直饒恁麼信得及猶是錯承當自餘一切何足論之歸堂。

　　上堂奇怪尋常道出門便作還鄉計直至如今計未成誠哉是言也豈不見僧問古德學人欲歸鄉時如何古德曰子父母徧身紅爛臥在荊𣗥林中子歸何處曰恁麼則不歸也古德曰却須歸去有箇絕粮方子與你僧曰便請古德曰二時上堂不得咬破一粒米大眾荊𣗥林中紅爛盡無路還鄉二時堂內絕粮方却須歸去所以山僧二十年披雲嘯月未始遊方十來年接物利生何甞出𠀍諸人皆把父母契券論量祖業田園就赤水以求珠珠沉赤水向荊山而覓玉玉隱荊山說道赤水無珠荊山無玉是誑謼你說道赤水有珠荊山有玉亦是誑謼你山僧有時畫方成圎指南成北何故如此蓋為諸人唱還鄉曲子曲調不圎熟路難忘鄉談未改非指南之不妙也如何得曲調圎去豈不見道平窺紅爛處暢殺子平生下座。

　　上堂良久云山僧今日與諸人同叅一箇真善知識便下座。

　　上堂僧問德山入門便棒臨濟入門便喝未審師如何接人　師云不虧不欠　進云便恁麼去時如何　師云第一不得垛根　師復云光隂倐忽變化密移始見望朝又已念日諸人還知光隂不變化日月不遷流麼快須究取昔日六祖大師作居士時隱於廣州法性寺印宗法師席下遇夜廊廡間有二僧風幡競辯未盡厥理祖師躡步而謂曰可容俗士得預高論否直以非風幡動仁者心動告之大眾秖如夜來風起且道是風動不是風動若道不是風動如此觸簾動戶簸土揚塵作麼生不是風動還斷得出麼山僧道也不是風動也不是幡動也不是心動有人識得麼青山無限好猶道不如歸珎重。

　　上堂兩岸蘆花一葉舟涼風深夜月如鈎𢇁輪千尺慵拋放歸到家山即便休。

　　上堂舉僧問趙州萬法歸一一歸何處州云我在青州作一領布衫重七斤大眾至音絕韻妙曲非聲通身不挂寸𢇁赤體全無忌諱諸人切莫拈䭔䑛指直須截斷舌頭放下身心自然快活眼若不睡諸夢自除心若不異復名何物快活快活歸堂喫茶下座。

　　上堂若有一人發真歸源十方虚空悉皆消殞從前先聖豈不發真歸源如何十方虚空至今尚在又云漚滅空本無況復諸三有幻漚既滅虚空殞無三有眾生從兹殄悴四生九類如何得無又云清淨本然云何忽生山河大地既生山河大地如何得復清淨本然既復清淨本然云何却見山河大地大眾如何即是良久曰水自竹邊流去冷風從花裏過來香好大哥歸堂。

　　結夏上堂揮戈佛日不西流照徹人間洞九幽從此安居無一事休將玄妙挂心頭。

　　五祖演和尚遷化遺書至上堂昨朝六月二十六無角鐵牛生四足哮吼一聲人未知撼動天關并地軸隻履又西歸唱罷胡家曲可怜末後太分明無限清聲徧溪谷我先師出𠀍四十餘年於舒蘄二郡四坐巨剎垂慈苦口接物利生未甞少暇於二十五日早陞座告眾至晚淨髮歸方丈二十六日早安然長往自始及末從初至終盡善盡美真善知識清遠忝承提訓痛傷可量古人道將此深心奉塵剎是則名為報佛恩昔日大梅仙化上堂聞鼯鼠聲乃云即此物非佗物汝善護持吾當逝矣我先師上堂告眾云富嫌千口少貧恨一身多以今校古絲毫無差諸人還知大梅東山二老子去處麼若知得則不辜負先師若也未知有寒暑兮促人壽有鬼神兮妬人福下座。

　　上堂卓拄杖一下喝一喝云棒喝齊施古佛宗三玄三要絕狐蹤白雲消散青山在明月蘆花對蓼紅又卓拄杖一下喝一喝下座。

　　解夏上堂以一粒芥子𡐊脩羅窟於中宴坐九旬振六鐶錫杖登須弥盧直上安居三月𠋣長松而自誓臨綠水以經行周游井邑則動止蕭蕭依處叢林則威儀濟濟豈論城隍聚落寧分勝地寶坊心月孤圎神珠炳煥六門虚靜萬法咸如如此護生豈有生之可護如此持律豈有律而可持囊內蠟人通身雪冷誠堪慶賀喜何如哉。

　　吴居士為師龍門創坦然庵請上堂淨名居士在家人不二門深入者親一鉢上方香積飯寥寥千古轉通津大眾維摩法力居士神通断妙喜𠀍界来于此中持香積佛飯悉飽眾會三萬二千師子座本尓莊嚴十方三𠀍諸如来現前證據看他作一場佛事真箇希奇皆不思議之功勳自心之神力者也公明居士希風摩詰接跡龐公大省幻身久趍正覺願延瓶錫修建庵宇遂尓来此聚集禪徒記得昔日臨際栽松次黃蘗問云深山裏栽許多松作什麼際云一與山門作境致二與後人作標牓道了以鋤頭打地兩下蘗云吾宗到子大行于𠀍大眾臨際所栽者松可謂根盤沙界葉覆弥盧三賢十聖為憇息之方諸佛祖師為作止之地故得後代子孫昌盛永茂宗枝自古及今綿綿不斷如今眾中若有一貟禪客出來道深山裏用起庵作什麼山僧也秖向伊道一與山門作境致二與後人作標牓且道與他古人相去多少大眾一與山門作境致見者頓超無學地二與後人作標牓凡聖悟迷皆一樣若是叢林向上關有人踏著喜無量下座。

　　上堂少室無言語曹溪有消息可怜門大開而人不能入蒼龍得雲雨猛虎生羽翼但解自承當何勞問知識。

　　上堂僧問劫火洞然大千俱壞未審此箇壞不壞　師云黑漆桶裏黃金色　進云請師荅話　師云閑言語　師復云古人道我有時揚眉瞬目有時不揚眉瞬目有時揚眉瞬目是有時揚眉瞬目不是如今人不委得了便別作解會說道得底人道是也得不是也得問伊作麼生是得底人便道他分上不說得與不得得也好不得也好乃長噓一聲曰有什麼共語處秖如古人道恁麼也不得不恁麼也不得恁麼不恁麼揔不得又作麼生他便道此是拂跡語拂你屋裏老爺老孃又問伊此是拂跡語不拂迹語如何便道恁麼也得不恁麼也得恁麼不恁麼揔得此喚作實頭語實你屋裏老爺老孃師復吁兩聲曰有什麼共語處夫為衲僧須作衲僧說話你等合作麼生莫道龍門不肯我埋沒我心行我壓良我龍門恁麼是要你到不要你到也須子細看詳好珎重。

　　上堂揔記不得天花滿裓縱有千言不如一默下座。

　　上堂昔玄沙大師示眾云諸方尋常盡道接物利生忽遇三種病人如何接得患盲者來拈槌竪拂他又不見患聾者来向他說他又不聞患啞者來教伊說又說不得若接此三人不得佛法無靈驗師云好諸兄弟還知真實相為處麼山僧不惜眉毛為諸人說破秖如諸人尋常有雙眼又何曾見來有雙耳又何曾聞來有片舌又何曾說來既無說無聞無見何處有色聲香味來雖然如是又能有幾人到者般田地所以道木伎機石女兒三冬陽氣盛六月降霜時有語非干舌無言切要詞會我最後句出𠀍少人知午齋晨粥無餘事盞茗爐香話道奇下座。

　　上堂普光明殿在人間凡聖交羅絕往還若向一塵親得見毫光照處奉慈顏。

　　上堂昔百丈大智禪師再叅馬祖侍立次祖舉拂子丈云即此用離此用祖掛却拂子問云你他後開兩片皮將何為人丈取拂子竪起祖云即此用離此用丈掛拂子於舊處祖便喝百丈直得三日耳聾大眾說甚三日耳聾直得龍門打皷上堂大眾盡皆雲集僧堂撗吞佛殿露柱倒掛燈籠天高地厚月白風清雨順風調河清海晏飢則共君飡苦菜渴則與子飲寒泉直饒天外雨花飛爭似歸堂喫茶去下座。

　　上堂臺山路上過客全稀破竈堂前感恩無地雪埋庭栢冰鎻偃溪雖在南方火爐頭不入他家虀甕裏看看臘月三十日便是孟春猶寒你等諸人各湏努力向前切忌自生退屈下座。

　　上堂山僧適在寢堂中法堂上無山僧寢堂上有山僧下至法堂法堂上有山僧寢堂上無山僧有則心外有法無則心法不周諸上座在衣鉢下聞打皷便上法堂法堂上添得上座衣鉢下减却上座添則成增減則成滅滅故落断增故落常行脚人如何得離有離無離常離断生死疑情大難透脫此是如來清淨心要冝須決擇不可等閑光景遷流動如飛箭浮𠀍如此人生幾何彼此出家三界逆旅竹戶茅堂孰為其主冷淡共居寂寞同住何故何新何憂何慮下座。

　　行者落髮上堂露柱多年出家燈籠久已落髮佛殿堅持禁戒三門近得休歇大事本來平等無著清涼滿月度盡草木叢林一似陽和齊發下座。

　　元日上堂萬物咸新論故鄉擡眸元是舊爺孃先春花發馨香遠物外山河日月長　僧問昔日跋陁尊者問法照大師未審與今日是同是別師云古之今之進云栽松人老難傳鉢盧老區區入嶺南師云你試舉古人底看進云厨庫三門鍾樓佛殿師云恁麼又爭得進云忽遇七手八脚底人來又作麼生師云截斷脚根道將一句來進云昨日有人從舒州去師云亦是悠悠者　復舉僧問百丈如何是奇特事丈云獨坐大雄峯僧禮拜丈便打師云錯打人僧問德山如何是奇特事山云我宗無語句亦無一法與人師云猶較些子僧問羅山如何是奇特事羅山云道什麼師云成何道理大眾古人鈎頭着餌意在得魚如今洗脚上舩能有幾箇或若人問龍門如何是奇特事山僧向伊道此去太湖不遠恁麼說話有甚奇特又向伊道咫尺是棠梨大眾還會麼等閑如不會須作等閑看下座。

　　上堂身中有生老病死念上有生住異滅國土有成住壞空此十二種事甚能奇特凡夫不識為之漂流如來出𠀍指出涅槃妙心常樂我淨譬如還丹一粒點鐵成金至理一言轉凡成聖此十二種秖是一法現定如今歷歷聽法者是還信得及麼乃云月中丹桂偏禁冷雪裏寒梅獨放香下座。

　　上堂悟時此事元來易迷後斯門實大難處處綠楊堪繫馬家家門口透長安。

　　上堂三月初三二月二不壞假名談大義眾生役役趂光隂道流所以無虚棄二月念九三月一摩訶般若波羅密假使多聞達古今歷劫何曾異今日今日事作麼生良久曰何更今日。

　　上堂從上諸聖見人樂著塵勞不求出離遂生怜慜之心告之曰你隨聲逐色名曰狂人大眾好言語慙愧諸聖恁麼道雖然如是已是打開布袋不能折合得龍門今日倒底傾出有人得者永息希求乃拈拄杖卓一下云豈不是聲你尋常作麼生隨又舉起拄杖曰豈不是色你尋常作麼生逐還會麼若能隨逐元無縛便是叢林了達人久立。

　　浴佛上堂如來妙色身真實難藏覆不掛本來衣豈着娘生[袖-由+(((嘹-口)-小)-日+(百-日+ㄎ))]無憂樹下降生時南北東西行七步行七步度盡眾生無所度今晨四月初八我佛如來降生之日天下精藍煎湯浴佛佛則從諸人浴且道如何是佛要知麼佛名如來常在不滅有人見得山僧更不忉忉若無人見得山僧重說偈言昨日如來垂法雨今朝法雨洗如來了然一味無差別雲外青山朵朵開欲報如來深恩殿上重新浴過下座。

　　結夏上堂龍門結夏勝諸方大地山河為舉揚若向九旬叅得透更無佛法可商量。

　　上堂萬古長空一朝風月古人恁麼告報大好言詮豈可以一朝風月昧却萬古長空豈可以萬古長空不明一朝風月此是廣大深法自在之宗若也明得何處更有一絲頭剩法來久立。

　　上堂三日不相見莫作舊時看山僧近來非昔人也天是天地是地山是山水是水僧是僧俗是俗別也非昔人也有人問未審已前如何山僧往時天是天地是地山是山水是水僧是僧俗是俗所以迷情擁蔽翳障心源如今別也或有人出來道某甲亦如和尚天是天地是地山是山水是水僧是僧俗是俗還得否不可直是未在還有揀辨得麼若揀得是上座道眼圎明若揀不得絲竹喧天船上樂綺羅照水岸邊人珎重。

　　上堂僧問道遠乎哉觸事而真如何是道　師云頂上八尺五　進云未審此理如何　師云方圎七八寸　進云向上一路還許學人會也無　師云不論向上向下却許你會　進云恁麼則當處出生隨處滅盡　師云多少人恁麼錯會　進云作家宗師天然有在便禮拜　師云未曾與上座共行在　師復云親切中直是親切省要中直是省要還會得麼諸人盡是發志探玄意求出離山僧這裏終不拈今舉古取是捨非惑亂諸人你若不來山僧也無可得說你若上來山僧不免在你身上割一塊子似與你還知痛痒麼忽然知得可謂親切也若不知來由便道者一塊子那裏得來得恁麼香得恁麼臭得恁麼生得恁麼熟還委得麼不離當處常湛然覔即知君不可見珎重。

　　上堂了知一萬事畢釋迦弥勒欣今日但得心安是處安無灾無難無今昔要知佛法根源記取五月初一下座。

　　端午上堂今日端午𠀍間人釘桃符書門閫使萬邪不窺其戶百鬼不入其門𠀍間人又使針燒灸採藥登山使萬病不干其體疫癘不入其身遂失聲叫曰阿㖿㖿阿㖿㖿盡大地人燒破皮肉教山僧受無限苦痛昔楚大夫以忠言不用沉于湘江後人哀之以竹筒盛飯繫五色絲祭之風俗至今流傳不斷遂嘔吐數聲曰𠀍閒人喫却米粽教老僧脹破肚皮大眾別人燒灸別人喫物為什麼龍門長老受痛受飽未能情忘緣慮事出見聞於此門中遂為戱論豈不見先聖有言曰懷州牛喫禾益州馬肚脹天下覔醫人灸猪左膊上何也遠走不如近匍匐久立。

　　上堂入得龍門事事奇聞聲見色不思議山青水綠緣何事盡是諸人力使之。

　　上堂卓拄杖云還搆得麼莫道今日猶較些子直須向無摸索處傾湫倒岳搆得始得山僧恁麼道可殺不識好惡雖然如是直饒你搆得我更問你從前殺盜婬妄罪飲酒食肉罪教什麼人還又卓拄杖云金剛作醜佛受香油。

　　東山和尚忌晨上堂先師當年末後句與人皮下挑出刺譬如六月日中冰銷鎔處處皆相似後來聽響各流傳更加一二與三四箇中孰是無耳人明見去來不生死先師老和尚某奉侍日久多蒙苦口提撕追遠之誠何可忘也聊設小供諸人且道先師還來也無若道來入滅十餘年如何見得來底道理若道不來又用設齋作什麼道來也有詨訛道不來也有詨訛若為得無詨訛去還知得麼三箇渾崙鐵餕餡一雙無縫木饅頭久立。

　　上堂大眾或有人喚上座上座便應設使不應心中也須領覽今時學人便道應底是也領覽底是也若如此會便是入地獄漢子是即且置且道面前是阿誰喚你是有人喚耶是無人喚耶還裁断得麼若是有人喚山精鬼魅喚你時天魔外道喚你時如何辨白若道無人喚你又不聾不騃如何得無人喚者箇是十二時中生死路頭事諸人明得麼有人喚生迷亂無人喚遭繫絆若能行生死断萬兩金終不換下座。

　　解夏上堂毗目仙人執善財手頓見過去微塵諸佛及其放手宛然依舊龍門長老領諸大眾爰於此地結足安居及其解夏宛然依舊善財依舊處微塵諸佛含攝有歸大眾依舊處三月九旬斂收無迹還會麼毛端藏剎海芥子納須弥不離見聞緣超然登十地四生六道即心自性三塗八難普現色身居華藏海之中住不思議之內如斯之旨乃吾軰之常分耳還信得及麼。

　　上堂今日七月二十解夏來又是五日也你禪僧家盡道我會也且道今日是七月二十不是七月二十或若當此一問於佛法中如何祗對有底師僧道你何不問本分事者箇是𠀍間日月大眾那箇是𠀍間日月又豈有不管底法又有師僧道不動𠀍間一星子就上便明取恁麼事今日七月二十也大眾那裏是不動底一星子得安樂底人終不作者般去就山僧問你今日是七月二十不是七月二十有人明得麼古人云𠀍間事明不得佛法大遠在者裏若分踈不下一切處㝵塞殺人還知麼大火聚中難著手清涼池內易安身久立。

　　上堂舉僧問雲居如何是道中人對云如死人手道中人相見時如何對云如死人眼大眾作麼生是如死人手師拈拄杖云不執捉怎生是如死人眼師擘開眼云不照燭你諸人好會取秖如前日送亡僧山僧道一隊死漢送箇活漢有人會恁麼說話麼怎生是一隊死漢師云移身不移步怎生是一箇活漢師云萬機俱不到後生兄弟初秋夏末何不哮吼一聲壁立千仞令我知道你是箇人向活中明取死句死中明取活句若不然者求生不得生求死不得死喫辛苦也直須哮吼一聲下座。

　　上堂僧問道在慵開口詩成自點頭時如何　師點頭數下僧云今日得遇也　師云莫亂開口　師復云諸人每日行千行萬不是不到何故却不分曉秖為信之不及若信得及則不行而到也十方𠀍界事不待思量一時曉了得諸人每日說千說萬不是說不到何故却不分曉亦是信之不及若也信得及則實無所說也三𠀍如來所說之法不待思量一時曉了得大眾還到恁麼田地也未我此宗門秖論證悟不論會解若是為生死底人須求親證若是人我叅學之人耻為不會須求覔解會到處覔相似語句遞相印證滅胡種族已後胡亂教壞人家男女我此門中都無是事還知麼聾人也唱胡茄曲好惡高低自不聞。

　　上堂𠀍人盡道路行難本分真金入火看煉去煉來金體淨一槌打作玉欄干。

　　請化士上堂一竿一笠一蓑衣急水灘頭下釣絲鈎上錦鱗容易得蘆花深處月明歸舉古人問三尊宿二龍爭珠誰是得者一云得即失一云𦒳僧秖管看一云誰是不得者師曰得即失着忙作什麼老僧秖管看看濟什麼事末後一則語誰是不得者若人會得祖師言句一大藏教自然不疑去還明得麼誰是不得者非取亦非捨馬載馿䭾時便是歸來也下座。

　　上堂打動龍門皷喚起鐵餕餡請君一咬破山僧豈相賺先師曾得力嗞味今不減若也不柰何好箇鐵餕餡。

　　上堂舉長沙和尚云我若一向舉揚宗教法堂前草深一丈誠哉是言也玄沙和尚云因汝顛倒知見方有往來誠哉是言也龍門尋常見汝諸人恁麼所以向汝道不恁麼你須是不恁麼始得諸人不恁麼龍門所以向汝道恁麼你須是恁麼始得諸人道恁麼不恁麼龍門所以道非恁麼非不恁麼你須是非恁麼非不恁麼始得諸人非恁麼非不恁麼龍門所以道恁麼不恁麼你須恁麼不恁麼始得大眾情亡智現病去藥除豈不是箇脫灑衲僧龍門尋常還有一句子到諸人分上麼不見僧問馬大師離四句絕百非請師直指西來意大師云我今日無心情汝去問取智藏僧問智藏藏云今日頭疼汝去問取海兄僧又去問海海云我到者裏却不會僧舉似馬大師師云藏頭白海頭黑大眾說白道黑理甚分明諸人還見馬大師麼久立也大無端。

　　上堂云若論此事如中秋夜望圎月相似淨無雲翳人皆見之南閻浮提無所不照諸人各在他鄉異井各有父母家山你道彼中還有麼山川溪谷逈絕無人到處彼中還有麼又爭得無來人各自謂得見是月然此滿月不此方來不彼方去若此方來彼則無也若彼方去此何故見之四維上下亦復如是所以道並安千噐千噐皆圎一道澄江一月孤瑩昔有人指月問南泉和尚何時得恁麼去南泉曰王老師二十年前亦曾恁麼來大眾向你道此事無你卜度處無你名邈處如今禪和家盡道我會得也什麼處是照不着且問你照得着底事上座前生自何趣中來此身沒後復生何處作天耶人耶地獄耶餓鬼耶作畜生耶若不委知空然有此語要作何用馬大師一日翫月次二三弟子侍座大師曰正當恁麼時如何西堂曰大好供養百丈曰大好修行南泉拂袖而去大師曰經歸藏禪歸海唯有普願獨超物外看他如斯論量也大奇恠大師致此一問諸大士直得息剠補劓望作全人塞壑移峯貴就平坦還契得馬大師此一問麼委悉得麼良久曰幸無偏照處剛有不明時。

　　上堂祖師云亦莫愛聖增凡會得凡夫法便是聖人法識得聖人法即是凡夫法盡知道凡聖不二為什麼凡夫漂流諸聖解脫又道亦莫拋迷就悟如今悟底是向來迷底如今迷底是向來悟底盡知道迷悟不二為什麼迷者依前壅塞悟者依舊惺惺諸人還辨明得麼凡聖悟迷如透了洞然明見本來人敢問大眾如何是本來人尋常師僧家道什麼處不是本來人驢脣先生豈是泗州大聖又道渠無面目甚處逢渠遠水不救近火離此二途如何是本來人良久云設使聞來悟爭如自得親下座。

　　上堂昔無着和尚游五臺禮拜文殊到山下投一寺宿遇一𦒳僧祗待次問無着曰上人自何而來無着曰南方來𦒳僧曰南方佛法近日如何無着曰末法比丘少奉戒律僧曰多少眾着曰或三百或五百着問和尚此間佛法如何住持僧曰凡聖同居龍虵混雜着曰多少眾僧云前三三後三三着不省遂令童子以琉璃盞點茶度與着遂問曰南方還有者箇麼着云無曰既無將什麼喫茶着又不省復令童子送出門外着觀寺無額乃問童子此寺因何無額童子指背後金剛着回頋忽然不見童子止見身在一林中大眾無着遠遠遊五臺禮拜文殊及乎親見要且不識誠實苦哉是故明昭和尚頌云廓周沙界聖伽藍滿目文殊接話談言下不知開佛眼回頭秖見翠山巖雪竇和尚亦有頌云千峯盤屈色如藍誰謂文殊是對談堪笑清涼多少眾前三三與後三三大眾此二頌通古徹今美則美矣要且不見文殊山僧今為諸人頌出乃云青山門外白雲飛綠水溪邊引客歸莫恠坐來頻勸酒自從別後見君稀下座。

　　上堂靠拄杖肩上謂眾曰好笑好笑乃呵呵而笑昨日有兩人共說一件事與山僧山僧聞得一夜笑得膓肚痛又呵呵而笑大眾要知麼有一人云今日是初三官曆上冩來村裏人道是初四乃村下曆頭問老僧道是初三麼山僧向道是初三是官曆麼山僧云是官曆村裏謂之初四是村下曆頭麼山僧云初四是村下曆頭其人點頭又有一人云今日是初四官曆上冩來村裏人道是初三乃村下曆頭長老如何山僧向伊道是初四初三是村下曆頭其人點頭兩人相見具說其事一人云長𦒳向我道是初三一人云長𦒳向我道是初四兩人遂來見山僧云今日是初三是初四山僧聞得笑殺兩人云長𦒳不要淈𣸩好好分明說山僧向道汩自不分明何處是淈𣸩大眾會得此意麼山僧見伊不曉也不奈何眾中禪僧道長𦒳如何鳴皷集眾了也不說些佛法及祖師西來意却理會𠀍間閑日子此是𠀍人情見山僧聞了問伊道𠀍間有什麼閑日子又那箇是情見把來看伊元來不會見伊不會更作箇頌子舉似伊頌道言親事亦親無偽亦無真愚俗稱為我邪徒喚作神是我何曾我言神豈是神人生須特達乃提拄杖下禪牀曰丈六紫金身座前又謂眾曰也不屈着你。

　　上堂僧問大用現前不存䡄則時如何　師云誰信你　僧便喝　師云更進一步看　僧云幸有一弓三下箭當機要射不平人　師云少年曾决龍虵陣𦒳倒還同稚子歌　僧又喝　師云元来秖是野狐精　僧禮拜　師云何曾大用現前　師復云古來有一人南泉和尚諸人還識否若識得一生不空過好南泉和尚莫教見而不識還識麼曾有一俗士問曰弟子家中有片石也曾坐也曾臥如今欲鎸作佛不知還得否南泉曰得莫不得麼不得有人明得此[二/日]也無南泉道得龍門云好个佛南泉道不得龍門云好片石還見否是他道弟子家中作麼生說家家在什麼處諸仁者親從家裏來家中何所有持此一片石廣大堅且久靈山曾獻佛帝釋聊舉手心中出何物安樂并長壽下座。

　　聖節上堂　皇帝以天下為家兆民為子父子一體天下一家王愛於民民敬於王愛敬既同王道無外所以佛言如民得王又云如民之王且王外無民民外無王王在民外民不受賜民在王外王道不廣如何曰民無知曰民如何曰王聖神曰王　今上皇帝至神至聖為民父母天寧降誕之節日月星辰連珠合璧江河淮濟激濁揚清𠃵坤造化草木虫魚呈祥瑞顯奇特皆　皇帝至德之所感致也伏願南山北壽北嶽齊齡永永萬年無窮無盡遂下禪牀作舞曰會麼山僧舞蹈揚塵萬歲萬歲萬萬歲下座。

　　上堂拈起拄杖卓一下云圎明了知不由心念底死要道墯坈落塹畢竟如何乃靠拄杖下座。

　　上堂舉昔有一秀才見長沙和尚看千佛名經問曰許多佛秖聞其名未審居何國土長沙曰黃鶴樓崔顥題後秀才還曾題否對曰不曾長沙曰無事題一篇好秀才罔措大眾秀才問佛居何國土長沙為什麼却恁麼道秀才尋常嘲風詠月為什麼長沙面前一辝不措若是黃鶴樓有什麼難題處聽取山僧題破遂云容顏甚奇妙光明照十方我適曾供養今復還親近下座。

　　上堂平旦寅狂機內有道人身大眾二六時中折旋俯仰行來走去說是說非分南說北運用施為開單展鉢喫粥喫飯盡是狂機且道那个是道人身良久云碧落有情空悵望瑤臺無路可追尋下座。

　　上堂適來山僧夢在寢堂上聞法皷遂下堂階夢見諸人上來近前問訊便登法座侍者燒香了如今正作夢中之人施陳夢事你等諸人還夢見麼若真見得是為覺人不省夢鄉宛尓沉沒還有一法與你為對麼不見古人道目前無法意在目前不是目前法非耳目之所到可不是奇特還夢見麼釋迦如來道如寤時人心縱精明欲何因緣取夢中物遂拈起拂子敲禪牀云是什麼還聞麼復豎起拂子云還見麼良久云人間天上諸知識爭似龍門夢得親下座。

　　上堂僧問古者道諸佛不出𠀍四十九年說諸佛既不出𠀍為什麼四十九年說　師云你疑來多少時也　進云祖師不西來少林有妙訣祖師既不西來為什麼少林有妙訣　師云知恩者少負恩者多　進云恁麼則一人傳虚萬人傳實　師云虚處作麼生傳來　進云任從滄海變終不為君通　師云禮拜着　師復云始自隻履西歸卷衣南邁空聞消息流落人閒古往今來遞相敬受大似一人傳虚萬人傳實山僧病多諳藥性年老變成精不是刻剝古人免見互相埋沒諸人應是從前覺觸往日見知從人邊請益得來言語中舉時中的出入遊戲則不無究竟真實大事萬不可得但能情亡理喪計盡途窮無施設處用心正是作功夫處山僧尋常秖道喫茶去今日也道喫茶去會盡諸方五味禪何似山僧喫茶去下座。

　　上堂擬思量何劫悟不思量終莾鹵欲思不思踏破時萬里無雲常顯露常顯露妙用恒沙非旦暮諸禪伯正好休征罷戰永息干戈傍水依山成就大事況是人生易老壽命幾何或若生死現前畢竟將何支準不見古德道若不安禪靜慮到者裏揔須忙然久立。

　　上堂來來去去去來時去去來來離覺知了得去來無𦊱礙方知塵劫不思議所以道來無所來去無所去去來之際生死昭然前念生是來後念滅是去求其來去了不可得乃至前生後生今年去年更無絲毫遷變之相如斯會得始絕去來但以眾生背覺合塵去来輪轉苟能洞達復有何事昔石頭大師一日問龐居士子近日如何居士曰卒說不及乃呈一頌日用事無別唯吾自偶諧頭頭非取捨處處勿張乖朱紫誰為号丘山絕點埃神通并妙用運水及般柴石頭默然許之後造江西問馬大師不昧本來人請師高着眼大師直下覷士云一等沒絃琴唯師彈得妙大師直上覷大眾若不是馬大師被他一問百雜碎諸人喚什麼作本來人若無本來人作麼生眼見色耳聞聲種種施為運轉諸人還見本來人麼如今盡道本來人無形無相不曾着衣喫飯不生不死如此會得爭合本來人要知麼諸人揔是本來人一叚生死變化煩惱無明又如何消遣聽取一頌與子偕行今日路如君共看本來人同名同姓同形叚無死無生無色塵畢竟如何切忌喚作本來人下座。

　　上堂舉僧問洞山初和尚如何是佛對云麻三斤大眾有恁一件事何故無人知得洞山見人不知了遂自頌曰七寶𦘕牛頭黃金為點額春晴二三月農人皆取則寒食好新正鐵錢三四百諸仁者此一轉因緣盡謂麁言及細語皆歸第一義又云臨機應用一切尋常如斯會解埋沒古人要見洞山𦒳子麼鴻鵠一舉千里飛鑽雲鷂子與天齊鳳凰不是凡間物為瑞為祥自有時久立。

　　師到真乗請上堂真乗舉石霜徧界不曾藏語師云徧界不藏全體露絲毫有見事還差會中誰是仙陁客不動纖塵便到家真實到家之者得意忘言伶俜在外之人隨情起解情解既起名相是興言意兩忘十方咸暢豈不見適來堂頭已普告大眾如何更令山野稱提蓋為妙[二/日]幽深人難洞達何也既知咫尺之間為什麼却道不覩師顏既言遍界遍空如何更云不曾藏覆還見落節處麼若見得便見石霜𦒳子雪峯大師亦知龍門山僧與真乗長𦒳又此一眾禪和揔有分付處山僧未離本院不到此中時真乗無一人龍門長𦒳山僧離本院度荒山來到真乗諸人一一相見此間有一人龍門長𦒳若有一人龍門長𦒳於法成增若無一人龍門長𦒳於法成減減故落断增故落常既墯断常豈云正見一似上座未出家時無一人上座既出家後有一人上座你諸人如何裁断得心地安樂去還裁辨得麼向此有个入處更有什麼事也或若未明良久曰不解作客久立。

　　上堂獨自坐方信西來有達磨獨自行不用紅蓮足下生獨自語分明向誰誰肯許獨自叅剎剎塵塵示指南相逢相問窮端的莫道山僧解放憨。

　　端師翁忌辰上堂昔人已乗白雲去此地空餘綠水流綠水一去不復返白雲千載空悠悠湖南舊說𦒳楊歧失却金毛師子兒江北江南無覔處龍門今日順風吹順風吹囉囉哩水急風高下釣磯。

　　上堂鳥從空裏飛人向心中住人死心宛然鳥沒空何預人生一過鳥此心實可據但自了其心無勞問来去所以須菩提問𠀍尊云何住𠀍尊荅曰如是住𡖉生胎生濕生化生有色無色有想無想等皆令入無餘涅槃而滅度之而實無有一眾生實滅度者還會得麼三界万法實無絲毫生滅動靜之相秖由迷此決定惑為色身之內所以質礙名色領納曰受思惟曰想迁流曰行分別曰識皆由自心之所成立為不知此名為五隂遂成色心二法不見道照見五蘊皆空度一切苦厄現前五隂之身為有耶為無耶若能如是見得實無生死等事或未然者豈無去來有一則無生死因緣舉似大眾昔漸源同道吾弔慰乃拊棺問道吾曰生耶死耶道吾曰生也不道死也不道漸源不省後聞僧念蓮經應以比丘身得度者即現比丘身而為說法或然省得遂至石霜携鍬法堂上從東過西從西過東石霜曰作什麼漸源曰覓先師靈骨石霜曰洪波浩渺白浪滔天覓什麼先師靈骨漸源曰先師靈骨猶在大眾還見得麼拈起拄杖曰者个是拄杖子那个是靈骨者个是靈骨那个是拄杖子遂卓一下云長安夜夜家家月影落寒潭幾个知。

　　上堂若論此事如人買田地相似四至界畔一時分明結契了也唯有中間樹子猶屬我在大眾既是四至分明結契了也為什麼中間樹子猶屬他不見道千年田八百主若識得中間樹子耕鋤任你耕鋤布種任你布種開花任你開花結子任你結子若無中間樹子爭喚作常住良久云作麼生自云高處高平低處低平。

　　上堂云龍門別無奇妙剛謂單傳心要豈惟淺水無魚撥剔全無孔竅二時展鉢開單逐日屙屎送尿万事與人一般子細看來好笑既是万事與人一般為什麼稱善知識良久曰我也理會不出。

　　上堂今之叢林天下多有求一人會無情說法則無莫道會得討一人舉此話亦難得何也須是曾親聞說法来方可舉示如未曾親聞縱有舉示秖益塵勞於其慧命無所滋益大眾會既少舉尤難叢林雖有日凋殘若欲明斯[二/日]應須離念看一人如領解大眾盡心安既是一人領解為什麼大眾盡心安若不如此爭稱出離之門。

　　上堂舉志公曰我見𠀍間之人各執一般異見秖知傍𨫼求餅不解返本觀麵餅則從來是麵造作由人百變大眾會麼狸奴白牯念摩訶猫兒狗子長相見諸禪客薦不薦若言自性本圎明大似捫空追閃電知得麼含元殿上更覔長安慈氏宮中願生內院。

　　上堂僧問千尺絲輪直下垂一波纔動万波隨如何是一波　師云你尋常如何吞吐　僧云如何是眾波　師云着衣喫飯有甚難　僧云鈎頭一句請師道　師云你自道取　僧云雄雄江上垂輪者竿上時時有錦鱗　師云沒交涉　師復云諸仁者無過此時也長恁麼亦有不恁麼時禪學人道無有不恁麼時說个恁麼已是不恁麼也恁麼時名為得念不恁麼時名為失念如今問諸人為常失念亦有不失念時禪學人道常名得念時說个得念已是失念了也要知得恁麼但了取不恁麼時要明得念但識取失念時故先德道恁麼恁麼又云不恁麼不恁麼好奇恠諸高德是以釋迦如來又曰得念失念無非解脫成法破法俱名涅槃地獄天宮皆為淨土你等還知得一叚真實事否若知得永超終始之患十二時中自然安樂無事也下座。

　　上堂云不動龍門內行參古佛機親逢渠面目肯話自容儀凡聖心平等高低路坦夷丹霞燒木佛院主落鬚眉何故○下座。

　　上堂舉六祖大師在大𢈔嶺頭示明上座曰不思善不思惡正當恁麼時阿那个是明上座本來面目明即大悟大眾還會者話麼正當恁麼時歷劫不曾迷步步超三界歸家頓絕疑。

　　上堂舉僧問忠國師如何是本身盧舎那師曰與我過淨缾來其僧過淨缾師曰却將舊處着其僧送去舊處再來問如何是本身盧舎那師曰古佛過去久矣此一則法門若非證入莫曉宗猷若縱心猿終成解會尋常盡道甚麼處不是盧舎那更不識了再問豈不是過去久矣又道國師自受用三昧再三若問盧舎那自是古佛過去久矣又云如何是本身盧舎那良久處好會取若不委知遂落草向你道與我過淨缾来如斯解會但縱心猿不見國師云得之於心伊蘭作旃檀之樹失之於[二/日]甘露乃蒺䔧之園要知麼太陽門下日日三秋明月堂前時時九夏大眾如何是盧舎那歸堂喫茶去下座。

　　上堂昔趙州和尚訪庵主問曰有麼有麼庵主豎起拳頭趙州曰水淺不是泊船處拂袖而出又訪一庵主問曰有麼有麼庵主豎起拳頭趙州曰能縱能奪能殺能活礼三拜而去師云庵主一般豎起拳頭趙州何故肯一个不肯一个且道得失在什麼處趙州自起自倒勘破多少阿師庵主坐断要津過了幾多寒暑要識趙州麼拍禪牀右角云識取趙州要識二庵主麼拍禪牀左角云識取庵主還有人點撿得失處出麼良久云易開終始口難保歲寒心下座。

　　吴居士請上堂身是佛身須信六根清淨行名佛行故知三業圎明身淨則垢無所生行明則暗無所起垢生由乎迷淨淨作垢而莫覺莫知暗去必由得明明即暗而難信難解所以諸聖常加被群生自棄遺苟易慮於可作之初革情向悮為之後親開智鑰仰扣慈關他心慧眼以洞知重罪宿冤皆可懺菩薩悲願遍滿娑婆眾生哀投無不冥感是知明暗共體垢淨同源凡夫有是佛之期大士有度生之分苟不如此万善徒興公達居士與如道人洞明泡幻了悟浮生共入山來究明斯事今晨請山僧陞座說法記得昔日裴休訪華林和尚問曰師還有侍者否林曰有一兩个休曰在什麼處林乃喚大空小空時二虎自庵後哮吼而出休覩之驚悸林語二虎曰有客且去二虎哮吼而去休問曰師作何行業感得如斯林乃良久曰會麼休曰不會林曰山僧常念觀音大眾會他此个意[二/日]麼常念觀音力伏猛獸道眼通明萬緣何有良哉大士時時垂手念茲在茲安樂長壽下座。

　　上堂永嘉一宿而悟遂曰幾回生幾回死生死悠悠無定止自從頓悟了無生於諸榮辱何憂喜大眾說有生死亦是言詮說無生死亦是言詮既涉言詮則是事迹且事麁易顯理妙難彰故言近而旨遠如何以至近之言明其至遠之旨不其難哉先聖道得旨忘言遺事觀理後人不時便乃事外尋理言外求旨譬如以手撮摩虚空徒自疲勞終無所益要知得力用意處麼須即事無事即言無言悟入方親解會不得若如是隱顯施為神用難測也不見僧問首山如何是佛法大意首山曰楚王城畔汝水東流便有人悟去歸堂。

　　上堂五色燈光眚所成但除其眚莫除塵若言本眼何曾眚乃是臨河渴死人。

　　上堂僧問劫火威音前別有一壺天御樓看射獵不是刈茅田乃提起坐具云未審者个喚作什麼　師云正見刈茅田　僧便喝　師云猶作主在　師復云秖冝說一句有人會得去猶較些子或若無人會得山僧却成妄語思量了不如且休各自大家堂中喫茶自由自在免見他時異日被人覷破何也將軍自有嘉聲在不得封侯也是閑喫茶去下座。

　　上堂舉南泉和尚謂眾曰王老師賣身去也有人買麼時有一僧云某甲買師云好一貟禪客南泉曰不作貴不作賤你作麼生買其僧無對師云噁笑殺人有數尊宿為此僧着語趙州道明年與和尚作一領布衫一人道成何道理一人道和尚屬某甲後來雪竇道別處容和尚不得大眾許多尊宿爭頭竸買也要運出自己家財王老師交關未成不敢胡亂分付者般行貨古今亦少見之龍門今日亦賣身去也然則有貴有賤賤則分文不直貴則金玉難偕你買也屬你你不買也屬你若識得龍門龍門與你作道伴有人處無人處起心動念揔知得你善則令汝行惡則令汝止縱經三塗歷八難一步不相捨離常與你作道伴你若不識龍門龍門與你作冤家教你出家使汝行脚令汝尋師遣汝體究遂教你不會令汝忙然令汝求覓解會令汝巧作道理遂令淨妙國土而作土石山河常樂法身而作無明煩惱成不自在常生退失一步不放捨常與你作冤家大眾龍門屬你諸人來多時識得是道伴不識是冤家還有人明得此旨麼乃拈拄杖點一下曰一道伴二冤家通逆順徧河沙眼是空翳是花得龍門道無涯遂放下拄杖子曰少賣弄歸堂去。

　　上堂臘月扇子功勳絕浩浩涼風動寥沉豈止炎蒸六月天暫時與君解煩熱下座。

　　五祖和尚到上堂曹溪大師傳衣歸嶺南後來讓和尚得法授與馬大師馬大師接得百丈百丈得黃蘗黃蘗得臨際臨際得興化興化得南院南院得風宂風宂得首山首山得汾陽汾陽得慈明大師慈明大師接得一人楊岐和尚如今舉佗得底事看此老子云我者裏如閙市裏上竿子相似是人皆見瞞你眼得麼楊岐老後來接得端和尚一人此老子曾住此山來有頌曰海底珠動時雲中月還現涼夜無狂風清光都一片端師翁後來接得先師一人先師有言曰秖從咬破一箇鐵餕餡直得百味具足此老子所以一生口硬好說硬話伏自先師付囑之後大法傳持以來末後東山一時分付今五祖堂頭和尚此日幸對人天廣眾請不悋慈悲重為顯揚使先宗有據吾道益明莫不大幸。

　　上堂泡幻同無礙如何不了悟眼裏瞳人吹叫子達法在其中非今亦非古六隻骰子滿盆紅大眾時人為什麼坐地看楊州鉢盂着柄新翻樣牛上騎牛笑殺人。

　　上堂諸人未到龍門山將道龍門在𠀍間既到龍門心自在杉松拂拂水潺潺諸人還識龍門山麼若也不識未免山青水綠百年光隂能有幾許未回光達本已前都成夢幻遂拈拄杖云六道眾生造罪造業三𠀍諸佛成佛作祖盡在山僧拄杖頭上諸人還見麼卓一下云百雜碎了也復展手云把將絲毫許來又卓一下云手執夜明符幾个知天曉下座。

　　上堂獬豸同欄辨者嗤薰蕕共處須芬郁諸仁者得底人終不自異於人而從前千聖悉所稱讚實有異於人處譬如二人同胞胎共父母同舎同學同一師授至於飲食語言之間悉無有異一日同入試院同一題目而一人得第一人落第及第者永異民庶落第者乃是常人是二人初無改易而貴賤高𠇓有異恰如得與不得初無有異而一人得之位齊諸聖一人迷之遂作凡夫人雖不殊迷悟遼遠大眾可不驚怖者哉所以香林和尚云𦒳僧二十年前見與我一般一軰人盡皆得道我日夜思量他得个什麼便如此去我二十年中常看後來也得恁麼你看他先德苦切之言實可取信豈可守株徒喪日月各冝體悉已後也須得去不勞久立下座。

　　上堂龍門三月半大皷聲聲喚喚得一時來特地生迷亂大眾既是喚得一時來為什麼特地生迷亂此叚好因緣諸人怎生断不解断轉迷亂若解断較一半良久曰因緣一叚無人断留與諸方共断看。

　　上堂収得本名度牒[跳-兆+(外/曰)]遍自己山川聞有龍門長𦒳走来學道叅禪恁麼惺惺漢子如何立地瞌眠忽然睡醒眼開元來天生自然師乃失聲曰噁討殺我討殺我皇天皇天尋殺我雖然如是知是般事便休直須運出自己家財莫自拘於小節叅堂。

　　上堂且道山僧即今還有為人處麼若有為人處即埋沒山僧若無為人處即埋沒上座彼此出家皃莫遞相埋沒好要知麼山僧將你本分事舉似你諸人何不於你本分事上識取識得麼若道便是某甲本分事也如向眼睛上下一釘相似若道我雖有本分事實未了知你又披什麼衣服大眾既是恁麼人識取恁麼事久立又奚為珎重。

　　上堂僧問納須弥於芥中擲大千於方外衲僧門下揔用不着學人欲使泥牛耕巨海須弥駕鐵船師還許也無　師云十字縱撗一任行取　僧云[跳-兆+(外/曰)]破澄潭月穿開碧落天　師云猶未知衲僧分上事在　僧云有意氣時添意氣不風流處也風流　師云洪州腰帶　師復云春光漸盡夏景將臨悠悠之徒貪生過日我今問你諸人從早至夜念念不住是有思量是無思量人人必謂是有思量我且問你作麼生思量何不識取你諸人思量了隨而興作運為也我問你作麼生興作何不識取你諸人於興作時起種種言說且作麼生言說何不識取都緣是自家先迷了秖管隨處流浪所以道道源不遠性海非遙但向己求莫從外覓覓即不得得亦不真如在虚空退至何所還肯麼你諸人在我者裏或暫經冬夏或久涉炎涼若到別處人問龍門事不可指東劃西亂有所說却成欺罔也各將為事各將為事因成四偈思無思思萬邪一正不識玄旨徒勞念靜作無作作貫色通聲水中鹽味不見其形言無言言不費脣舌未說之法林中之葉龍門潦倒告報諸人既然如是何故因循。

　　賢席頭納䟽上堂一葉飄飄水上歸姑蘇春色照岩扉坐禪片石重來看却笑山雲拂蘚衣所以沉空滯寂之士名為貪着小乗混𠀍同塵之人謂之圎通之侶不捨道法而現凡夫事豈是植種於空現前日用是大揔持門一一親得其力如斯之旨事可量哉昔日黃梅散席道在老盧坐折連床湖南㝡盛古今牓樣作者同知進止合儀動靜可法況龍門新興保社意在求人眾手淘金誰是得者有麼有麼令人思百丈解踏馬駒行叅。

　　上堂杜順文殊事可知定光如來老大隋張三李四何王趙問你渠今是阿誰𨞬市賣魚忘進趣案頭分肉露全機男兒鎖子黃金骨苦痛無明墮汙泥。

　　結夏上堂登龍門下無凡客不假風雷自有奇三月進修從此始經行宴坐可思議三月安居九旬禁足稟如來之教旨乃釋子之清規橋彴津梁人間天上或垂手入𨞬者未甞離於此座觀心入定者亦常遊乎十方此豈可以有心知豈可以無心會苟能如是何生而不護何足而不禁覆被萬靈廣益群品或不由斯道者吾末如之何也下座。

　　上堂今時學者不究佛語秖究祖師語殊不知祖師語即是佛語莫如此揀擇却成謗佛法去秖如雲門大師示眾曰人人盡有光明在看時不見暗昬昬作麼生是光明自代云三門佛殿厨庫僧堂又云好事不如無者个是祖師語是他道三門佛殿厨庫僧堂諸人尋常看時是看是不看若看他道看時不見暗昬昬如何得成光明既是光明了又道好事不如無作麼生又不要去且如楞嚴會上說个晦昧為空空晦暗中結暗為色色雜妄想想相為身聚緣內搖趣外奔逸昬擾擾相以為心性一迷為心決定惑為色身之內不知色身外洎山河虚空大地咸是妙明真精妙心中所現物者个說話甚是子細且道與雲門道底事相去多少莫秖明祖師語不究佛語有人曰我亦不用佛語不用祖師語秖用自語祖師語佛語尚不要更用自語又道我宗無語不用言語有語尚不是況無語耶莫作夢從朝至夜佛法作一邊祖師語作一邊有語作一邊無語作一邊妄想作一邊無妄想作一邊若恁麼真可謂看時不見暗昬昬也久立。

　　上堂十方𠀍界龍門寺大地山河是學徒隨順眾緣成解脫筭來全不費功夫。

　　上堂舉僧問趙州學人乍入叢林乞師指示趙州曰喫粥了也未僧云喫粥了也州曰洗鉢盂去其僧言下便悟大眾山僧今朝喫粥也洗鉢盂秖是不悟既是為善知識為什麼却不悟還會麼豈可喚鍾作甕終不指鹿為馬善人難犯水銀無假冷地忽然覰破管取一時放下。

　　上堂龍門若為作端午打動眾人塗毒鼓髑髏破後遣誰聞鑒覺盡時敢言普是謂南山鼈鼻蛇好箇大雄白額虎可怜開眼覓眼人赫日光中尋入路。

　　上堂飄飄颻颻楊柳花紅紅赤赤遠天霞屈屈曲曲龍門路僻僻靜靜野僧家尚不心頭懷勝解誰能劫外筭河沙休粮方子齋兼粥任運還鄉苦澀茶好大哥喫茶去。

　　上堂七七四十九面南看北斗死去與生來泥牛大哮吼所以釋迦老子未離兜率已降王宮未出母胎度人已畢如此則毗盧境界止在人間涅槃妙心更於何覓昔日那吒太子㭊肉還母㭊骨還父然後現本身運大神力大眾肉既還母骨既還父用什麼為身學道人到者裏若見得去可謂廓清五蘊吞盡十方聽取一頌骨還父肉還母何者是身分明聽取山河國土現全軀十方𠀍界在裏許万劫千生絕去來山僧此說非言語下座。

　　上堂撫掌大笑良久曰大眾笑箇什麼山僧笑古往今來一切人有瞥地有不瞥地不瞥地之人如黑地數甕有甚分曉瞥地之人便自回頭轉腦東問西問譬如衣錦夜遊問來問去問去問來或然如晝見日便云譬如有目日光明照見種種色多少分明雖然如此更須知有向上事末後句始得罷叅大眾始於瞥地終於罷叅古往今來莫過如此山僧所以笑他恰如春夢相似諸人還曾夢見麼莫道無事法尓天真好豈不見大庾嶺頭曾趕上少室岩前立到腰豈得不遇於人好大哥喫茶去下座。

　　行者剃髮上堂山僧因而度得小師一人遂拈起拄杖示眾曰見麼法名崇木俗姓葛良久又云尓既投吾出家今為汝受三敀五戒乃曰崇木敀依佛敀依法敀依僧已為汝作三敀今為汝翻十邪受五戒汝當聽受所謂身口意也身有三過謂殺盜婬意有三過謂貪恚癡口有四過妄言𦂶語兩舌惡口作此十者名為十惡無此十者名為十善汝今於三業門中稟受戒法所謂不殺不盜不妄不婬不飲酒是五戒相汝依吾教信受奉行復卓主丈一下曰崇木聞吾教訓乃告吾曰和尚所說但崇木從來無身口意亦不知何以為持犯縱聞三敀我不知何者名佛法僧聞五戒相從何受持雖煩和尚如此崇木並無領覧處師放下主丈曰此真吾弟子也是真敀依也真受得戒也所以昔人云和尚何不畜一沙弥老宿曰有無眼耳者為吾尋一人來正是此意也好得力小師大眾會得否拈起主丈曰扶過断橋水伴歸明月村久立。

　　上堂緫別同異兼成壞秖是山僧與眾人高廣湏弥入芥子無邊剎海在微塵晝復夜秋復春境寂心融事事真七寶大車既如此去來語默莫因循禪和子聞說了呵呵大笑道我會也我會也師乃呵呵笑曰你會也且道西天那蘭陀寺後孤峯頂上如今有什麼人在彼中修行見麼見麼下座。

　　上堂趙州道个洗鉢去其僧豁尓知歸鳥窠吹起布毛侍者當下得旨為復是就伊明破為復是吐露向伊亦不是就伊明破亦不是吐露向伊大眾會麼本有之性為什麼不會。

　　為四靣璘和尚挂真虚空無相不拒諸相發輝寶鏡無形豈礙羣形頓現相與形而常偽空與鏡而常真故即偽即真不生不滅大眾或若虚空頓消殞寶鏡不臨臺光境俱亡復是何物六十三年即且置且道即令四靣老子在什麼處遂提起真云生涯何所有今古與人傳。

　　上堂夏已半山中早晚不甚𤍠知事毗賛外無恙首座大眾康休西庵首座旦暮流慈法樂無量山門內外雍肅表裏安裕涅槃山法性海豈容取證造詣擬議於其間哉在夫山僧與諸人登高而履深不可坐取安佚而無所得也各冝悉察昔有一禪客親近一老宿甚勤老宿每見來即揮手曰未在未在且去如是經久其僧中夜思惟曰並不蒙一言開示秖管道我未在教我怎生柰何思量來思量去忽然省得歡喜無量至明日上去見老宿老宿見來便點頭曰是也是也大眾者个便是達磨大師所傳宗旨且如何便見得良久曰[鳥*感][鳥*感]鳥守空池魚從脚下過[鳥*感][鳥*感]緫不知歸堂。

　　五祖忌辰上堂趙州不見南泉山僧不識五祖甜𤓰徹蔕自甜苦瓠連根自苦。

　　上堂達磨大師入中國至今幾千年得其道者甚眾領其旨者實多大似一人傳虚萬人傳實大眾流言止於智者諸人三十年後莫道見龍門來。

　　上堂先聖道法性海中親認得豎起拂子云還有認得底麼良久曰認得也在法性海中認不得也在法性海中大眾既緫在法性海中何故却有認得認不得且道此理如何每常兄弟道何處不是法性海山僧直是不肯你道病在何處有人道病在有道理處山僧問伊如何得無道理去佗道珎重便出或道今日七來日八大眾若緫恁會如何見得古人道法性海中親認得去莫將閑學解埋沒祖師心。

　　解夏上堂尊者憍陳如九旬最親切老少幸相依上下皆歡恱瞻聽離聞見承覧亦超絕四海五湖人勿謂真機泄。

　　上堂昔仰山夏末礼拜溈山溈山問曰子今夏作何所務仰山云開得一片田種得一籮粟溈山云子今夏也不空過仰山却問和尚今夏作何所務溈山曰晝日一飡早辰一粥仰山云和尚今夏亦不空過言了退後吐舌溈山云子何得自持白刃断其命根仰山拂袖便出大眾溈山父子尋常相見游戲神通不同小小還有知得底麼若無山僧與諸人說看開一片田密密綿綿兩頓粥飯其道自辦山僧一夏與諸人相見自是諸人不薦若或薦成一片是什麼一片看取當門箭。

　　為亡僧下火幾度曾經恁麼來者回又是入天台一堂道侶同相送珎重峨嵋下五臺遂下火云遏辣辣。

　　上堂近日亡僧遷化此一則因緣有人會得麼大凡叅學須見生死根源生死若有則不明道生死若無又作麼生無得多見時流錯會妄作主宰今日試舉先聖兩則語證驗今人錯處秖如臨濟和尚示眾曰有一無位真人常在你等面門出入未證據者看如今一氣才断便乃爛壞虫生面門出入無位真人此時作麼生主張既無可主張古人因緣又作麼生消殺古人又道你去父母未生時明取你本來面目諸人如今盡是父母生後所有許多時行住坐臥施為運用却分付何人若無分付處古人語又作麼生消殺莫是不千此身之事任生任滅直明本性否莫錯會且如厭身如桎梏猒智如雜毒出三界了尚秖名羊鹿之人見身心無起滅無內外不住不去不取不捨平等趣入故名大乗根機看來亦秖為明生死之道諸人未了生死疑情叅學有什麼是處要得省心力麼但明取若身若心若外𠀍界種種變化悉由何發現須是一得了始得迷情不現說得恒沙不了後並無用處達磨大師曰吾本來茲土傳法𣪋迷情一花開五葉結果自然成可謂無承道人也歸堂喫茶去。

　　上堂僧問德山如何是宗門奇特事山曰我宗無語句實無一法與人師曰漏逗了也僧問雪峯和尚見德山得个什麼便歸來峯曰我當時空手去空手回師曰漏逗了也睦州喚僧僧回頭州曰擔板漢師曰漏逗了也一漏逗二漏逗三漏逗用意攙前先在後莫於佛祖結冤親好看衣珠常離垢家中人闘頭走淮南笑殺龍門叟有人若會笑因由眼似銅鈴膽如斗呵呵呵歸堂去。

　　郭公朝散施寶盖上堂舉木平和尚行脚時問洛浦一漚未發時如何浦曰移舟諳水脉舉棹別波瀾木平不契遂問盤龍龍曰移舟不辨水舉棹即迷源木平遂於言下大悟後住木平李王詔至金陵問道於他法眼有偈曰木平山裏人皃古言復少相看陌路同論心秋月皎壞衲線非[替-日+虫]助歌聲有鳥城郭今日來一漚曾已曉誠哉是言也作麼生明他向盤龍言下悟底事若有人問龍門一漚未發時如何龍門實難吐露良久遂曰一漚未發時寶盖向空垂瑞色飄飄起香𩖼𩖼吹何勞輕舉拂不假略揚眉五百曾親獻如來印可之昔日毗耶離城五百長者子各持七寶盖來詣佛所佛之威神令諸寶盖合成一盖遍覆三千大千𠀍界諸人還信得及麼非但古人今諸人皆有此一盖還曾窺覷得着麼若窺覷得着步步莫非玄路言言盡轉法輪其或未然山僧雖𦒳拙寶盖助宣揚久立。

　　上堂龍門𦒳自云作麼復問你畢竟是誰對曰是你復云你夏中做得个什麼事對云難說向你秖恐你落在見聞又曰但說無妨師乃提出拄杖曰有見有聞是凡夫無見無聞是二乗有人識得否良久曰鴛鴦繡了從君看不把金針度與人叅。

　　撥田劄子至上堂謝恩畢舉百丈和尚謂眾曰你等為我開田我與你說一叚大義眾開田了請師說大義百丈起來展手舒伸大眾古人得恁麼徑截還會他恁麼方便處麼百丈說大義辛懃事可知龍門無道理大眾絕狐疑　帝力𠃵坤重　君恩雨露垂有人相借問雲外略揚眉為什麼揚眉良久曰万古長春。

　　上堂皷聲纔動法義已周大眾上來尋光而至山野高提祖印諸人共息狐疑直須倒岳傾湫切莫尋枝摘葉所以道者裏聚集為你僧堂裏底者裏聚集為你寮舎裏底會得麼好於處處叅知識休用從前解會禪。

　　上堂云南𨶒浮提人就中多閙亂無想四禪天根性最遟緩遟速不同倫染淨難回換兩个五伯文元來是一貫貫貫啞子拍手高聲喚聾人聽得佯不管天明日出是夜半智者大師譚止觀大眾此理如何良久云看。

　　檀越請上堂舉端師翁住圎通日楊次公郭功甫每往叅問此道後來往復淮南常求法要一日功甫訪之白雲師翁遂上堂曰前來蒙次公大儒訪及為上堂曾舉一遍今日功甫到來不可隱覆更為舉一遍此語甚是奇特乃曰上大人丘乙己化三千七十士尓小生八九子佳作仁可知礼也遂下座大眾言雖麁淺理實甚深若不會上大人如何登孔聖門通曉六經子史百氏詩書縱使身名顯達不曉上大人如何佐國安邦使功成身退至於百工伎藝𧴥販庸人孩稚小童無上大人如何成就能事山林河海日月星辰上聖下凡無上大人不能安立大眾好上大人還會麼孔門弟子如能識折桂登科第一人下座。

　　上堂三平禪師道秖此見聞非見聞師云捻土為香更無聲色可呈君師云人思舊念箇中若了無餘事師召大眾曰立處孤危體用無妨分不分師云巡堂看取下座眾巡堂了復謂眾曰有人會得麼又曰會得麼眾無對師曰癡漢癡漢。

　　黃龍山死心和尚遺書至上堂死心心已死心死死由生抝折黃龍角翻身臥地行者𦒳子從來翻着襴衫倒携席帽口頭麁慥肚裏柔和點檢叢林呵叱學者雖傳晦堂道愛用雲門禪以罵風罵雨為訓徒以種菜種蔬為作務興災降禍少喜多嗔愚人見即攢眉智者點頭相許要去便去果然作家騰身元是莫徭人睡中失却死心𦒳嗚呼哀哉法門不幸。

　　上堂虚名虚相谷音鑑像棄而不修豈明幻妄少不努力老矣惆悵靜以思之隨機稱量古德云譬如百歲𦒳兒作歌舞豈是小兒戱大眾會他恁麼道麼百歲𦒳兒作歌舞側首低眉聽節皷心中聽拍雖了然手脚來遟轉辛苦乃起身作舞云會麼𦒳作少難下座。

　　上堂一葉落天下春無路尋思笑殺人下是天上是地此言不入時流意南作北東作西動而止喜而悲虵頭蝎尾一試之猛虎口裏活雀兒是何言歸堂去。

　　上堂眉毛眼睫最相親鼻孔脣皮作近隣至近因何不相見都緣一體是全身。

　　上堂提拄杖卓一下乃頋視曰拄杖子拄杖子你無住持干懷又無病痛苦惱如此黑瘦何也拈拄杖呵呵大笑曰是何言也若色見聲求是行邪道昔臨濟德山由之發明見諦後來明眼尊宿由之接物度人豈不見黃蘗普請次蘗謂臨濟曰我最得者拄杖氣力臨濟近前奪下拄杖推倒黃蘗黃蘗遂曰扶起我來扶起我來時有一僧近前扶起曰和尚爭容得者風顛漢恁地無禮蘗却打其僧數下臨濟乃曰蒼天蒼天大眾當時拄杖子如今却在龍門手裏乃提起召大眾曰還有臨濟手叚底麼出來出來龍門却是放得下遂拋下拄杖放身便倒曰有扶得者出來良久曰既無臨濟之人又無扶起之者龍門自起自倒有甚用處歸堂去下座。

　　甘露和尚入山上堂達磨不來唐土地久天長二祖不往西天山青水綠龍吟霧起虎嘯風生秋雨垂空浮雲蔽日諸人有眼還見麼有耳還聞麼既具見聞何者是迷何者是悟何物為緣何物為對要知迷悟昇沉理畢竟須還本分師先佛道身相屬四大心性歸六塵四大體各離誰為和合者大眾身心既乃如此現今復是何物近來叅學之人盡皆奔馳語句舉論古今於本分事全不明了所以正宗淡薄道法澆漓幸遇和尚到來伏望震潮音示真[二/日]抉重瞙顯衣珠四眾傾誠不勝䖍請。

　　黃龍靈源和尚遺書至上堂昔開正續銘今示真歸告一路涅槃門行說皆親到明然林際燈妙唱黃龍道空海久澄虚雲濤方浩浩撗吞巨海高駕鐵舩隱顯同源卷舒無際者其唯靈源乎禪師居究竟地住本覺場雖曰示生實無生而可示雖曰示滅實無滅而可示明明密密密密明明真化不移何妨出沒所以遺言作訓真告普聞能事始終一期云畢而某曩歲遊方之始邂逅龍舒許以半面之交氣投分感雖則荊山隱玉已遇良知尓後蚌腹剖珠登舟獲釰歐峯再會素願尤諧歡洽妙期有同符節自初及此三十年間理契同風至音無間夫何遽別特示遺書感存念亡此情弥切雖然如是佛佛不思議不許長住𠀍大眾審思惟畢竟秖者是然則子期既沒伯牙絕絃盖傷其無知音尓况此至道離見超情莫逆于心夫何言也昔人問長沙南泉遷化向什麼處去沙云石頭作沙弥時叅見六祖云不問石頭作沙弥時叅見六祖南泉迁化向什麼處去沙云教伊尋思去師乃呵呵笑曰會麼會麼水長船高泥多佛大共至靈前不勞觀聽。

　　蔣山佛鑑和尚遺書至上堂噁噁師兄師兄出在我前去復我先噁噁師兄師兄出在我前許我並駕而齊肩去復我先使我隻翼而孤騫豈不念茲苦海羣迷未度況乃五湖玄學負笈趨筵遽辝舟檝孰濟長川然佛法道理自有因緣此盖眾生無祐薄福使然永違叢社法炬無傳我聞如來雙林示滅又聞達磨隻履西迁佛佛祖祖其道綿綿況我鍾山佛鑑法兄妙機無間出沒應緣去來生死吾何預焉而某於師門最為深契在鴈序手足相連義交金石氣薄雲天聽遺音而何忍念朽質以非堅同心共照夫復何言尚記得如來滅度阿難問迦葉曰𠀍尊傳金襴外更傳何法迦葉曰阿難阿難應喏迦葉曰倒却門前剎竿著大眾若無者个公案生死熾然白雲師翁道金襴之外復何傳弟應兄呼豈偶然倒却門前剎竿着免教依舊𠋣墻邊大眾會得麼𠋣墻邊𠋣墻邊寂滅光中禮白蓮。

　　上堂達磨大師所傳心印看看掃地盡也如今還有人見達磨大師麼若見得方解承當若見未得切忌認着所以正宗淡泊異道崢嶸昔日王常侍叅睦州一日州問曰今日何故入院遲侍曰為看馬打毬所以來遲州曰人打毬馬打毬侍曰人打毬州曰人困麼侍曰困馬困麼侍曰困州曰露柱困麼侍恤然無對歸至私第中夜間忽然省得明日見州云某會得昨日事也州曰露柱困麼侍曰困州遂許之此是達磨大師宗旨露柱不解打毬如何却困還有明得者麼人困馬困未是困露柱之困始是困好於言下證無生莫向言中尋尺寸百丈若無雙耳聾臨濟爭解領三頓盡將業識作流傳此道今人棄如糞久立。

　　上堂昔有使頭使下二人一時奉事觀音一日使下偷使頭錢走使頭燒香禱告觀音願我捉得使下使下亦燒香禱告觀音願使頭不見我當此之際觀音救誰即是秖救使頭又違使下秖救使下又違使頭若一時揔救事甚相違山南辯和尚道若要行大道三步作一跳大眾好語秖恐人麁心子細究之又却分踈不出山僧為你一一分剖看若人要會先須識取觀音要識觀音麼大慈悲心是更須知大慈悲心從甚處流出現今歷歷聽法者無心而流出萬宗若識得了使頭方解作得使頭非唯作得使頭亦乃識得使下此使下是使頭底使下離使頭外別無使下若識得觀音了使下方解作得使下非但作得使下亦乃識得使頭此使頭是使下底使頭離使下外別無使頭若恁麼使頭使下但是空名使下使頭悉皆無寄大慈悲心熾然獨脫也既識得使頭又識得使下更須識得錢帛使頭見之是使頭錢帛使下見之是使下錢帛離使頭使下外別無有錢帛亦須知使頭錢帛自不干使下事使下錢帛亦不干使頭事各不相到雖不相到使頭錢帛即是使下錢帛使下錢帛即是使頭錢帛同一物耳若恁麼既同若恁麼既異皆大慈悲心之作用也即知得錢帛又須明取得失使頭失財時是使頭失使下得財時是使下得得失不在別人分上如此則使頭失時是使下得時使下得時是使頭失時得失雖殊而不異得失各異而常同豈別有一物作同作異也若使頭若使下若錢帛若得失一一明了方名觀自在菩薩古人云得失是非諸佛智一人無心眼耳聾。

　　上堂云西瞿耶尼打鼓南贍部州上堂大眾十方齊至等聞野客稱揚此聲徧滿十方照破聞見色香堪笑釋迦老子等閑動地放光大眾歸堂。

　　徐公大夫入山上堂何處求通達疑根自不凡頓明心即佛陡覺海非鹹善財樓閣路日進丹霄步凡夫云未然我道常披露大眾譬如自面豈辨鬚眉又如眼根不自見眼面若有見即非本頭若見眼根眼即同境所以石鞏自射無下手處乃證全身龐公問心一口吸盡遂得真實此所謂大丈夫之事業也不見道大丈夫秉慧劒般若鋒兮金剛焰非但能摧外道心早曾落却天魔膽莫不是了見本來面目證得清淨法眼故得稱為大丈夫也此日伏蒙　提宮大夫朝斾入山光臨泉石頃者山野輙効先德開法施場住持此山數年之間傍資修換為禪者遊心之地工役既畢輙以土木之功于于視聽願得雄偉之文以彰不杇為來者之益伏蒙惠示莫大之幸山僧雖不曉義理觀此嘉作近𠀍所稀豈此邦此山之幸亦天下叢林之幸甚也昔向居士木食澗飲以所悟布之文字求二祖大師印證曰影由形起響逐聲來弄影勞形不識形為影本揚聲止響不知聲是響根除煩惱而趣涅槃喻去形而覓影離眾生而求佛果喻默聲而尋響當知得無所得失無所失未及造謁聊伸此意伏望荅之二祖大師荅曰備觀来意皆如實真幽之理竟不殊本迷摩尼謂瓦礫豁然自覺是真珠無明智慧等無異當知万法悉皆如愍此二見之徒輩伸詞措筆作斯書觀身與佛不差別何須更覓彼無餘居士得偈欣然奉持諸人者古人悟心布之文字實是希有還見二祖大師與居士所證所得之事麼良久云浩劫有窮斯文不泯久立。

　　上堂慮而解思而知孤燈難並太陽輝不是心不是佛為君掃蕩精靈窟摩天鷂子入雲飛千里万里秖一突阿剌剌下座。

　　上堂不起踈慵不進修實無言說實無求奪飢人口中之食驅耕夫手裏之牛真快活百無憂自是不歸歸便得五湖風浪拍天流。

　　陳與明還佛頂心經願請上堂唵齒臨唵齒臨唵部臨唵部臨大眾此是甚麼言語義理如何還有人會得麼若道是言語又不成言語若道有道理又不成道理可謂言詮不到分別不及先聖呼為密語又曰真言一切言音從是而生一切語教從是而出山僧適來看經中得七字陀羅尼能滅千災成就万德今對諸人舉此七字陀羅尼一徧諸人諦聽遂默然屈第一指至第七指曰諸人聞得麼恐諸人不聞更舉一徧又默然屈一指至七指曰聞得麼大眾唯佛與佛乃能知之自餘羣生悉皆罔措有方便門名曰重說偈言今更再三分明說此七字呪曰佛頂心經齋願了大眾曉得其中旨趣麼待山僧奉為解釋一字字要知落處若論佛秖是當人更無物若論頂晝夜舒光照前境若論心看時無相用時深若論經解語能言不是聲若論齋所為所作盡和諧若論願猶如身在龍門院若論了無慮無疑心皎皎心皎皎增添福壽災殃少論量功德廣難思須弥未大滄溟小山僧適來說者是真言𠀍人秖知有言不知有真若不知真所言皆妄何者名為真言能出万宗故曰真言亦名三昧王亦名万字頂亦名微妙章句亦名祕密大揔持至心受持大有靈驗所謂山僧七字呪也乃屈指曰一二三四五六七諷誦受持皆祕密如人親入寶山中一切珎奇從此出久立。

　　上堂道可學耶實不可學心可悟耶實不可悟不學不悟真機全露明月娑婆浮生旦暮眼若不睡諸夢除古今出入無門戶遂召大眾曰是什麼。

　　上堂山僧略陞此座大眾永息狐疑各各金毛師子去來哮吼全威臨際高聲連喝德山拈棒痛槌縱有一言半句終不別作路岐大眾抖擻精神着瞌睡作麼是甚生次第事你自鈍置山僧恁麼道要人到不要人到試點撿看。

　　上堂舉洞山和尚示眾曰兄弟初秋夏末或東去西去直須向万里無寸草處去始得又曰秖如万里無寸草處作麼生去石霜聞之乃曰出門便是草僧舉似洞山洞山曰大唐國內能有幾人師曰出門便是草閑殺龍門老北去礼文殊南來登五老鬢髮已蒼浪言歸恨不早獨立秋風前相思望江島好好不用更尋討。

　　上堂什麼物恁麼來休將明鏡挂高臺什麼物恁麼去分明不用當頭舉舉得分明得更難澄潭不許蒼龍盤便恁會太無端遂拍手呵呵大笑云華藏毗盧𠀍界寬。

　　上堂好一隊其中人還見其中事麼若是其中人必見其中事也良久呵呵大笑曰會麼苟不然者雖有其中事元來不是其中人縱是其中人元來不了其中事了得其中事作得其中人復何憂哉不見溈山曰有句無句如藤𠋣樹時有人問樹倒藤枯時如何溈山呵呵大笑又有乾峯示眾曰法身有三種病二種光一一透得始解穩坐雲門出眾而問曰庵內人何故不見庵外事乾峯呵呵大笑大眾有人或問道此二老宿意旨如何龍門拍手呵呵而笑良久曰你諸人何不與我放下布袋解開肚皮笑一聲子。

　　上堂釋迦𠀍尊已成正覺弥勒大士當來下生老盧持過嶺南達磨携來東土各謂度生已畢我願云周如何六道四生猶在土石諸山未殞淨妙國土不逢為是願力未充為是業果難盡為復別有道理還有人断得麼若不同床睡焉知被底穿歸堂喫茶去。

　　上堂空生不解嵓中坐春暖桃花樹樹紅漏泄天機無覓處都緣露柱挂燈籠燈籠燈籠却有古風露柱露柱善解提舉一旦師姑是女兒大悟堂中喫茶去。

　　上堂心是根法是塵兩種猶如鏡上痕痕垢盡時光始現心法雙亡性即真根塵既謝鏡光現前心法雙亡如何則是赤𩨘𩪸身無妄想眼聞耳見離攀緣。

　　上堂迎日出門去已覺披煙霧冒月望山歸重露濕禪衣心悄悄步遲遲無孔笛再三吹哩哩㦬㦬㦬哩遊子乍聞征袖濕佳人猶唱翠眉仾君更聽莫狐疑是何曲歸堂去。

　　上堂真實到家之士何暇論家決定證得之人寧摽所證論家論證乃閭閻負販之徒無證無家誠飄露伶俜之子何不興決烈之志啟特達之懷舉措看他上流勿謾隨於庸鄙一一從自己胷中流出與我蓋天蓋地去始得揔似你恁麼叅學驢年去。

　　上堂海門山長安道茫茫煙水連芳草樓頭客馬上郎一聽落梅悲故鄉春風過眼花飛盡蝴蝶翩翩過短墻君更聽是何章會不得叅堂去。

　　政和八年九月奉　勑住和州褒禪上堂謝恩畢　僧問千里遠聞音信好不涉程途事若何　師云不挂三寸　進云一輪明月當空照萬里清風宇宙寬　師云却有商量　進云路上忽遇禪人問時如何　師云有甚難荅　進云雲離谷口千山秀月到天心四海明　師云誰是恁麼人　師復云大眾現前豈不是舒州龍門山適來　勑旨豈不是和州褒禪寺令山僧往彼傳法住持且何者是傳底法要知佛法旨趣麼不離龍門山要見褒禪寺不離褒禪寺要見龍門山龍門山則易見褒禪寺即難見有人見得褒禪寺麼若明得便有佛法旨趣若也未明良久曰帝力丘山重　君恩宇宙寬不才何以報處處得心安久立。

　　到褒禪入方丈師據座云昔定明禪師燕坐此峯住大三昧悲濟弘誓澤及一方山僧忝繼先蹤續明後焰十方坐断祖令當行鳴鼓陞堂各須諦聽。

　　上堂　聖皇帝賜與名山賢宰臣宣行　睿旨俾令貧道傳法住持眾中還有荷擔重任者麼試出眾道看　僧問古人道權借一問以為影草未審此理如何　師云子是何心行　進云可謂手執夜明符幾个知天曉　師云曾問幾人來　進云到者裏多少人錯會　師云闍梨又作麼生　進云三十年後有人會去　師云猶較些子　僧問一塵纔起大地全收時如何　師云兩塵也　進云恁麼則無邊剎境自他不隔於毫端十𠀍古今始終不離於當念　師云含山縣裏事作麼生見得　進云山河及大地全露法王身　師云者个闍梨却好商量　師復云龍虵易辨衲子難瞞辨別得否山僧未來此間時是山法席久虚叢林不振當此之時還知定明禪師是汝諸人善知識麼山僧既來此間法席初開叢林復建亦定明禪師是汝諸人善知識所以道有佛無佛性相常住若解恁麼看得吾道有光矣昔日有一貟尊宿眾集定起來作舞曰諸人會此意否諸人無對宿曰山僧不捨道法而現凡夫事師乃呵呵笑曰奇怪若是褒禪即不然乃起作舞告眾曰諸人會我意否良久云清貧長樂下座。

　　上堂褒禪乍住太乾枯月白風清入𦘕圖人間縱有千般樂不及今朝事事無乃呵呵大笑好大哥。

　　上堂雲中石塔摩星斗定明禪師大張口是你之言若解叅不必𦝫包天下走遂卓拄杖一下曰鳥對初陽自在啼犬逢生漢連聲吼又卓拄杖一下云歸堂。

　　上堂秖知今日明朝不覺今朝明日事事一似安排箭箭自然中的甜者甜於黃連苦者苦過白密喫得者般嗞味乃以手作舞曰不妨邏邏哩哩下座。

　　正月一日上堂以拄杖劃一劃云天得一斗牛女虚危室畢地得一草木山河并土石　君得一上下四維無等匹召大眾曰万象森羅影現中一顆圎明光的歷有歡榮有愁戚或冤親或順逆富且貴窮且乞万㨾千般誰運為空谷之聲隨應出鴛鴦繡了任君看不露金針太綿密褒禪奉勸各回頭莫待臨行却啾唧識取摩訶般若光萬古悠悠是今日久立。

　　上堂如來無二種語諸人如何會如來語作麼生是二種語須明取始得一離間語二和合語無此二者是名如來語何名離間語能聽法者雖願樂聽受而所說法者不為開示是名離間語能說法者雖樂開示而聽法者不樂聽受是名離間語雖說無有能說可說雖聽無有能聽可聽得如此者方名和合語當觀此離間語和合語一耶二耶同耶異耶如是證知捨離間語當得和合語而如來無此二語者不說不聽而已然不說不聽亦有二事一凡夫二聖智正如凡夫無所開示無所聽受冥然莫覺故曰無明亦名為無說無聽二聖智所到到其無說無聽亡賔主絕行解自居究竟實地亦名無說無聽學者當善分別勿生異見不可瞞頇不分。

　　上堂舉趙州和尚一日趙王來不下禪床曰會麼王曰不會州曰自小持齋身已老見人無力下禪床騰騰和尚朝見則天仰視則天曰會麼天曰不會騰騰曰山僧持不語戒忠國師見肅宗帝以手指頭帽子曰會麼帝曰不會國師曰天寒莫怪不下帽子大眾明得三人意旨麼譬如寶舟到岸獲大富而濟有餘王戶抽關升于堂而入乎室猶在門外無柰不入之何困守孤貧豈是珠寶之咎還會麼卞和刖足歸堂。

　　上堂面前過便知是張三李四皆後過為什麼却不見壁者邊便見是條臺𠋣子壁那下為什麼分踈不得咫尺之間尚尓況十方𠀍界耶叅學人若不明常知叅學事卒未在光隂迅速入寺來早已九十日諸郡發心化士且寬懷打疊遂拈拄杖曰東西南北四方人地闊天遙最是親衡岳天台連魏闕乃彈指一下曰輕輕彈指不勞神復拈拄杖曰山河大地日月星辰草木叢林盡在拄杖頭上還見麼良久曰腰纏十万貫騎鶴上揚州久立。

　　上堂趙州有喫粥因緣好一則因緣者僧當下悟去會得麼你拈動鉢盂𢁈筯時便不會古人意了也祖師有風幡話你諸人十二時中為什麼一似大蟲看水磨相似國師有無情說法據你諸人合明得為什麼却不聞若一一明得便是有地頭底禪和子歸堂。

　　祈雨上堂定明妙應禪師說法如雲如雨不是時人不聞又非不善其語如斯一味靈通過了幾多寒暑縱逢敗種焦芽方便一時救取。

　　知府曾公舎人入山祈雨上堂舉劉禹端公問雲居雨從何來對云從端公問處來師云雨從何來不須尋討徧滿虚空拔濟枯槁定明妙應靈通知府舎人台造真个是為雨為霖莫不為忻為好且問諸人是定明雨舎人雨百姓雨定當得麼良久卓拄杖一下云三下座。

　　上堂卓拄杖一下云大眾你諸人昨夜為什麼一時在露柱裏藏身及乎天既明喫粥了上來聽叅為什麼却在欄干上立地見麼直饒如此通神變更問起雲塔裏師。

　　上堂抵死要行雲水脚剛然求悟本來心為蛇𦘕足勞䈥骨辜負青山綠水深豈不見德山老子向你道未踏船舷時好與三十棒也諸人也着些子精彩着飯袋子也好與三十棒遂卓拄杖一下下座。

　　退褒禪上堂一去一來松上鶴半開半合嶺頭雲搘笻獨立千峯外唯把南山祝　聖君。

　　知府錢公奏請再住褒禪上堂大眾　君命重宣降薜蘿不容靜處薩婆訶襴衫席帽寒酸甚又向人前唱哩囉哩囉拍一拍哩囉又拍一拍云去年梅今歲柳顏色馨香依舊人漸老水長流無心道合頭下座。

　　上堂舉蓮花峯庵主拈拄杖示眾云古人到者裏為甚麼不肯住自云為他途路不得力如是二十年無人會得此語後有老宿聞舉云是即是少進語在有僧問如何進語宿云但問畢竟如何僧持此語問庵主主曰楖栗橫擔不顧人却入千峯万峯去師橫按拄杖於肩上高聲喚云和尚和尚又云𨶩國人追不再來千古萬古空相憶。

　　上堂舉嚴陽尊者問趙州一物不將來時如何州云放下着尊者當下大悟師云好大眾還見得悟處麼盡力放不下着力檐不起將謂一物無元是自家底見得自家底心中大歡喜自茲家業興一舉九万里。

　　臘月初一上堂僧問万法是心光諸緣唯性曉盡大地是色那个是心　師云不要瞞老僧　進云盡大地是心那个是色　師云闍梨念來多少時進云秖如色心二字如何透得　師云秖知渡水不覺腰深　進云彼此沒便冝　師云一任啗啄　師復云一年止有此三十日二陽發生之月學般若者與汝道情相應否今有二問問諸人一問問肯者一問問不肯者先問肯者曰你恁麼来多少時也你須道多時也問你既多時所對目前聲色與你為惱害否若與你為惱害上座未恁麼在若不與你為惱害是照見了然後不為惱害不用照見了不為惱害若用照見了方見不為惱害即名照見心未名恁麼在若不用照見心如何知得無惱害據作此見了我問頭不得第二問不肯者云你不恁麼来得多少時也師大笑云好一問你出家沙門作佛弟子含齒戴髮巍巍堂堂如何却不恁麼得何異俗人直饒你真个不恁麼也則因恁麼然後有不恁麼在據此見亦了我問不得不見石頭大師道恁麼也不得不恁麼也不得恁麼不恁麼揔不得尚有人搆不得被馬大師道我有時揚眉瞬目有時不揚眉瞬目有時揚眉瞬目者是有時揚眉瞬目者不是他便會去師良久曰還知麼泥多佛大水長船高下座。

　　上堂未達境惟心起種種分別達境唯心已分別即不生分別既不生便捨外塵相乃拈拄杖示眾云不可不喚作拄杖子也且作麼生說捨底道理有人於此云喚什麼作拄杖子便違他古佛道不壞假名而談實相又道更有什麼拄杖子也則𠀍間万法不成安立又道依舊喚作拄杖子則一切凡夫莫不幸甚也大眾到者裏如何即是須信道雲中石塔不是人間檻外雲山非由心變風摩雨掃日照煙蒙妙用縱橫隱顯一際自可以幽栖鳥道開豁胷懷妙契真規十方洞照直得如此更須知有衲僧孔竅始得如何是衲僧孔竅咄卓拄杖下座。

　　上堂舉溈山和尚坐次見仰山從方丈前過溈山云若是百丈先師子須喫痛杖始得仰山云今日事作麼生溈云合取兩片皮有分仰云此恩難報溈云溈山年邁非子不才仰云今日親見百丈師翁溈云子向什麼句中見先師仰云不道見秖是無別溈云始終作家師云從上來至百丈有不犯之令溈山深得其𣅀能向劒刃上行仰山飲氣扶持且不犯鋒傷手有般漢秖管行棒下喝還明他不犯之令麼不見道始終作家諸人每日来去什麼處得見百丈。

　　上堂暫時斂念是處是慈氏門門有善財介尓有心土石山河瓦礫荊𣗥大眾作聖作凡能染能淨有如是威神具如是妙用直得恁麼曹溪門下客見時猶未是少林消息秖如少林消息你曹溪門下客合作麼生下座。

　　上堂蘇武牧羊辱而不屈李陵望漢樂矣忘歸是在外國在本國佛諸弟子中有者雙足越坈有者聆箏起舞有者身埋糞壤有者呵罵河神是習氣是妙用至於擎杖打地豎拂㪣床睦州一向閉門魯祖終年面壁是為人是不為人信知一切凡夫埋沒寶藏殊不丈夫諸人何不擺柂張帆拋江過岸不可釘樁搖櫓何日到家既作曹溪人又是家裏漢還見是家裏事麼。

　　上堂舉先師在白雲會中作磨頭一日端師翁下來曰你還知一件事麼先師曰不知師翁曰近有數禪客自廬山來問佗皆有悟入處教伊說亦說得有來由舉因緣向伊亦明得教下語亦下得端師翁良久謂先師曰磨頭秖是未在你道如何先師聞了心下不安得七日七夜不成腸肚正中心下乃自思惟曰既悟了說亦說得明亦明得如何却未在忽然中夜方會得從前寶惜一時放下遂白端師翁師翁起來手舞足𮛫某曾侍奉先師聞先師舉此因緣謂某曰叅學須是一時放下方得安樂大眾還見得否放得下好脫洒放不下牛拽杷堪笑諸方老古錐打鼓說禪無尾𣠽無尾𣠽不驚怕不驚怕可嗟訝解踏毗盧頂上行不言亦自傳天下好大哥。

　　上堂舉百丈大智禪師謂眾曰併却咽喉脣吻道將一句來溈山云却請和尚道五峯云和尚也須併却雲嵓云和尚有也未師云此是叢林中流布底事雪竇禪師後來品評此三人語各有淺深却請和尚道虎頭生角出荒草和尚也併却龍蛇陣上看謀略和尚有也未金毛師子不踞地如今眾中或去請益或去過話有人道此三句語未契得百丈喚作抑而不揚却請和尚道百丈云不辝向汝道恐已後喪我兒孫此豈不是抑而不揚和尚也須併却百丈云無人處斫額望汝何處是有肯他也則是抑而不揚和尚有也未百丈云喪我兒孫更是不肯也秖如百丈道併却咽喉脣吻道將一句來甚生次第事既併却咽喉脣吻明箇什麼邊事也好扶持取下座。

　　退院離褒禪辝眾上堂舉六祖大師示眾云汝等速理舟檝吾欲歸新州去弟子曰和尚去後早晚却回祖曰葉落歸根來時無口師云是什麼說話去了却更來做什麼不見東山先師道大小大祖師猶欠悟在師呵呵大笑云諸人還會得麼聽取一頌歸根得𣅀復何論洞口秦人半掩門花落已隨流水遠空留冪冪野雲屯。

　　到蔣山上堂玄沙白紙費封題一聽雷音万仞𠇓慰釋私懷已無量那堪更唱邏羅哩乃呵呵大笑曰古人道笑須三十年誠哉此語某頃在白雲時與堂上佛果師兄道聚其樂無涯至今樂猶未已也又呵呵大笑云一手不獨拍兩手鳴摑摑舉意超情念相看同路陌摩雲鍾阜高徧界烏輪赫妙機速雷電神珠不在額珍重人天大導師衲僧一見喪魂魄何也誰敢正眼覻着下座。

　　上堂終

　　偈頌

　　示道三偈并敘

　　宗乗一舉作者埋冤古路縱橫若為措足苟非知方俊眼出格上機舉一明三普同流浪其或循言執滯病在見聞杜口藏形過歸傍認欲得決求大寶莫作小商撒手懸崖當空便擲百千三昧豈在外求若認語言即名邪解至於警物垂務衡鑒將來百匝千重少諧手足或中途病轍半路絕粮引諸子以伶俜蓋指南之不妙良由澄潭月影隱隱迷蹤直須坐断毗盧優游大徑故作示道三偈以資唱道之万一固非次第淺深數量名字之所得也兾達道之士相期於茲矣。

　　隨流

千聖靈蹤百草頭卓然放去号隨流從教万古無人識笑殺溈山水牯牛

　　合轍

水中月是天邊月南北東西更無別新羅打鐵火星飛燒着指頭名合轍

　　雙唱

坐断千差古路頭解開空岸濟人舟明明一句該羣象善唱非聲作麼求

　　標指六偈并敘

　　諸佛出𠀍無法示人祖師西來無道可指唯談自悟是謂頓門若尚筌蹄必難話會然則忘其方便迷者難以進途標指示人或有可曉故循好言之士唱偈六篇以舉一隅無勞三返後之冥合者或有可取焉。

　　迷悟

迷者迷悟悟者悟迷迷悟同體悟者方知迷南為北實情取則北本是南悟無移忒返究迷緣莫得來處忽悟正方迷復何去其迷則迷妄自高低生死惡覺枉受膠𥻿達迷無妄歡喜無量殺無明賊秖在一餉一餉之間冥通大千[匕/且]下了了三際虚玄無始時來揔由今日盡未來際更不尋覓當念無念靈光熖熖靈熖騰輝心知難掩靈源蕩碧森羅普入海印發明非關動息根塵不偶心珠寧守返不我觀出兮還有有無齊出無有蹤跡智用雖奇猶遭悟覓悟為法障身招罔象犴狢無風徒勞展掌祖父書契本來家業舊日風光不妨要截哆哆和和依前疑着元無病痛何勞說藥足踏實地開眼瞌睡大地忙忙會我如是如是之法不因迦葉是誰兒孫喃喃亂說你解亂說智者便瞥此門廣大愚人自𤑔自謗自𤑔不干我事我是癡人汝能靈利

　　坐禪

心光虛映體絕偏圎金波匝匝動寂常禪念起念滅不用止絕任運滔滔何曾起滅起滅寂滅現大迦葉坐臥經行未曾間歇禪何不坐坐何不禪了得如是始号坐禪坐者何人禪是何物而欲坐之用佛覓佛佛不用覓覓之轉失坐不我觀禪非外術初心閙亂未免回換所以多方教渠靜觀端坐收神初則紛紜久久恬淡虚閑六門六門稍歇於中分別分別纔生似成起滅起滅轉變從自心現還用自心返觀一徧一返不再圎光頂戴靈熖騰輝心心無礙橫該豎入生死永息一粒還丹點金成汁身心客塵透漏無門迷悟且說逆順休論細思昔日冷坐尋覓雖然不別也大狼藉剎那凡聖無人能信匝地忙忙大須謹慎如其不知端坐思惟一日築着伏惟伏惟

　　入道

道本無瑕擬心已差纔生眹兆徧界空花若欲全舉除非直與不用增添現成規矩洞徹根源法法周圎靈明法尓妙絕言詮言詮不得得亦差忒逈出根塵古今取則存不可見亡兮對面匪存匪亡森羅自現心外無法法外無心心法齊照境智甚深心忘照滅境智同歇一道通同十方俱攝生死涅槃元無兩般四生六道息苦停酸平等大道無有邪正胡漢不來欲何為鏡像虚鏡皎鏡像斯照像去鏡亡千聖非妙此門難入唯君自息若入此門半錢不直不直半錢萬國爭觀所以說云大道體寬

　　見聞

見極垂光聽圎含響若謂見聞法成塵想光流大千響傳沙界對現全彰無在不在聲不是聲色不是色非色非聲山高水急眼不可見耳不可聞非見非聞宛尓見聞見色聞聲脫出根塵水月鏡像夢幻施陳文殊寶剎觀音普門周羅法界唯子一人身土交映妙絕凡聖本有天真非病不病長歌且唱妙舞更誇東西南北示現空花生死去來去來生死若不如是多過多咎茲言未諦此語皆宗標指若示古人同風

　　水月

水月指陳最踈最親若謂可見還帶重輪月皎於上水流於下彼此非干應緣何假聲回響轉垜成招箭指喻孰明標門誰辨凡夫見聞月皎水渾心波業識奔流苦門二乗聞見如鏡中靣對像迷真渠還未薦水澄月映孤光逈逈滅此化城更須前進一月耀天光吞大千森羅頓現亘尓無邊齊含寶月交光廓徹非中非外一多融攝毗盧性海自他無礙迷悟悟迷相亡相在一塵百億百億一塵奔走塵剎不動本身光亡月落幾人摸索四十九年渾用不着丈夫壯志自有行市十字路頭看人失利不忻諸聖不厭凡夫拈箕奉箒跨馬騎驢若人笑我我亦笑渠更問如何我不識書

　　語默

至道非言言亦可傳可傳何也應物而宣言雖應物物自無物無物之言言音自沒絕言之語妙應還普道非晦明語默同取舉復誰唱物物虚曠咸通大千徧乎塵想品類非一同言異出圎音落落凡聖俱適千品万類薰含種智故此一門稱無量義山河宣演草木揚音長說無間所謂甚深深兮甚淺不動情見最省工夫凡夫不薦不薦最親妙義敷陳歡言即笑恚怒即嗔嗔為金剛喜為迦葉華藏毗盧心心相接接兮可見莫看背靣無字密言從茲出現現復誰論非用耳聞六根共戶妙偈星分森羅經文不出一塵非舌非辯雷轉電奔展之在手何法不有縱撗三界無一滲漏時人不信執言說病依𠋣前塵以為決定決定是心決定是塵心塵所使非自由人諸聖苦口隨愚過咎巧說多詞強為分剖法無言說汝須善別捨離語言生死自絕凡夫聞此無說過咎取彼無言冥然長久端坐暗獄以心相續背却語言猶如土木捨有之無落在邪途有無俱病二病俱祛祛復何去不離當處當處不生語默相取取兮不知是東是西說即不說不疑即疑故稱佛子了事凡夫是何凡夫問取李胡

　　彼我不二

諸人行李處非我君不能我今憑子力還與汝同心彼我無差忒超然絕古今千差非止水生死自乎沉對容誰不妙拂袖省知音不墮機前路明明定淺深其如未覺了彼我徒自侵

　　動靜常一

本自未常迷何勞今日悟守住寂寞城知君還錯[怳-儿+矢]從前諸聖人元是凡夫做豈有別路岐教人離憂苦秖者生死中即是佛去處有人忽踏着選甚淨穢土一向不回頭喚之亦不顧千聖不柰何可不省言語了却貪嗔癡即是諸佛母

　　妙語方知

佛與祖師言拈花示癡子我今發此談何言顛倒尓當人自天真譬之秋潭水一物着不得豈用安名字切莫向其中認之還不是不見須菩提空空達彼彼

　　了妄元真

問汝貪嗔癡家住在何處我今要與汝各各分頭去好好細思量免被他官府大者名為貪養得二舎第三郎都一處日夜共活計令汝家戶大使汝善調制子今苦厭我我與子發誓一要子自知二要子依例三要當處生四要歡喜偈與汝善和同一一無凡穢一覺一切了何須去煩翳我是諸佛母十方及三𠀍

　　物我無差

青山是我身流水為我命養之以四時蕭然自條正覆育諸眾生六度自修省栽花種菩提拂石要安靜不見楊柳飛自有蒲萄影玩之且不厭去亦無冤競一性一切性娑婆大圎鏡

　　同居善說

𠀍人不識我求我以形容形容不相似徒觀𥿄上龍若要識得我問取主人翁主人好家業物物要安藏六兄誇藝術三母足溫良南廳善書筭北庫多財粮住來但覺久懶去問張王君若一識得與汝同屋梁

　　美容可觀

一別海山中十年春草綠相思在方寸顏容皎如玉音書杳不來桃李繁且熟唯有意中人使我眉頭蹙

　　妙容非覩

通身無影像脫體露堂堂不話非聲色何曾有短長河沙恒徧現故号法中王優曇花正開嗅着不聞香

　　延促自尓

春日春山裏萬事盡皆春春光照春水春氣結春雲春客春情動春詩春更新唯有識春人萬劫元一春

　　體寂咸周

妙體無方具徧知近邦遠剎絕毫𨤲根塵應念周沙界坐断毗盧發大機

　　應緣不錯

法法無差是正修見聞從此絕漂流窮心未到忘心處一聚根塵安得休

　　祖師地種花及揔頌四首

　　地

性地本無生因生說有地流傳古至今非愚亦非智

　　種

從昔未曾迷於今何所悟秖緣種性深更亦無別路

　　花

有種有心地因緣花自開要知成果處却笑祖師來

　　揔

五葉花開後山長水更深亂雲橫谷口游子謾追尋

　　六句偈六首并敘

　　六句偈者各盡自心功德藏無少間然也不離六句而超六句方曉此意。

　　前念是凡

前念是凡短布裁衫長亭送客落日張帆

　　後念是聖

後念是聖一拳打正干戈叢裏拾得性命

　　前念非凡

前念非凡語正言讒天高海闊毛羽𣯶𣯶

　　後念非聖

後念非聖萬象明鏡不假薰修本來清淨

　　前念即凡

前念即凡凡不能測若人要知終不指劃

　　後念即聖

後念即聖聖不能知鐵牛過海石女生兒

　　十憶偈并敘

　　余甞謂先聖雖往其道則存苟或契同吾斯在矣百丈因言之溈山曰如忘或憶所言憶者歷然神解如耳目所對更不差錯者也故作十憶偈十首以自發明先𣅀使千載之下咸令信受亦貴知余未始少忘也吾既知之矣尓等知之乎。

　　憶少林

一從三拜後千古錯流通永日無人到蕭蕭檜栢風

　　憶曹溪

葉落歸根後曹溪一滴深山居人少到真實好知音

　　憶南泉

一歸方丈後何處覓南泉昨夜三更月寒光照座前

　　憶趙州

不下禪床後曾無善巧言平常安樂事今古謾流傳

　　憶南陽

丹霞相訪後從此話南陽草作青青色春風任短長

　　憶雙林

一入雙林後天宮事可猜賣魚人不厭何處見如來

　　憶寒山

一住天台後身單布亦穿雖然䈥骨露歌笑不堪傳

　　憶龐翁

石上栽花後生涯自是春若逢親切問端的不饒君

　　憶先師

一見先師後堪悲復堪笑為問何以然八十重年少

　　憶伊余

憶着伊余後呵呵笑未休何人知此意有語不堪酬

　　十可行十頌并敘

　　華嚴以十法界揔攝多門示無盡之理禪門有十玄談以明唱道洞山有十不歸以表超證山僧述十可行以示後生庶資助道譬諸蓬生麻中不扶而直又如染香之人亦有香氣有少益者書之于后。

　　宴坐

清虚之理竟無身一念歸根万法平物我頓忘全體露个中殊不記功程

　　入室

問道趍師印自心入門端的訪知音此生不踏曹溪路到老將何越古今

　　普請

拈柴擇菜師先匠進業修身見古人若到諸方須審實龍門此法是通津

　　粥飯

三下板鳴生死断十聲佛唱古今通開單展鉢親明取不可麁心昧苦空

　　掃地

田地生塵便掃除房廊蕭洒共安居裝香掃地無餘事默耀韜光示智珠

　　洗衣

臨流洗浣莫踈慵入眾衣裳垢不中上下隣肩薰炙久身心動念肯消鎔

　　經行

石上林間鳥道平齋餘無事略經行歸來試問同心侶今日如何作麼生

　　誦經

夜靜更深自誦經意中無惱睡魔惺雖然暗室無人見自有龍天側耳聽

　　礼拜

礼佛為除憍慢垢由來身業獲清涼玄沙有語堪歸敬是汝非他事理長

　　道話

相逢話道莫虚頭大語高聲笑上流言下若能窮本末肯將無義結朋儔

　　感興二首

空裏形骸夢裏身夢中身𠀍莫追尋可怜一脉嵓前水流入人間古到今

夢幻空花秖自知潜思二十九年非夕陽芳草曾行處誰料紅蓮步步隨

　　海會辝老和尚

來時無有語去亦不知聞此曲誰能和轟轟出白雲

　　五祖老和尚寄鐵牛歌與師(附)

昨夜三更前鐵牛耕盡田喫着三春草吐氣在青天也無欄也無圈前山後山任方便不曾造次損田苗愛惜皮毛不輕賤忽然大震一聲雷始覺從前俱顯現

　　師和

混沌未分先剖判生成不假隂陽煆頭角前來是好牛皮毛更不重更換滿目平田無寸草飢飡渴飲無生老威音王佛是如今有甚眾生可尋討哮吼一聲天地動達人見處吾無用坐断毗盧𠀍界寬自是衲僧眼皮重一遇知音和始齊自餘揔是閑陪從

　　山中閴寂爐邊靜坐因思四十年人間𠀍外林泉之樂與夫區區𠀍上者何遼遠也諦思究極于至道遂成山偈聊以自勉并示諸禪人使勿如老夫之回頭晚也。

動境徧娑婆以之成逼迫安心一處坐從是虚生白逼迫何逼迫膏火煎魂魄虚白何虚白廣莫揚孤翮良哉靜者心四海猶為窄匹彼在動士天地何遼隔故茲審觀究二者俱介僻棄彼而奔此安得有深益樂者自何至苦者自何適苦樂忘根緒由夫征路陌路陌苟不征躭躭本家宅昔未厭瓦礫今豈重金璧金璧有所重瓦礫未可擲瓦礫謂金璧殺盜應非逆金璧謂瓦礫聖賢失蹤迹金璧而金璧瓦礫而瓦礫苦樂各平等法法無假借大空離眾念真實無改易樂而無樂相苦亦無苦跡苦樂同十虚心門廣開闢龍吟而鳳鳴天淵發金液人不念諸道飢口枉求食一也及夫此曹溪稱上客因思賢聖人不寐徹殘夕時哉各勉旃升沉在咫尺

　　題四靣法智禪師塔

珎重靈知者綿綿亘古今人居千聖外塔鎻亂雲深碧落杉松色丹崖虎豹音回光如到此必也見師心

　　與太平四靣夜坐

城中應接同摩詰雲外無心似老盧月白風清深夜坐出家全不費工夫

　　示看經僧

句義縱橫那畔彰五千餘卷揔含藏如何不覓根頭意空看枝邊木葉黃

　　讀傳燈錄二首

虚名虚說傳來久真語真蹤示後人虚實灼然知下落清風千古見芳塵

家家門前火把子半夜愚夫說相似碧天如水月如鈎古今流落閑名字

　　示栽松僧

一寸靈苗手自栽前崗後隴作良材敢將不朽傳他日唯把青青示後來

　　山中偶作三首

分明不了却成迷無限風光付與誰若得家山田地穩自然處處不思議

舊事成空莫可追舊心將把再思惟古人不隔絲毫許會得如斯也大奇

休處言休便好休五湖蹤跡任遨遊莫嫌活計無多子此个牟尼用到頭

　　示眾

求心心未諦等人人不來嵓花曉來雨寂寞為誰開

　　三句頌

禹宂龍門寺探珠欲問龍驪珠吞在腹(如何取得請續末後句)

　　讀靈源十二時歌

一日日一時時龍門老心自知

　　師常以六隻骰子示禪人六靣皆六點復作三頌

六隻骰子滿盆紅不用安排秖麼通擬欲進前求解會大似西行却向東

六隻骰子滿盆紅塵墨河沙用莫窮誰能解展金剛手祖佛親來亦掃蹤

六隻骰子滿盆紅馬載驢駞一擲空赫赤窮來無可賽請君從此現神通(僧問六隻骰子滿盆紅時如何師云無人能賽云忽遇恁麼人來時如何師云平出云請君從此現神通作麼生現師云骰子在我手裏)

　　迷逢達磨

信步遊梁魏乗時別少林長安車馬客無限利名心

　　因法眼頌呪咀毒藥形聲之逆眼耳若通本人何適師復頌之

根問本人何所適塗割等平忘順逆有為雖偽性常真法法無依稱善吉

　　無情說法

無情說法異盲聾聽得之人眼耳通不但近塵并遠剎十方度盡顯全功

　　寒食禮先師真五首

雲水叅尋訪此宗十年磨刮太虚空區區力盡空依舊方知萬法本來同

一悟吾師心便息信門入處還無入二十年中事密如向人殊不勞心力

前人說法後人聽由來兩箇㧾無情秖緣口耳都相似所以流通道自成

去人去矣叮嚀囑住者相承無断續若遇知音一和時乃知去住常充足

清明寒食與諸人共禮先師不動身萬法本閑心亦尓將來誰是得吾真

　　和珪首座二頌

秖論親切不論時回笑諸方䧟虎機一句未容開口對片忛先逐便風歸頭頭有路堪行履物物無差莫棄違不見黃梅足奇士盧公却得祖師衣

媿尓相求識歲寒不嫌危璒路千盤歸堂一劄曾親訪閑戶深山肯自瞞月下篇章應獨和壺中天地共誰看臨機大用全收放何必區區握雪團

　　送郭大夫知鉅野

東歸半載漁樵樂北去三年父母來金馬玉堂彈𢫾入寶樓香閣一時開

　　題陳子美息隂堂

湛湛寒溪疊疊山息隂投老得身閑武陵花好春長在漁棹歌清事不関眼底兒孫從富貴樽前鬢髮任斕斑天機日有真消息頻許禪僧共往還

　　題孫欽之養素軒

善養不教聲色亂素絲無染是天真有時來此軒中坐作箇忘機混沌人

　　智海化士乞頌

乞食山城歸　帝里毗耶鉢飯香而美莫念故園桃李春更叅
　上國西來𣅀

　　示圍爐僧

爐邊靜坐默無言勿論麁踈若市𨞬冷暖此中看火色祖師心印為親傳

　　題徐四翁壁

徐翁活計天真年老無喜無嗔叅取靣前桑樹乾坤不出一塵

　　題祇園庵

祇園誰住此謂是钁頭通物外庵邊竹人間耳畔風露畦青戢戢煙圃綠濛濛秖箇潛心處分明古者同

　　夏散輙病既病且惱因書山偈示一二禪者

萬劫一瞬視塵沙不動移若為論過未併揔入無時海闊波仍帀心通佛可齊床頭木枕子推出恐人迷

　　題侍者寮香林閣

葛厨松枕午䆫涼臥看風雲草木香彈𢫾徧遊塵剎盡故山歸路笑羊腸

　　送常侍者西歸省親

本從綿竹過南方依前歸入綿竹去井舎猶為舊日居山川不改當時處鄰人見之莫驚愕親里歡迎断思慮有問南方所得時瘦藤為我聊輕據

　　小師崇堅乞偈

事辦須尋道方明尓本來禪関無鎻鑰秖要用心開

　　龍門偶作五首

明月何皎皎永夜入我室照出萬古心念此百年質隔牎風露泫擁毳衣衾密遲遲不能寐餘光在東壁

叨叨林鳥啼披衣中夜坐撥火悟平生窮神歸破墮事皎人自迷曲淡誰能和念之永不忘門開少來過

嗚嗚鼯鼠啼時人皆不喜得意即相呼意去當自止吉凶由之生吾未見其理此言如未聞大梅有宗𣅀

初夜涼生早微雲卷太空燈懸松竹露簾捲薜蘿風可笑千年事能將一念通相逢禪客問細細話吾宗

𣫭念心中事頻開掌內珠欲慿天上鴈待寄水中魚此意終難寫斯言不可書含毫竟寂寞遶屋樹扶踈

　　題靈光臺壁

　　政和七年院成別於南山下作靈光臺臺上立雙浮啚西向見日沒處是謂歸根收藏之𣅀也一窣堵波以奉前後宗師化盡報體一窣堵波用安十方禪僧火後遺骨是二者爰彰寂滅之道殊途而同歸万靈咸會者也吾之朽骨亦藏于此𠀍𠀍冝遵守之長而且久與夫虚空齊壽者斯雙塔之所以建也其年寒食日住山清遠記并述二偈云。

吾初欲作真常語更恐真常暗流注不如不語人共知人欲知之反勞慮崖頭浮啚示其相臺上野雲飛不住周遊獨步或可追錦繡谷中歸舎去(古云獨步四山頂周遊三大路)

百骸潰散此日言一物長靈異時語此日長靈猶可知異時潰散慿誰舉可知所以有生滅解舉方能忘取與光明寂照徧河沙慎勿於中論尓汝

　　花山

石龜不念歲月古舊記已滅名尚留道傍蒼木老霜雪澗畔野草隨春秋訛傳細讀華陽傳靈跡獨聞姚比丘可慿定力驗今昔人間万事徒悠悠

　　木魚

無端擊此溝中断鍾鼓相叅無雜亂能聞所聞非二緣以此及此通回換凡夫何故作追攀達士若為成智觀可怜流入薩婆若醉眠尚尓排魚貫

　　讀經

不染而染妄本虚染而不染悉無餘本虚自是能成事體淨何妨應万殊断妄證真心豈息非真非妄智還迃了真了妄如無礙自在圎明始是珠

　　不寐

毗耶離城居士家環堵十笏容河沙八万四千高座眾咄嗟已辦薰天花迢迢不到迷是障念念常入心無差須弥盧山四大海我見如一粟與麻

　　早起

老來愈見心無事夜永偏知膽更涼淺淺地爐猶有火依依山月尚臨墻試將寂滅那伽定暗寫雕虫篆刻章剛被啼雞忽驚断一時歸入正思量

　　起晚

展脚縮脚飢鼠啼合眼開眼重露晞覺來始了夢時事夢處寧容覺後知瞬息黃粱猶未熟翩飜蝴蝶正狂飛披衣獨坐日正午試問何如半夜時

　　遊定明塔院作二頌

大士安禪地千峯塔院春門深松檜老事古歲時新人礼香燈夜鳥啼花雨晨秖應禪石上去住亦通神

白塔雲中路晴空鳥外簷好山長入望終日坐無厭幾个竹生石數枝花映簾長安曾未到神刀動飛潜

　　因舉楞嚴經七處徵心成頌

善逝明知直不邪要窮妄識是空花故令慶喜推心目勝相初觀始出家在內何緣昧肝胃相知在外又成差琉璃比眼還同境閉障開明未有涯合處隨生難定體根塵兼帶轉蓬麻𠀍間一切都無着水陸空行作翳瑕七處無歸全失措從茲始得徧河沙

　　述懷示學者

細思五十三年事併入初中後夜心須信剎那通過未更無毫髮作追尋隨消舊業根先断永絕新殃道已深此是安身立命處故吹一曲報知音

　　病中示光道者

我病無形不可見曼殊室利得深知再三若欲通消息推出床頭木枕兒

　　蔣山送無着道人歸舒州

已礼雲中塔更瞻堂上師方思江水北共集定林西一句無多子千差永不疑到家勤愛護此道少人知

　　送禪人入京

千人叢與万人叢無喜無嗔耳目通要識太原孚上座六街鍾鼓閙鼕鼕

　　再得𣅀退褒山成三偈代違和守錢公

住山久有煙霞疾得請放還麋鹿羣厚意於公殊未報深禪聊復對爐薰

公家忠靖有道德乃與定明開道緣異𠀍今時豈人意一麾千里是家傳

出岫油然亦乗興勌飛隨意即知還有心知到無心域鳥戀故林雲在山

　　真賛

　　釋迦如來出山像賛

妙色非身形容乃普𨶒浮未下雙林已覩曠濟功深六年行苦塵沙相好万億剎土眾生心淨佛日常午正念蒙光迷人外取雕檀寫㲲像末孩乳今茲𥱍模傳從乃古象步出山智珠河吐水月頓澄豁開覺戶瞻之仰之豈敢自侮常在不滅此言手舞

　　觀音像賛二首

曠大劫來離眾苦心心永断諸分別聞處真聞實不聞說時雖說常無說法身普現凡聖等耳根采聽音聲絕娑婆最有大因緣一念清涼除惱熱

曠大劫來不虚妄言言故得皆真實應念蒙光迅電飛尋聲救苦奔風疾千章万句離文字異韻殊音垂祕密現相宣揚遇此時見聞頴脫欣今日

　　天台三大士像賛

岩岩天台矌闊寰宇大士不我毫端莫取蜀客心狂纖塵一縷屈𢫾拊掌松石猛虎生涯何有流傳今古靜對虚堂非謂無補

　　達磨大師賛

振搖梁魏斟酌皮髓孰云西來空槨而已素壁虚堂少林熊耳

　　百丈大師賛

慧燈續傳福庭冝敞常住𠀍間水月鏡像是謂叢林大智百丈

　　楊岐和尚賛

閙市竿頭呈戲眾眼曾驚栗𣗥蒲上撗吞諸方盡畏冝陽秀水萍實楊𭭛雨過雲撗天高地下

　　白雲端和尚賛

綱紀著明不忘付授淨空無際如日處晝欲究根源瞻之龍岫

　　五祖演和尚賛

遇冤則親傳虚果當剛硬齒牙生鐵腸臟風清淮楚道實宗匠不有智悲子孫安嚮

　　浮山圎鑒和尚賛

并汾鐵騎老息荒丘雲施雨罷花落水流

　　褒山定明禪師賛

四海稱唐師出華陽不起燕坐翱翔帝鄉名與山俱道逐時芳濟民助國能雨能暘貧者獲富熱者得涼羣蒙所歸實在不亡

　　悟首座圖余幻質復求為賛

廓然無聖儼尓有容明明絕眹密密垂蹤昔也懷寶枯木藏龍今其示人巨嶽喬松龍吞萬類松𫇮三冬神而不改風雲必從吾形既得尓道自鍾褒斜路險漢水朝宗

　　珪首座求賛

如珪如璋惟子非我且陋且拙在余是可子今傳余拙則成奇物感神會形動心隨凝雲不飛寒月下映孰謂之凡孰謂之聖余猶尓也奇拙同貫噫嘻斯文大枓未散

　　順知藏求賛

色裏膠清不見形影中所以邈吾真吾真定有非形礙為對凡夫顯幻塵塵既顯道弥新不貴西來彼上人

　　淵禪人求賛

似余似余𩔗我𩔗我我復謂誰如火與火描邈不就迎隨不果寫出龍門衲僧災禍

　　如大師求賛

比𩔗則踈現形仍普得在一瞬照窮千古雲起吟龍風生嘯虎賛之絕辝瞻焉奚覩

　　賢監院求賛

徧界不藏毫端獨妙縱未嚬呻已先微笑吾子識也水月斯照纖塵不遺是為宗要

　　肱維那求賛

識余者誰請觀端的孰云丹青謾勞尋覓断雲架巘皎月在壁昭尓惺惺悟茲寂寂

　　勤禪人求賛

滄溟一滴鹹無際厚地纖塵廣有餘何事陋容人寫得秖緣蹤跡在龍舒

　　昕侍者求賛

吾行尓隨吾喚尓應唯隨與應不欠不剩因吾識尓此像果親靜而瞻之道實絕倫

　　元侍者求賛

道雖光明形則山野提折脚鐺住深蘭若拙韻無取陋容誰寫常在左右覺元侍者

　　小師崇戒求賛

似即踈比仍失廓尓空皎然日顧丹青寫容質誰使之省尋覓

　　無着道人求賛

植杖望雲何處空山獨立凝情媿我蕭然無物謝伊裝點相成

　　馮濟川教授求賛

天地無物我無物隱顯空雲隨出沒此間誰是悟玄人霹靂光中轟一咄

　　[口/矢]公明求賛

欲識坦然老乃是龍門人聲名落四方坐臥今十春會見移庵去何妨邈形[匕/具]平生香火緣對此即通神

　　張公壽求賛

首到東山晚親龍岫歲經寒暑人非新舊塗毒長鳴優曇勿嗅靜對終日弟子公壽

　　戴巨濟求賛

𦘕出人皆識相逢道更親起雲峯後路記得往來頻

　　龍門常住圖師[匕/具]知事求賛

寥廓無狀孰為龍門有𢫾南路絕刀斧痕因緣去住任物所論黃竹寒湫曉而復昬

　　偈頌終

舒州龍門佛眼和尚語錄上


國家圖書館善本佛典第 48 冊 No. 8939 古尊宿語錄


舒州龍門佛眼和尚小叅語錄下

　　住南康雲居嗣法　　善悟　編

　　小叅云好一轉語還有人荅得麼良久云問荅俱備所以古人道夫說法者當如法說且如法又作麼生說諸人既無風起浪者裏不免將無作有所以道其說法者無說無示其聽法者無聽無聞諸人既無聽而聽我者裏無說而說若得恁麼目前無一法可得何故且聽外無一絲毫說底說外無一絲毫聽底便能透過雙關俱無異相不必說與不說聽與不聽自然大地山河色空明暗更非別法可謂透出塵勞頓居實地雖現在三界中熾然出三界現在聲色裏熾然出聲色且如今與諸人說聽同時作麼生說箇不說不聽底道理湏知端的明悟始得不見古人道非色聲香味觸法者箇去處也大殺不易叅學之士若非到此田地管取目前有法外既有法內必有心內外緣生汩沒三界諸聖由茲而出現達磨特地而西來還知諸聖用心處麼秖是諸人心是更無別心亦無別法所以道十方薄伽梵一路涅槃門誠實無差方知道無迷無悟非聖非凡若實得恁麼便好韜光晦跡履踐諸聖玄塗其或未然直須管帶始得不見趙州和尚云十二時中許你一時外學僧便問許一時外學未審學什麼州云學佛學法秖如佛法尚為外學其餘十二時中作箇什麼始得大難其人所以如今與諸人相會喚作非時言論既是非時言論如何得相親去達道之人若能鎔瓶盤釵釧作一金攪酥酪醍醐為一味說什麼時與不時盡皆中的奉勸諸人快好究取二六時中去離塵緣莫起異念豈不聞昔日有人在高樓上見二比丘從樓前過有二鬼使掃併道路復有二鬼散花隨後及乎二比丘迴次二鬼復在前叱喝噀唾二鬼隨後掃除脚迹其人遂下樓問二比丘所以其二人方悔感悟乃云我等去時共談佛理及至迴時却言雜語諸禪德此雖麁境界子細推來乃是學道之人大事何故秖為情念瞥起外境現前念若不生無境可得所以先聖道以無念為宗而今但無凡聖異念種種心量亦無煩惱可斷亦無菩提可求於生無生於死無死不見昔日洞山和尚與密師伯游山次忽見白兔從草中突出密云大似白衣拜相山云老老大大作者箇語話密云兄又作麼生山云積代簪纓暫時落魄者箇公案如何消遣得去且道是何道理諸人若會得白衣拜相便乃獨步丹霄永出常流若會得積代簪纓便解奪飢人之食祛耕夫之牛還委悉麼直饒一一委悉分明諸人分上揔使不着如何是諸人分上事試斷看良久云討甚兔子珎重。

　　師還東山省覲眾請小叅云暫下蓮峯輕屈指光隂倐尓又三年雖然不隔絲毫許爭似躬親到座前某伏自數日前陪從太平禪師象馭再登蓮嶠歸侍老師大和尚瞻禮慈容之間須知有相見底事敢問大眾作麼生是相見底事不可是你見我我見你是相見若恁麼全無佛法得力處何故𠀍間諸趣彼此見存常在生死之中未有脫離之地所以雪峯和尚向人道望州亭與你相見了也烏石嶺與你相見了也僧堂前與你相見了也若據如斯指示豈待音容相接言氣相交始為相見諸高德夫為叅學之士須實有去處始得還知麼如今敢道千里同風相見却易會對靣相見却難知何故難知夾山老子道目前無闍梨座上無老僧諸來大眾盡在于此如何見得目前無闍梨堂上老師大和尚在座與諸大眾證明作麼生見座上無老僧不可等閑過却將為閑事晝夜被見聞風所飄鼓根塵隂界諸入纏縛不得自由生死事大湏得箇悟由入頭處始得雖然如是格外道人實遭怪笑何故須知有向上一着且待異日佗時別為諸人點破因記得昔日南泉趙州二尊宿皆是道超物外名播寰中時有一僧往山中見一禪伯在盤陀石上卓庵而坐僧遂問曰南泉出𠀍浩浩地何不往彼問訊空坐何為庵主曰莫道南泉出𠀍佛出𠀍我亦不去僧持此語見南泉南泉大驚遂令趙州往驗看州到庵主處從東過西庵主不顧州又從西過東庵主亦不顧州遂當門立曰庵主你敗也庵主亦不顧遂拽下簾子而行庵主亦不顧大眾者一則因緣諸人作麼生委悉莫是趙州南泉不到庵主田地返被庵主勘破落他䧟虎之機也無莫是庵主雖然並無受用臨機不解互換平地上死人也無諸人者素非此理大凡行脚人須是道眼分明始得若道眼不明秖被南泉趙州庵主三人換却眼睛了也實無少許相應處若也道眼分明趙州南泉庵主便是上座更無異見也還相肯諾也無不見道曾經大海休誇水除却須彌揔是塵久立。

　　解夏夜小叅云一二三無言童子口喃喃三二一上下四維無等匹衲僧活計絕絲毫萬古徽猷是今日大眾作麼生是今日事現定東西僧俗燈燭熒煌作麼生見得箇絕絲毫底事若於此見得歷劫孤明未曾昬昧方信道達磨不來唐土二祖不往西天如是之事蓋是諸人背覺合塵流浪日久是以智光不得顯現所以遊方問道徧叅知識若於一句下見得分明方知無量刼來事秖在今日然今日之事也大難委悉何故蓋為諸人現分別者心本元[匕/具]實誤認分別致背[匕/具]源但無許多分別之心自然時常顯露秖如此事還假方便也無山僧有箇方便普施大眾乃豎起拂子云還見麼若道見拂子翳却兩眼了也若道不見拂子生盲却兩眼了也眼則且置且道者拂子是有是無拂子若是有便心外有法拂子若是無壞却𠀍諦學道之士到此如何理論如斯指注太甚壓良為賤若是真正道人也無如許多事故我釋迦如來在日建立箇方便門庭亦無如許多事𣫭至結足安居不相往來各各求證道果於九十日中或有所得或無所得或有疑慮或無疑慮或有罪或無罪至休夏自恣之日方詣佛所各呈己見求佛印可故謂之自恣自大覺掩光已来人心閙亂致有朝叅暮請種種見知所以不能得契本源也憶昔佛在竹園精舎與大比丘結足安居至自恣日時優波離尊者觀諸大眾如海清淨無有缺犯唯有文殊師利菩薩不樂所止之處好遊聚落違犯禁戒時優波離具以白佛欲𢷤出文殊𠀍尊謂曰若𢷤得但𢷤時優波離遂集眾鳴揵稚左右上下皆是文殊徧虚空界一切之處悉是文殊𠀍尊謂優波離曰汝欲𢷤那箇文殊時優波離放下揵稚禮拜懺悔云我小德小智不識大士境界大眾當時可惜放過甘為樂小法者若不得者一椎莫道文殊假使釋迦老子亦無容身之處諸人還知得者一椎落處麼若知得盡大地一切眾生四生六道一時瓦解冰消無絲毫可見或有箇衲僧出來道請和尚試下手看即向伊道動不如靜放過一着何故落霞與孤鶩齊飛秋水共長天一色。

　　小叅云古人道若是陶淵明攢眉却回去如今敢問大眾攢眉去是具眼不具眼若是具眼何故回去若不具眼何故回去去底且從你道如今却來者裏圍繞者是具眼不具眼若是具眼何故圍繞若不具眼何故圍繞還有人裁辨得麼若裁得出無絲毫遺漏五日一叅勞諸人訪及於此實為希有然既勞諸人訪及為復𠀍諦人情為復是佛法受用若是𠀍諦人情我輩沙門釋子聚會不可作𠀍諦流通也如此則有何利益若是佛法受用作麼生見箇佛法受用底道理還有人會麼莫是諸人從門前恁麼來問訊义手立地是佛法麼莫是呼之無形應之有聲一切處受用無盡是佛法麼莫是渠不恁麼一切該不得眼不見耳不聞孔孔洞洞是佛法麼莫是阿師恁麼說諸人恁麼聽是佛法麼莫是本來無事何消得恁麼大似頭上安頭但隨時及節是佛法麼莫是佛法兩字不用道着山是山水是水僧是僧俗是俗如今且建立箇化門接引初機是佛法麼大眾素非此理莫錯好恁麼則佛法秖慿口裏意裏驅差將來若秖如此何處有佛法盡是無義語不實語虚誑語謗般若罪大不可當乍可不會却永劫無事切莫未得謂得起大我慢輕忽先達若也實得箇安樂處便須識得些子好惡辨取些子邪正不可瞞瞞盰盰儱儱統統秖恁自欺自誑山僧直是不昧諸聖如今在者裏不惜口業與諸人如此論量喚作論實不論虚我秖要一箇見解明白徹底悟得底人不要你許多作用奇特機鋒玄絕棒喝齊施如此者揔不消得拈出也何故你未入門來時脚跟下已與你三十棒了也更來者裏揚眉動目彈指拂袖便出去道我勿廉纖無話會拂袖出去則且從你者一段疑情如何得見諦去且問你拂袖出道是了也秖如你大小二事時何不拂袖喫粥喫飯時何不拂袖相見問訊時何不拂袖須要說佛法時拂袖意在於何一處通千處百處一時通莫怪逆耳莫道絮無滋味我不圖你名聞利養秖要你悟得同報佛恩除此之外亦無別事你若[匕/具]箇有箇入處方知山僧不分外已得者便好長養聖胎未得者正好疾速決擇你不見藥山久不上堂院主白曰大眾久思和尚示誨山曰但打鍾着院主打鍾眾已集山掩方丈門院主白曰和尚相許為大眾說法何故不出山曰院主經有經師論有論師律有律師又爭怪得老僧大眾你看他古人得恁麼奇特豈似而今教者兩片皮喃喃地一似教書相似有甚麼利濟各請散去珍重眾散師復云大眾三十年後不得錯舉。

　　小叅云今時人須是自尊自貴自成自立始得若能如此方有箇休歇處雖有箇休歇亦無休歇之量若不如此捏目生花見事便差但識山僧拂子便得秖如拂子且作麼生識乃豎起云還見麼若見且不識山僧拂子若不見亦不識山僧拂子且如何是自尊自貴底道理近來兄弟以遊山為訪道觀看名叅學稱為行脚還當行脚事麼要見五臺清涼京師兩浙廬山湖南天台鴈蕩江南江北好山好水好寺院拈起拂子云子細看取一生行脚事畢或若劬勞跋涉[匕/具]實自輕大眾切須自尊自貴將知尊貴邊合着得箇什麼無事不須久立師姑本是女人做阿㛐元是大哥妻好大哥歸堂去。

　　小叅終

　　普說

　　師云法身有三種病二種光一一透得始解穩坐地又楞嚴會上如來說五十種禪病如今向諸人道直是無病始得龍門道秖有二種病一是騎驢覓驢二是騎却驢了不肯下你道騎却驢了更覓驢可殺是大病山僧向你道不要覓靈利人當下識得除却覓底病狂心遂息既識得驢了騎了不肯下此一病最難醫山僧向你道不要騎你便是驢盡大地是箇驢你作麼生騎你若騎管取病不去若不騎十方𠀍界廓落地此二病一時去心下無事名為道人復有什麼事所以趙州問南泉和尚如何是道泉云平常心是道州從此頓息馳求識得祖病佛病無不透得後來徧到諸方無有出其右者盖緣他識病不見一日去訪茱萸䇿杖從東過西從西過東萸云作麼州云探水萸云我者裏一滳也無探箇什麼州靠却杖而出看他露些風規甚能奇特如今僧家例以病為法莫教心病好久立。

　　師云不與萬法為侶者豈不是出塵勞耶心不知心眼不見眼既絕對待見色時無色可見聞聲時無聲可聞豈不是出塵勞耶無路徑處入得無縫𦉑處見得佛法亦無東西南北不道你是弟子我是師若己躬分明無有不是者叅師時不見有師叅自己時不見有自己看經時不見有經喫飯時不見有飯坐禪時不見有坐日用不差求絲毫相不可得恁麼見得豈不是自由自在久立。

　　師云不問又不得纔問來又成自輕了不問又焉知亦須解問始得我向頂上錐劄你要你識痛痒如揭你灸瘡甲相似靈利人便知始得莫自欺我不瞞你不見古人問如何是祖師西來意尊宿大驚曰你問他西來意作麼何不問你自己意如何是自己意曰當觀密作用如何是密作用尊宿以目開合示之古人多少苦口後來子孫又不恁麼也入門來便喝更無如何若何生怕你明不得有恁麼一件事何不識取諸方愛教人看公案我者裏現成公案好看莫教看破大小大事諸人十二時中秖是妄想塵勞心念智惠未能發生所有流布皆從意思中來要作何用智惠如日出無不開朗喚作無分別智現前須得恁麼一回了從此去有著脚手處有與你語言分若是妄想塵勞山僧於你無著脚手處好笑好笑說東入西說西入東不柰你何若能轉頭來智慧開時便解道和尚元來與我說了我也與和尚說了搖頭時便擺尾受整理也你諸人謾道十年五歲叅禪何曾做者般功夫來秖是趂口快你方來我者裏肯就己覰在也則功夫未成沒滋味在你在者裏十年五歲做得功夫熟也管取悟得去我也尋常教人做功夫說底話皆與他古人合不差一字你但會得了便知古人事也你莫道古人恁麼道我恁麼會得不是了也秖如古人說不是風動不是幡動仁者心動有多少言語到你分上是耶不是耶又道我是你你是我無過此也又人問雲門學人自己雲門道山河大地多少好是有是無山河大地若有去怎生見得自己若無現今山河大地如何說無來古人說與你了不悟不知龍門尋常向你道本有之事你分上現行現用不着尋討不着整理不着修證秖要你一信信得甚是省力難得如此人先師在白雲會裏端師翁常曰此道者天[匕/具]自得之妙盖緣有生知底事山僧見先師十年道不得秖為疑得深後來徹底理會得如今揔不費力不是思量時有不思量時又不是也佛法不如此袈裟下事莫教埋沒山僧若不退思叅究時一生也則埋沒了豈有者箇消息也而今道眼不明出𠀍者多罪過罪過如何敢為人高座上也豎起拂子示人噁嚇殺人如盲如聾相似不驚不怖秖趂目前不憂後𠀍打鬼骨臀苦苦你諸人有福德因緣未悟心切不可作出𠀍人禍事禍事若有[匕/具]實事自然馨香你看多少虚頭禪師久久一日不如一日如刻人糞作旃檀形到了秖是屎臭氣你諸人求出生死求要出離打教成一片又不是你和融然後成一片若教成一片決定不成一片也昔日有一僧曾叅舉道者一日遊山問曰和尚香林道老僧三十年求成一片不可得此意如何舉道者曰老僧也恁麼却問其僧會麼曰不會舉道者又與者僧一偈曰香林成一片老僧也恁麼不待此月終重為子決破至月末舉道者遂遷化去你道一片事作麼生好不好香林成一片龍門也恁麼為報諸禪和當靣莫蹉過各自下去久立。

　　師云看見了不柰何者多既看見如何却不柰何秖為不識所以不柰何若看見識得便柰何得也然發心叅禪便要會得誰不願樂秖為無箇入處又強會不得一切處不契合一切處緣差用力取不得良久云你十二時中行住坐臥折旋俯仰種種事業一切處有超佛越祖底事秖是你纔要解會時已無也[匕/具]箇是無也你擬湊泊已背了也所以道看見秖是不柰何莫是不擬心不起解會時得麼展轉更是不得也會尚不得豈況不會若是靈利底人纔聞山僧說向你便能大開眼見得豈不是沒量大人向道是法非思量分別之所能解又道智不到處若不如此爭稱佛法而今兄弟家秖是呈箇解會呈箇見處作道理何曾解恁麼來何曾得到恁麼田地來若是有道種性底人肯恁麼去覰須是深深地體究密密地看詳忽然柰何得便無疑情也你等不明秖為十二時中被雜念奪將去也蓋為你要學事業見物便愛見文字便愛尋逐時便緣特去也道業何由得辦凡學事業人各有時三十已上便不可學也學亦難成學得又何用若己事辦去學亦得在蓋已點化了也若己事辦又豈肯學也若二十上下猶可學若是靈利念生死之人亦不肯學也又凡是叅禪須是心地平直心口相應心言直故如是始終地位無委曲相莫道我會也我柰何得也若柰何得那裏更去問人也你纔說會禪也人覷你脚手看你說話所為底事因甚却道者箇如何那箇如何既是會禪又却是爭無明也秖如道默耀韜光是如何藏名晦跡又如何不異人心是道又如何各自省緣莫說是非且如行住坐臥進退俯仰一切處皆是超佛越祖山前水牯牛有佛法你纔尋究則已無也何不恁麼識取久立。

　　師云龍門活計是千聖之骨髓未有一念不與諸人說自是諸人不肯承當所以却成山僧瞞你且什麼處不是與諸人說處禪僧家說道山僧不教人思量不教人會解不教人商量因緣不舉古舉今秖麼空過我若在別處一夏須明得公案三兩則須聽一件文字你若要商量舉古舉今却請別處去我者裏秖是一味禪所以喚作千聖骨髓我且問你適來因什麼問訊聖僧且問訊時還印證你麼還肯諾你麼若道印證你他是土聖僧豈解印證你若道肯諾你豈解肯諾你既不解肯諾印證又問訊作麼莫是仁義道中麼莫是覩相生善麼若是仁義道中衲僧家豈有仁義豈有覩相生善莫是事不獲已隨眾問訊麼又成何道理到者裏須是一一明始得不見長沙大師一日回頭見聖僧忽然知歸便云回頭忽見本來身本身非見亦非[匕/具]若將本體同真體歷劫迢迢受苦辛諸人還會此箇道理麼珎重。

　　師云有時問着師僧揔言不知不會秖管道飢來喫飯困來眠似此說話有什麼救處更道不知月之大小不管歲之餘閏誰理會你者般事我且問你作麼生說箇不知底道理你見人說了便恁麼道還曾會得那不知底道理麼古人道不知者無所不知無所不到喚作不知要你今時人到那不知底田地此是諸聖境界豈比如今拍盲不會喚作不知若揔如此盡道我不知不管忽有人問着如何流通曹溪一路恐無人相續去也不得如此須是懃懃決擇始得珎重。

　　師云古有禪德問𦒳宿云如何是出離之要宿云闍梨足下煙生禪德頓於言下得[二/日]諸人還知出離事麼若起解會心則隔了也後來有尊宿云不敢辜𧴥和尚足下煙生又有北院通辝洞山山謂曰子何處去通曰入嶺去山曰飛猿嶺峻好看通遲疑山曰通闍梨通應諾山云何不入嶺去通頓於言下得[二/日]古人為人處甚徑直每見人來無不示他是伊道入嶺去此意如何今人不明了須做箇會處以些子會是自隔了秖許體究不許會解一體體得了更不疑也然亦不易保任若入得是則無退失所以會處明得不如不會處見得亦有可保任分更無不照頋時不曉了時所以古人道平常心是道還可趣向也無擬向即乖看他不許你趣向又作麼生保任不易不易此豈不是出離事你若尋出離處所謂苦屈玄沙道盡大地是地獄劫住若向者衣線下不明是大苦屈不可等閑久立。

　　師云三祖大師道不用求真唯須息見又道纔有是非紛然失心者箇言語便是教你如今人作功夫處也你見他道不用求[匕/具]便道更不須求也此便是見不息是非紛然終不到無求心秖成見解今時學道例皆如此看一轉語向語下通箇見處便將一切言句云無不是此事也恁麼記在心下用為己有殊不知道起見解失心了也執而不肯捨大小大癡人要得無所求心麼但莫生種種諸見非是𡨋然百不會喚作無求尋常十二時中目前不了蓋是見心取捨你又豈得知無分別心所以先聖曰有為無為有異耶荅曰無異也天地河海風雲草木鳥獸人物生死變化目前皆名有為之相無為之道寂然不動無狀無名謂之無為如何得無異去永嘉大師道無明實性即佛性幻化空身即法身此兩者各別且如何明得即底道理須是證得無求心也便和融得無事十地中第五難勝地謂[匕/具]智俗智極難得等入地時二皆平等故名難勝地學道兄弟二六時中了取教等好還知是你無分別心所𦘕出麼如𦘕師𦘕出種種好醜𦘕出五隂𦘕出人天正𦘕時不借他力能𦘕所𦘕俱無分別以不了故而起諸見見我見人自生好醜所以道𦘕師𦘕地獄醜狀百千般放筆從頭看特地骨毛寒若知是𦘕出何所怖畏也古人明得了一切處現成玄沙大師伐木次遇虎跳出侍者曰虎和尚沙叱曰是你虎又有僧禮拜次沙云因我得禮你此箇方便深符佛意法眼大師𢫾面前狗子曰𦘕鏤出諸人看時莫就狗子身上明應須將來向自己分上看取始得方解他道纔有是非紛然失心識取好久立。

　　師云如今直下信道是也已名不唧溜者况更不能直下信得又堪作什麼也直下信道是何名不唧溜者從前許多時什麼處去來須知已失一橛了也便見從前不了底却成分外之見我觀從上古人有從迷得悟者所有流布皆是從迷得悟法門有悟了知迷者所有流布皆是悟了知迷法門有無迷無悟者所有流布皆是無迷無悟法門其次來迷外得悟者亦甚多故不足道况不知悟亦不了迷此正是凡夫也從上南泉歸宗諸人方喚作無迷無悟之見如今學者也趂口說無迷無悟又何曾到來不得容易出言蓋為你有疑在我今問你一件事初入母胎時將得什麼物來你來時並無一物秖有箇心識又無形無皃及至死時棄此五蘊檐子亦無一物秖有箇心識如今行脚入眾中者箇是主宰也如今問你受父母氣分精血執受名為我身始於出胎漸漸長成此身皆屬我也且道屬你不屬你若道屬你初入胎時並不將一物來此箇父母精血幾時屬你又秖合長在百年依舊拋却死屍又何曾屬你若言不屬見今一步也少不得罵時解嗔痛時能忍作麼生不屬你得試定省看道是有是無管取分踈不下蓋為疑根不斷道有來初生時漸長至三歲五歲乃至二十時決定不移到四十五十而此身念念遷謝念念無常决定喚作有不得道無來種種運為皆解作得道無且不得昔有一人因行失路宿一空屋中夜有一鬼𧴥一死屍至續有一鬼來云是我屍前鬼云我在彼處將來後鬼強力奪之前鬼曰此中有一客子可證二鬼近前云此屍是誰將來客子思惟道二鬼皆惡必有一損我我聞臨死不妄語者必生天上遂𢫾前鬼曰是者鬼將來後鬼大怒拔去客子四肢前鬼愧謝曰你為我一言之證令尓肢體不全遂將死屍一一補却頭首心腹又被後鬼所取前鬼復一一以屍補之二鬼遂於地爭食其[冉-工+又]淨盡而去於是客子眼前見父母身體已為二鬼所食却觀所易之身復是何物是我耶非我耶有耶無耶於是心大狂亂奔走至一精舎見一比丘具述前事比丘曰此人易可化度已知此身非有也乃為略說法要遂得道果汝等諸人秖說叅禪舉因緣便喚作佛法此是禪髓何不恁麼疑來叅取會得麼你身不是有不是無有是心有身則未甞有無是心無身則未甞無你會得麼更說箇心亦不有亦不無畢竟不是你本有今無本無今有斷常見解久立。

　　師到禪牀前立云山僧立地待你諸人搆去還搆得麼良久遂坐曰看見了也不易作箇主宰不見古人喚僧云上坐僧回首古人云擔板漢正當恁麼時如何作箇主宰免他喚作擔板漢此事也不易搆喚作業識忙忙不見溈山問仰山盡大地人業識忙忙子如何辨仰山云某有箇驗處溈山云作麼生驗時有一僧從面前過仰山云上座上座其僧回首仰山曰秖者个便是業識忙忙師云正當恁麼時如何作个主宰免被他道業識忙忙去有般禪僧家強作主宰道待他喚時但莫應他便去應他作什麼你又不是木頭有底不然豎一拳下一咄喚作強作主宰且問你者裏喚時且從你豎拳下咄秖如前廊後架照頋不到忽然被人問着又如何祗對不可更下一咄豎一拳却須是實始得此事直是平等不論貴賤你看陳操尚書是箇俗官一日與僚屬在樓上見數僧打包過有一官人云數貟禪客操云未信在待與勘過僧行到樓前操喚云上座僧皆舉頭操顧謂僚屬云不信道當恁麼時如何作得箇主宰免被他勘破古人道檐板漢則且置秖如後來人又道者僧喚既回頭因什麼却成檐板又作麼生會佛法到此信知有深遠處須久久淹浸不可強作主宰久立。

　　師云大凡修行須是離念此箇門中最是省力秖要離却情念明得三界無法方解修行離此外修較似辛苦不見古來有一持戒僧一生持戒忽因夜行踏着一物作聲謂是一蝦䗫腹中有子無數驚悔不已忽然睡着夢見數百蝦䗫來問索命其僧深懷怖懼及至天曉觀之乃一𦒳茄耳其僧當下疑情頓息方知道三界無法始解履踐修行山僧問你諸人秖如夜間踏着時為復是蝦䗫為復是𦒳茄若是蝦䗫天曉看是𦒳茄若是𦒳茄天未曉時又有蝦䗫索命還斷得麼山僧試為諸人斷看蝦䗫情已脫茄解尚猶存要得無茄解日午打黃昏久立。

　　一日眾集師出來大眾前行兩匝長噓一聲云山僧在你諸人肚裏走兩遭了也還知麼非但今日如此常在你諸人肚裏走來走去還知得麼喚作無瞞人之心實是如此山僧盡知得你是好是惡所以道諸人知處良遂揔知良遂知處諸人不知良遂坐主是箇解義阿師却明得者箇事不見一日去見麻谷谷見來不管他自將鋤入菜園裏良遂亦隨後去谷亦不頋便歸方丈閉却門他於是定省精神忽然明得便道和尚莫瞞良遂好你諸人如今還得恁麼也無也不易搆更有百丈會下古靈和尚得法歸來接他受業師非但古人今人亦有不見四五十年前有茶陵郁和尚作山主時因廬山化士到言話間為舉僧問法燈百尺竿頭如何進步燈云噁由是每日叅詳至於喫粥喫飯時未甞離念一日因赴外請騎馿子過橋橋損陷馿子脚倒不覺口中云噁忽然大悟乃有悟道頌云我有明珠一顆久被諸塵封褁今朝塵盡光生照破山河朵朵者箇便是樣子喚作實頭叅學今時人但恁麼學取若信言語解會要明者箇事明不得也將合頭語合者箇事合不得也須知有省悟之由若真實叅學但恁麼看據現定會些子言句便休也在諸人彼此行脚决擇生死大事不可據現定便休去也須是與他古人相似自討箇省發處始有[匕/具]實叅學分久𡗓。

　　師云本有之性因什麼不會佛法無多子秖要省徑也不教滅除妄想遏捺身心閉目合眼便道是此事不如斯也須看現定是何道理為什麼却迷去恁麼最是親切秖如𦒳僧未說向你諸人未曾聽時還有往來底分麼正當恁麼時切忌強作道理上至諸佛下至一切㹅皆如是所以聖與凡等邪與正等生死與涅槃等且問諸人過去毗婆尸佛迦葉佛古今三𠀍是什麼人分上事十方有漏剎土是什麼人分上事山僧道揔是你三十年後悟去始知龍門𦒳曾說來切不得道是若恁麼此名外道見解久立。

　　師云如今被人問着道不得過在什麼處蓋為於無色處見色無聲處聞聲無道理處強作道理無主宰中強作主宰者裏消遣不下喚作翳眼猶存空花亂墜何故秖為心存在便道不得佛法無多子秖要平白地道得一句子便了且道作麼生是平白地一句子若有人問山僧秖向伊道兩句了也還會麼古人道佛祖言外邊事一一分明說了也秖是到者裏多是錯亂昏醉不省此若不見便是立地瞌睡漢子也諸人常在光明中開眼見了而不知教山僧怎生奈何久立。

　　師云恁麼與你東舉西舉便道與你說禪纔轉脚時便作𠀍諦流布將去你但念念在其中便有省發底分看來多秖在眼耳見聞覺觸處蹉過了也須是不離分別心識取無分別心不離見聞識取無見聞底不是長連牀上閉目合眼喚作無見須是即見處便有無見所以道居見聞之境而見聞不到居思議之地而思議不及久立。

　　師云諸人上來要箇什麼事須是當人自作活計莫聽他人說古人道我十八上便解作活計你諸人須是解自作活計始得你道作箇什麼活計但莫別求如今人多愛動脚動手者箇不解作活計了也喚作拋家散宅漂流去分明不會秖管尋討學些子知解記些子言句此喚作運糞入到者裏須是行李正當日久月深淹浸得熟便會去古人道一切處是你東去也是你西去也是你你是阿誰若云某甲者箇是情識須是透得過始得昔日天親問無着兄往內院見弥勒說什麼法着云說者箇法且道者箇是什麼法須是揀得出始得不要認着者箇多是被者箇一句子瞞住了也所以說病為法是故名為可怜愍者久立。

　　師云莫謂如今說底是未是在若有箇是便有箇不是所以道一切言句皆不與此事相應直須相應去此事不在別人還得相契也未且契契阿誰若道契於古人古人已往若道契他善知識善知識與你無交涉所以諸聖慈悲告報教契自心源且道那箇是自契底心源若有心可契决然契不得須是以無心之心則契矣久立。

　　師云十二時中須有箇契合處始得你豈不見靈雲一見桃花便契合此事香嚴擊竹便乃息心古人道若不契合此事則山河大地瞞你也燈籠露柱欺你也如今四生六道浩浩地秖為此事不明奉勸諸兄弟且先去却麁緣你十二時中思衣念食種種雜慮如燈焰相似未有一時停歇但除麁緣所有微細自然淨盡日久歲深自然會去也不着叅喚作息意忘緣不與諸塵作對所以西來妙𣅀意在自明龍門長老也無禪與人叅也無法與你商量秖要諸人自契叅學門中唯以忘緣息慮為要者个是從上宗𣅀祖不云乎以無念為宗無相為體若秖一喝一拍有什麼了期久立。

　　師云弘道而心常淡泊順事而意識奔馳但願道富身貧情踈德厚山僧者裏日日恁麼時時恁麼且道恁麼是什麼離却分別心識意度言句外道將一句來此事無你解會處如今但是心慮覺觀者皆有个解會得及乎返窮己眼返思思慮之心為什麼人到者裏不知便說道從本已來非青黃赤白無相無狀我說向你道此喚作言語不是你本心本心如何思量己眼如何得見正當返觀時亦無能見之者有人去者裏一口吞盡慧眼豁開頓達本鄉也今時人若為到無見無聞處現定万法亘然見人見屋種種万象如湯涌沸未有一時停住秖如作嬰兒時也聞聲也見色秖是不解分別纔曉事來便采聽分別自那時前後分披了也到者裏要人整理不妨難為他得道人行時不見行坐時不見坐所以如來道眼見色與盲等耳聞聲與響等作麼生說如盲如響聞聲時無聲可聞見色時無色可見所見所聞皆如響等又如夢時見種種境界覺來還有許多般也無若有牀上秖是被與枕子若道無許多般又心中歷歷地記得說得如今白日所見所聞亦復如是所以道眼見耳聞底事經論可學唯有靈臺作麼生學久立。

　　師云釋迦老子在什麼處自云作麼作麼復云達磨大師在什麼處自云秖在作麼生說秖在底道理也不妨難明若於斯明得始知正法常住禪僧家多分秖道那舉處便是你若身壞命盡時若病說不得時又作麼生須是證入始得不見僧問德山從上諸聖向什麼處去山云作麼作麼莫是作麼便是諸聖麼你諸人若不將言語會便落他聲響流布縱饒不墯他聲響言句便落他無言無說處此事實無你意解卜度若存一絲毫便成趣向於己踈也饒你將玄機妙義去合他決定合不着若揔不思量亦不可須是親證始得明見無疑矣久立。

　　師云今時人叅學錯學不出二種病一是五蘊窟宅無言無說無形無段湛然不動處便道任他佛祖出來我也秖恁麼此是一病次認能言能語能聞運用施為行住坐臥者此亦是一病你還知道動是苦本風力所持麼若有人能離此二病解去體究者此人須有箇省發時節若不如是亦無整頓處又有二種善知識為兩般學人方便苦口有一般學人自作道理自吐箇消息進前退後豎拳合掌以為禪道善知識見他恁麼便苦口向伊道你錯會了也你無事硬認着作麼此是一種善知識又有一般學者云某甲不會不知未審如何某甲並無箇契入處是故善知識見伊恁麼了便向伊道你無事用求會求入作麼此亦是一種善知識前後兩般學者若聞善知識恁麼道善能回光體究必然明得若秖管道不會是自生退屈任是一千年也秖恁麼幸在其中更道不會求契合有什麼了日要會麼須是不立限量直下搆取始得久立。

　　師云今夜與你諸人說个譬喻恰似諸人有个眼能照見一切長短方圎等象為什麼却不自見但識取長短方圎等象若要見眼則不可你心亦如是其光照矚通徹十方包容萬有為什麼却不自知要會麼但識取照矚等事若見心則不可也古人道刀不自割𢫾不自觸心不自知眼不自見則[匕/具]實矣久立。

　　師云諸人許多時在此立地還見一人[匕/具]善知識麼不可空立去也山僧秖喚作假長老先聖所以道但以假名字引導於眾生佛是西天老比丘不勞仁者分別取相何者是釋迦老人阿那个是達磨大師祖師未來此時還有佛法麼作麼生道無得若道無秖成自瞞在少林靣壁時還有許多言教公案麼恁麼覰得破多少省徑你不上來時山僧亦不見你上座亦不見山僧你不見我我不見你如何辨明若明得復有何事佛未出𠀍時也恁麼佛出𠀍後也恁麼佛滅度後也恁麼若到恁麼田地實無一星事你諸人行住坐臥飢飡渴飲怎生說个無事除非見到底人方解如是昔大迦葉在靈山會上禮佛見彼大眾儼然便有个見處道今此諸大眾如本未曾有你道此意如何諸人適來在下頭不見有許多人及乎上來分明見有許多人怎生說个如本未曾有古有老宿問僧近離什麼處云城中宿云如今在什麼處云山中宿云我有一問問你若道得即住若道不得即去上座離城中城中少上座上座到山中山中剩上座城中若無上座則心法不周山中剩上座則心外有法僧無語諸人苟能於此叅詳得所謂不落断常二見六根怡然行住寂默一心不生万緣俱息如忽不然隨有隨無落断落常譬如捨父逃走也到者裏實是不教你費一絲毫力便恁麼會取你若要和合者事教無縫𦉑時早已離披了也山僧往日思惟此事將謂三生兩生始可得悟去後來秖聞什麼人打發什麼人有見處便覺今人也解悟得時寒省緣辦道明究己躬此是大事久立。

　　師云若有人問你作麼生道還道得麼你等思量管帶道得一句子來有什麼用處三更半夜作麼生道天明起來作麼生道前廊後架作麼生道還道得麼須是眼明始得久立。

　　師云適來侍者報道雨不住若叅時恐大眾不聞如今雨住也諸人還聞麼山僧道雨不住時最親切何故却為諸人無采聽底心秖如諸方示人道雨聲為你說法了也還端的也無山僧即不然雨聲是你說法了也還會得麼直下明得更有什麼一絲毫頭子也今時行脚人須待將一句子契他善知識恁麼自苦自屈作什麼我更問你契那个善知識若要契他善知識意但識取你心我更問你那个是你心又作麼生識向者裏強會不得須是一回省發乃可古人不得已向無言詮處假立言詮無方便中巧施方便玄沙一日入山逢虎侍者報云和尚虎玄沙云是你虎現今山河相對剎土縱撗分別思惟千差万別怎生說个是你底道理者裏若不了一切處礙塞殺人秖為諸人歷劫循塵為物所轉你試𢫾出那个是物何者是你所以有僧問玄沙學人乍入叢林乞師𢫾个入路沙云還聞偃溪水聲麼云聞沙云從者裏入今時人不明了秖管道心性周遍更是誰聞如此言論有何交涉直須是通身赤條條地不掛寸絲始得且問諸人還着衣來麼良久云得恁麼不識羞耻久立。

　　師云纔作道理便難會去須是不作道理始得有般聞恁麼說了便道我都無言說亦無道理却不知正是道理了也如今與你断約一件事以明見自心為極則此一句便是龍門山裏佛法也古人道心不自知心不自見諸人作麼生明見去自心也難見從上諸聖皆是明見自心底人先師便是明見自心底人也秖如當時先師會中有多少方來兄弟能有幾人明見自心極是少也心不見心須是不見是心始得此乃離念境界如今若與諸人說便道貶剝諸方若不說此事亦難明曉有般宗師向人道癡漢者一叚事你因何不會先將自心做个窠臼然後將心去取證喚作釘樁了遶樁走便恁麼流傳去便恁麼承當去敲牀豎拂用將去喚作將心用心又有般宗師向人道莫作計較道理開口便沒交涉了與他不相應也去空劫已前認取都無言說一似坐个氣毬相似有甚安樂處又似蝦䗫努氣相似你作恁麼見解面前一似黑霧罩定了也山僧至誠相勸不是妄說不是作道理籠罩人不肯人壓良人山僧都無如是道理若或你秖麼認將去也由你若道我也如此見得也由你若道據我見處揔得也由你若道某心下未穩在也由你須是不自欺始得𠀍間有多少宗師說禪說道為自欺不自欺為欺人不欺人須是子細山僧舊日在先師會裏受廬州化士行至熨斗寺前值泥雨忽然滑倒心中煩惱自言我行脚禪又叅不得自早至今飯又未喫更恁麼受辛苦聞有兩人相罵道你猶自煩惱在山僧聞得忽然歡喜却尋不煩惱處不得盖為打疑情不破後來四五年方知得如今兄弟須是如此用心照頋始得今夏舉無情說法因緣秖是錯會者多你見無情便說無情若見有情便喚作有情你叅禪人不明無情說法如何了得行脚事做善知識不會無情說法如何接物利生相勸諸人子細窮究令悟去如未有領覽處且緩緩叅取不要忙久𡗓。

　　師云先師常說个譬喻如外國有二人來大朝探事初入界時兩人商量了各自分首一人東去一人西去從一州至一州從一縣至一縣行來行去忽然到東京城裏兩人在朝門前相撞着㘞者个覰那个那个覰者个並無言說從前許多商量本國中事歷歷地分明挨肩便過無人知得奇怪諸人且道恁麼撞着時如何恰似禪和家做功夫相似今日體得些个明日究得些个窮來窮去一日現前全似朝門前撞着一般喚作打發須得恁麼一回始得方謂之行脚事辦又如失鄉多年或閙市中逢見老爺相似便乃識得無疑亦不須問人是爺不是爺兄弟但恁麼管帶莫為等閑時不待人祖師道光隂莫虚度各自冝努力久立。

　　師云古人道鍾中無鼓響鼓中無鍾聲今時學者那裏得到者般田地有時入室見兄弟下一轉語及乎更與一拶便秖管主張道適來已秪對了也不可別有也多少分明恁麼做功夫有甚巴鼻癡漢豈不見先聖道言言見諦句句歸宗你未會了秖管胡乱主張今後入室不要如此乍可道不會却受整理久𡗓。

　　師云稱禪客須是信人說話始得若不信了教人千說万說亦無用處呵呵不信了秖管聽人說爭名禪客夫禪客者風塵草動時悉皆曉會眹兆未生未落思量意路未動時便識取方名禪客何故者般事用敵生死也須是个不爭多底漢始得不見雲巖叅百丈二十年不明此事道吾為他直得咬断𢫾頭你看他古人雖不明亦不憂道我不會心亦不休亦不馳求言句又如雪峯和尚三到投子九上洞山在投子時一日揭簾入庵投子見來便下禪床立峯擬議子便托出峯直得哭後來到洞山又理會不得乃到德山問從上諸聖學人還有分也無山打一棒云道什麼峯當下如桶底脫相似及至鼇山尚云有疑在看他古人直以疑團子破也方始休便道事已了意亦休此个元來觸處周今時兄弟叅請多是依言起解亂作主宰不然將古人悟處喚作因緣去那裏看喚作過話有什麼交涉秖如雪峯三上投子九上洞山豈為言語兄弟直須退步體究如何退步且不是教你長連床上閉眼坐硬捺身心如土木相似百千万劫也無用處若要退步時你有不會底語言不了底因緣便頓在靣前退步自看因什麼不會去良久曰僧家道思量也不得不思量也不得却教人如何看我向你道但退步看良久又長噓云好悶殺人好難會秖你那悶殺人是什麼悶殺人是誰你恁麼退步來看漸漸惺也一日光明一日漸見廣大又不得一向去者裏認了便道是了當也便是拄定殺了也濟甚事須是着些智慧來觀看古人許你管帶一路若如是休歇退步管取有箇道理此是為都不會無所知者又有般胡說亂說如何若何底漢你但亦退步看你那胡說亂說底是什麼但恁麼回光返照看方是若一向如此做功夫畢竟亦有悟期若不相信也無可柰何山僧初叅勝和尚教看如何是佛法大意楚王城畔汝水東流又令看風幡話及至下來叅老和尚乃請問古人聲色純[匕/具]老和尚千說萬說秖是理會不得後來又令看如何是奇特事云你道什麼遂却喜歡蓋為有箇撮摸處遂常看云如何是奇特事云你道什麼獨自思量云我道什麼來我道奇特事又不見有奇特處看三年不會遂去游浙中途迴來却令看殺父殺母佛前懺悔殺佛殺祖向什麼處懺悔雲門道露者公案一似熱鐵一團在心中七年喫盡辛苦眾中久叅方知更與你說晦堂初叅禪時自桂府來先見雲峯恱和尚三年不會他說話又叅南禪師二年不會却過去山主院裏過夏因看傳燈錄僧問多福如何是多福一叢竹福云一莖兩莖斜晦堂遂開悟今時人秖喚作問荅語蓋用功不子細不曉古人方便山僧相勸兄弟既在林下各自學道勿空過時以悟為則久立。

　　師云親近善友先聖叮嚀付囑也今時學者須是依佛祖之言尋師決擇始得若不恁麼何名學者若要明此事須是起疑叅究你若深疑此事便是般若智現前何故行脚事秖要疑情息你若不起疑爭得疑情息不見先師三十五方落髮便在成都聽習唯識百法因聞說菩薩入見道時智與理冥境與神會不分能證所證外道既難既不分能所證却以何為證時無能對者不鳴鍾鼓返披袈裟後來唐三藏至彼救此義云智與理冥境與神會時如人飲水冷暖自知遂自思惟冷暖則可矣作麼生是自知底事無不深疑因問講師不知自知之理如何講師不能對乃云座主要明此理我却說不到南方有傳佛心宗尊宿却知此事汝須行脚始得先師便行脚遊京師兩浙凡是尊宿便問此事無不對者也有說底也有下語底秖是疑情不破後來浮渡山見圎鑑看他陞堂入室所說者盡皆說着心下事遂住一年令看如來有密語迦葉不覆藏之語一日云子何不早來吾年老矣可往叅白雲端和尚先師到白雲一日上法堂便大悟如來有密語迦葉不覆藏果然果然智與理冥境與神會如人飲水冷暖自知誠哉是言也乃有投機頌云山前一片閑田地义手叮嚀問祖翁幾度賣來還自買為怜松竹引清風端和尚覻了點頭諸人此豈不是深疑了親近善知識然後明得秖如先師行脚叅善知識後來却道問祖翁是如何自賣了却自買是如何須知無有剩也古人道揔是你又道我未甞有一句子到你若有一句子到你堪作什麼諸人要疑情破麼亦須是似先師一回始得久立。

　　師云你但看馬大師見僧下堦乃召云大德僧回首大師云從生至老秖是者漢回頭轉腦作什麼其僧言下領𣅀此理如何從生至老秖是者漢你道是那个漢你纔起心要見者漢時便不見者漢者漢難見千難万難今時人秖道是者个漢更是阿誰不可別有也一百个中有九十九个如是會有甚巴鼻若恁麼如何明得從生至老底事如何便見得秖是者漢你若不見者漢四大五蘊揔未知下落處且如秖今說法聽法是有說聽是無說聽若道你立我坐我說你聽三家村裏人也解恁麼道焉敢稱禪客若謂無聽無說又道從生至老秖是者漢所以到此須是來一箇了達底人決擇山僧向前未明得時揔不柰何了便請益先師纔問著時先師秖道我不會我不知我不如你又問禪畢竟是易叅難叅秖向我道你無事問難問易作麼叅禪喚作金屎法未會一似金會了一似屎山僧甚不肯此語如今思量了語雖麁其閒旨趣不淺此盡是了達之士發一言半句皆不虚也凡為人時皆不胡乱指示亦不乱許人今時有諸方知識有時說得是有時說得無巴鼻此理如何蓋為他亦未了達有時許人道是有時却道不是若如此爭明得從生至老秖是者漢子細看來今時人也秖是舊時人今時作用也秖是舊時作用千變万化也秖是要你者裏自肯一肯方始得了當今時人不了當者秖是不解決擇如何是不解決擇處秖是將古人言句作解會將自己來錐鑽秖是如此到彌勒下生也不會何故向你道回頭轉腦便不是了也向者裏省力處更不用如何若何直下明取你諸人先將道理近前用古人言句自纏自縛一似淨淨潔潔一片地却將一手土撒在上靣相似山僧前日入室垂示道你如今到者裏不可也似適來相似須有个會處始得有者道適來也秖恁麼如今也秖恁麼你先走入情識裏了爭怪得你古人多少慈悲向你道行是佛行坐是佛坐一切法皆是佛法一切聲皆是佛聲你錯會了便道一切聲[匕/具]不是佛聲一切色[匕/具]个是佛色既不許如此會却如何即是向你道纔涉眹兆時早支離了也欲將智照顯他時早昬暗了也如今但莫取我口各自由你做功夫看古人因緣亦得靜坐亦得一切處觀察亦得皆是你做功夫處一切處是你證入處但一處精專日來月往須被你打發去不見古靈和尚行脚歸其師問云汝離吾行脚得何事業曰某見百丈得个安樂處遂舉百丈頌云靈光獨耀逈脫根塵體露[匕/具]常不拘文字心性無染本自圎成但離妄緣即如如佛其師於言下省悟又雪峯和尚見風吹芊葉動遂指似僧僧云某甲甚生怕怖峯咄云是你屋裏事怕作什麼其僧亦有省既一時是你屋裏事為什麼却不會蓋為你隨處流浪不常在家但如今對善知識時莫教忘却喚作順理而行就己知歸復云從生至老秖是者漢回頭轉腦作什麼各自看取久立。

　　師云如今明得了向前明不得底在什麼處如今明不得到幾時明得去秖恁麼飜覆體究也須會去所以道向前迷底便是即今悟底即今悟底便是向前迷底若言從前迷即今悟也又言明來暗謝智起惑忘恁麼還得麼那裏得如此則有暗可滅有惑可除不見古人道不改舊時人秖改舊時行履處你禪和家道有什麼難迷也秖是者漢悟也秖是者漢不可別有及乎問着他那个是者漢便去不得不然胡說蓋緣未曾諦當證入此是諸人入骨髓底病謬底漢便認着一生休非但一生千生万生亦秖休去若是靈利底他湏解體究那个是者漢直求入路處師乃噓一聲今時佛法淡泊眾中也難得人諸人既在龍門學道不可空過十二時管帶搆取覷見諸人也似不爭多你不見臨際和尚道赤肉團上有一無位[匕/具]人常從汝等諸人靣門出入未證據者看時有僧出問如何是無位[匕/具]人際下禪牀把住曰道道僧擬議際便拓開又道汝眼放光照破山河也古人多少慈悲如今人不以為事須是尋人决擇你不見嵓頭雪峯欽山去見臨際路上逢定上座頭問什麼處來定云臨際來頭云和尚萬福定云和尚已遷化也頭云某等特去礼拜又值和尚遷化不知和尚有何言句請上座舉一兩則定遂舉臨際上堂示眾云赤肉團上有一無位[匕/具]人常從汝等諸人面門出入未證據者看看時有僧問如何是無位[匕/具]人際下禪牀擒住云道道僧擬議際便托開云無位[匕/具]人是什麼乾屎橛便歸方丈嵓頭不覺吐舌欽山云何不道赤肉團上非無位[匕/具]人定便擒住云且道無位[匕/具]人與非無位[匕/具]人相去多少速道速道欽山直得面青面黑嵓頭雪峯同勸云者新戒觸悮上座且望慈悲定云若不是者兩个𦒳漢𡎺殺者尿牀子你看他道非無位[匕/具]人定何故不肯今時學者那裏到者般田地秖管認个五蘊身田強作主宰不能放下我今舉幾則語教諸人看雪峯參投子問者裏還有人參麼子擲下鋤頭峯云恁麼則當處掘也子云不快漆桶他道當處掘尚做漆桶又有南際長𦒳見雪峯語論無不相契峯令見玄沙沙問古人道此事唯我能知長𦒳作麼生會際云須知有不求知者沙云山頭𦒳漢喫許多辛苦作麼你道此理如何又先師在海會端和尚會中時端和尚舉古人道如鏡鑄像像成後鏡光向什麼處去會中有頭角兄弟下語皆不契端和尚云須是道者子始得先師時作街坊却從外歸端和尚舉前話問之先師近前問訊云也不爭多端和尚撫掌大笑人皆謂摩捋他教做化主什麼說話山僧此中秖要學道如要學道十二時中須是先去却無明人我何故人我乃庸人之事先師一生無人我山僧在他身畔作侍者見多少不曾有一念煩𢙉曾說舊時有个上座在海會做知客先師因送一个長𦒳住四面乃率知客相送不知如何者上座便劈面唾先師你是甚人却教我送他惡言不止先師遂休揔無人知得後來仍來太平先師請伊作知藏又做首坐復自求作監院亦從之及先師住海會乃舉住太平知州不肯又惡罵謂不主張他先師方出言道者漢兩度罵我也以此見伊無人我今人纔有些言語便要理會如此作麼生學道有時見初機兄弟入室秖是爭山僧覷他了也不奈何一似村裏人把扁檐共上將軍闘我者裏七事隨身手中是関羽八十斤刀他便把扁檐劈頭打一棒見人不動又連打數下去我不是怕他蓋不是對手呵呵勸諸人不要麁心日夜行持做个向上人縱然不悟亦是高上之士切須用心久立。

　　師云你纔認着道是便被縛脚縛手更動轉不得也則被你一認認了縱有千般亦不是也你若不認着却有个𣪋處譬如造得一隻船上面一一裝載了要千里外至乎寶所纔動手你先自釘下樁繫却船了却用力搖櫓你搖到弥勒下生也秖在岸邊你見船東簸西簸將謂是轉動又何曾離得一步來又似磨茶漢子從早至夜團欒旋轉極是好笑若眼目不分明底見你認著向你道是也被明眼人覷見點撿出來多少露栓索如今多分秖用个如今底道揔離如今不得秖被恁麼地釘下樁叅學不得𣅀趣一時把來錯會了做个主宰不知佛法不恁麼會不見麻谷持錫見章敬谷振錫一下卓然而立敬曰是是又見南泉亦如前泉曰不是不是谷曰章敬道是和尚何得道不是泉曰章敬則是是汝不是此是風力所轉終歸敗壞谷方省過你諸人看幾錯會一生爭得不就人决擇山僧初行脚時見先師偈句便信道此人似古聖說底事必有寶證處便十年間叅扣先師頌道學道先須得[二/日]歸聞聲見色不思議若慿言語論高下一似從前未悟時又曰空門有路人皆到到者方知[二/日]趣長心地不生閑草木自然身放白毫光我後生時雖造道未得心中知此非常句也秖如聞聲見色皆可思議又何緣得不思議及乎論个證處却云一似未悟時未悟時皆可思議如何見个證處此人得無所得至究竟地方解如此我後來十年外始領他事大凡行脚學道叅尋莫癡坐就人决擇此法難了喚作隔宿不問道若得了便別也昨日也喫粥喫飯今日也喫粥喫飯豈昔人耶別也不同也趙州向人道喫粥了也未曰喫粥了也州曰洗鉢盂去便是別也吾豈常人也你道何處是別處久立。

　　師云山僧教人識取自己師僧家聞得了却云初機學人看底事有甚難會你且緩緩且子細你用何者名自己秖如古德對自己語云遊山翫水你道我會也更是阿誰又對自己云是你自己你道我也會得是我自己且如對伊道山河大地又道噇飯時飯是你自己又怎生會又却去不得古德云盡大地是你自己又且如何消遣每常見人錯會了舉轉古人事問伊秖如鏡清問玄沙曰學人乍入叢林乞師指个入路沙云還聞偃溪水聲麼清云聞沙云從者裏入清從是得𣅀我問你聞時聞个什麼个个對曰聞水聲如此見解堪作何用據他所見聞處歷歷地一時領得離此聞外無聲可得盡從我者裏顯現者个是業識有底對云不是水聲是聞自己山僧向道自己了如何聞自己所謂認心認性佛法是个省力易會法門人自辛苦古人見不奈何了向人道你試一念靜思看好言語後人不明古人意了去那裏閉眉合眼捺伏身心堆堆地坐了等悟好癡好癡久立。

　　師云不見祖師道風鳴耶鈴鳴耶便好休歇也更煩佗道非風鈴鳴乃心鳴耳你更討什麼叅請也及至此土道非風幡動仁者心動祖師恁麼印證因何不會秖為个能所所以道因能立所所既妄立生汝妄能無同異中熾然成異今時人言决擇且如何决擇莫是道者个是入門底語者个是初機語那个是久叅語麼揔不如是元來一時放下正是决擇於一切時無異緣自早辰起披衣洗面歸寮等事你喚作雜想也秖要你見色時無能見所見那裏不是聞聲時無能聞所聞心裏思量時無能思所思佛法最易最省力自是你費力自作艱難若易處不見且究理而坐既來龍門叅禪莫將來比諸處妄想卜度但退步看須會去然有般兄弟受整理有不受整理有愚者有智者有可𣪋有不可𣪋且如不受整理者硬將生死業識來用將粥飯氣來用問着則瞠眼進前退後舉坐具在髑髏裏皮袋裏昏昏地認个識情此不可𣪋你但放下了退步來看方會又有般上座道我都不作道理都無計較不着聲色不依染淨聖凡迷悟一道清虚大光明中都無是事此又被智光盖却着在智邊亦不可𣪋有此兩般病前病猶淺後病更深你但肯拈放一邊退步看亦自然會去此事甚是省力古人道甚是省要又道費力作麼有時見師僧來此間費力喫許多辛苦作什麼須要求些言語向皮袋裏有甚交涉然有一[匕/具]實方便極好若非久叅者不會疑着如玄沙一日欲說法大眾立久都不說一言遂兩兩三三散去沙云你看今日真實為佗也無一人搆得待我開兩片皮一時近前來也你來龍門討方便討法門討安樂龍門也無方便與人也無一法與人也無安樂法與人何故若有方便却成埋沒上座籠罩上座趙州道你但究理而坐三二十年若不會截取𦒳僧頭去亦則要成一片去豈不見二祖大師隨處說法聞者皆得正念不立文字不論修證因果時有禪師聞之遣高弟潜聽說法不回禪師大怒因大會次親語云我費許多力挑撥你你因何得恁麼辜𧴥耶彼云我眼本正因師故邪者个是叅學樣子也後人問雪峯云我眼本正因師故邪時如何峯云迷逢達磨僧云我眼何在峯云不從師得須是恁麼始得古云道常合人人自逐物經中道若能轉物即同如來物且如何轉又道凡所有相皆是虚妄若見諸相非相即見如來古人道若見諸相非相即不見如來但退步絕機照子細看忽然覷着怎生奈你何久立。

　　師云無迷無悟到得恁麼田地方安樂最省力秖是个無迷無悟底人十二時中有何法迷却上座應須裏𥝠自家裁断看三界二十五有迷心故有如今如何得無去既無未得迷情决然不奈何須證取無迷無悟事方得消落行脚人喚作袈裟下事事若未了禍事也此是大苦馬鳴祖師說个三細六麁動即有苦如何得不動去不是說一句兩句便當得譚玄譚妙說義說理坐禪入定當得自家無事獨自思量看平生所作所為他人不知你自返照是合道理不合道理到者裏自瞞不得也好時好日下趂取究今徹去先師出𠀍時道此大寶花王座每日與諸人同起同坐自是諸人當面諱却也好言語又道十餘年海上雲游覔个冤讎不曾遭遇及到龍舒果見其人方契憤憤之心好言語恁麼說話少有人說得山僧行脚三十有餘年也𦒳僧得道時諸人未生在後生家信取恁麼說底事逐日退省看教徹去久立。

　　師云禪門名迦葉大寂定門不動一絲子無所不通不動一毛頭無所不達非是秖恁麼不動便休去諸人十二時中但不起心動念了一時會得通達一切名迦葉門下人方入得大寂定且何法為緣為礙雖許人叅究許人學秖是不許人起心動念會若逢緣遇境或一言半句纔念動心起作解俱在散位也明上座大𢈔嶺上不思善惡了方見得便道某甲雖在黃梅實不知得佛言不此岸不彼岸不中流南泉云不是佛不是物正是你今人管帶處但恁麼學如秀才及第一回從此是官人心要一回子是佛方無疑各自將為事莫趂閧過久立。

　　師云諸人分上各有一段事回頭方識得須是解回頭且如何回頭不尋尋尋不尋者个便是人難措入處也不尋如何尋尋如何不尋若但尋何異尋聲逐色若一向不尋又何異土木瓦石湏是尋而不尋不尋而尋若入得也始和會得尋與不尋所以道不尋不尋法身圎寂尋尋應用不差尋不尋不尋尋境智冥會體用一如故得三身四智五眼六通從是開明學道人解恁麼回頭尋究始得豈不見僧問仰山和尚別有何徑截願乞指示山云別有別無轉令汝昬昧汝是甚處人云幽州人山云汝還思彼中不云常思山云所思者樓臺殿閣市井人煙有許多般你返思思底還有許多般麼云無許多般山云據汝見處秖得一玄得坐披衣向後自看大眾者僧道所思有許多般思底無許多般見解有偏致令仰山道秖得一玄道眼不正若據山僧所思樓臺殿閣有許多般便是無許多般思底無許多般便是有許多般可驗現今目前有許多般便是無許多般無許多般便是有許多般亦如毗目仙人執善財手善財見無量𠀍界微塵數諸佛仙人放手宛然依舊好大眾放下手了宛然依舊且作麼生會會取好久立。

　　師云先聖道法法本來法好雲門拈拄杖云不是本來法良久曰若如是則三毒四倒五蘊六入十二處十八界二十五有不是本來法何不恁麼會取多少省力佛法是个最省力底事何甞不現前自是你不會又向你道無法無非法何於一法中有法有不法秪為馳求不息了一切處皆是馳求思惟道理也是馳求看古人公案也是馳求看禪𠕋子也是馳求假饒靜坐念念不住亦是馳求要會麼則你那馳求便是不馳求个中極難信入難做功夫不安樂者蓋為你等不沉則掉所以道不會去如今如何得不沉不掉則你那一念起是生滅流轉為是業識耶為是不動耶恁麼飜覆看來便有些子道理久立。

　　師云同牀共被夢各不同先聖云同共一法中而不得此事且如生死一法中入得生死而不被生死縛者在生死被生死縛者同共一法中一人縛一人脫豈不是夢各不同你尋常生死作一邊無生死作一邊思量作一邊不思量作一邊有言說作一邊無言說作一邊山僧此中也無衲僧事及向上事秖論出生死事不秖恁麼說一句了休須是即生死中見無生死事豈不見永嘉大師見六祖云生死事大無常迅速六祖云何不體取無生了無速乎嘉云體即無生了本無速又如曹山辝洞山洞山云什麼處去曹山云不變異處去洞山云不變異處豈有去耶曹山云去亦不變異豈不是了得底人你思量為一邊不思量為一邊於言說外做个無言說縱饒你會得个無言說處分明纔有言說便㝵著你也終日行住坐臥不曾行住坐臥何不恁麼叅究有時師僧來此下一句拍一拍那裏當得見解不出二邊你湏是去思量看我分明在生死中如何得無生死去莫道便是也我本來無生死不由你說者一句子便了有底聞人說無生死便道是也本來無生死若恁麼作解便難會也既不許人作道理起會解又不許人說却如何作功夫你不見古人道我秖把你將來底示你箇入處珎重。

　　師云看見今時叢林中兄弟似揔不說此事相似秖如天下到處叢林知識說禪說道入室陞堂無不是說此事何故道不曾說着說則說也則是說不着不惟說不着亦不解覷不解恁麼作功夫秖管道正令全提十方坐断佛來也打魔來也打一向說禪元來緊要處不曾說着山僧者裏所說者是諸方掉下不要者等閑地糞掃堆頭拈將來問人又却道不得秖如今早入室問道明得底人見香臺時是香臺不是香臺若道是香臺與尋常人一般若不是香臺香臺却分付與誰輕輕將來問着便七花八裂蓋緣尋常揔去閑處做功夫我且問你不說入眾來未行脚未入眾時見香臺時喚作什麼曰喚作香臺又曰大家喚作香臺何不思量因什麼喚作香臺禪須是恁麼叅要明你無始時來事修山主道不見本來法障礙是從來若人有障礙顛倒幾千回先師道如人睡着將一點糞着在鼻端上初不覺知及至起來或聞臭氣嗅褊衫謂是褊衫臭遂脫却褊衫拈得物來一切皆臭不知道臭在他鼻上忽有智人向伊道不干別物事剛自不信智人云你但將手向鼻上揩看則是不肯若肯揩一揩方知早較些子遂以水洗去之全無臭氣若嗅一切物元來皆無臭氣叅禪亦然不肯自休歇向己看者下尋會解那下尋會解覔道理做計較皆揔不是若肯回光就己看之無所不了不見道一根既返源六用皆不行但如此觀却有悟明分久立。

　　師纔坐呵呵笑曰猶自不會良久又曰我恁麼說向你猶自不會若到別處更作麼生會也諸方不是走作你便坐定你我者裏也不走作你亦不坐定你直是省力易會因何却不會秖為你千方萬便巧作道理所以難會去佛法是个易會安樂底法雖然易會秖是難入難做功夫若是諸方坐定你便有个做功夫處走作你便有个咬嚼處兄弟家來說道不敢道是則你那不敢道是却如何何不恁麼去看秖恐你向者裏乱會乱有領覽秖要教你不動一念便明得去又有道據我見處千是萬是也此正是如焦穀芽如敗種子永不發生你已道是了也更如何𣪋須是深疑着此事所以道凡夫有返覆又有者會了却說不得縱說得亦不成道理不要草草子細體究山僧與你同叅我若會時你也須會始得你若不會山僧亦不會也不見玄沙指靣前一點白問僧見麼僧云見沙云我也見你也見因甚却不會有个同叅禮上座見先師得一年半凡入室秖向伊道上座也分些緇素麼度度去度度如此似恁麼說話如何解會如何做功夫今之時也無恁麼尊宿為人也亦無恁麼上座叅請也若是別人則煩悶去了也一日聞先師上堂云同門出入宿𠀍冤家懵然地心下如落秤鎚相似從前見解如去空中花相似從此見諦須是如此做功夫如此證悟禪湏是恁麼叅今夏已一月也殊不見兄弟有覺觸處直須鼎省精神若是無人說着無人開示便難做功夫也既是遇人便好做功夫須是分緇素始得久立。

　　師云而今行脚兄弟可信道有頓悟底事也諸方亦可說有頓悟底事若無頓悟底事如何却名叢林蓋為從來相傳秖是看古人公案或看一則或兩則略有一知一解若有理會不得處亦尋縫𦉑鑽研求會既會得了道此事秖如此也便在叢林中流布將去皆不說着頓悟底事若無頓悟底事則三界二十五有如何消遣疑情如何消落去今早有个師僧來說道見聞不昧一向去認見聞便道是也則是不見那不昧處問他方𠀍界事又不知問根塵下事又不破如何却以凡夫情量便同頓悟底事山僧今日暜告大眾但信取有頓悟底事譬如村夫於耕田處拾得一粒金丹服後渾家上昇又似白衣拜相相似教中說你那凡夫情量如似土坯未曾經大火中煆過都用不得須是經大火中煆過始得却似得一回頓悟相似山僧自川中來秖叅一人知道此人說話與古人一般甞問先師道聞禪門中有悟道果否先師云是若無悟那裏得你但緩緩地叅山僧便寬心叅究有復首坐見地明白所以山僧常去詢問秖向山僧道須是自家做活計莫來問我一日舉趙州夾火示僧云不得喚作火是什麼山僧深疑着分明是火如何却不喚作火如是看三年常自思惟爭敢以凡夫情量便同他聖人所證處又曾聽法華云是法非思量分別之所能解常得此一念如今兄弟家道便是者个也為你一起解會了便不會也又先師曾到李提刑宅提刑請就書閣中燒香了將傳燈錄白先師某雖俗人素留心此道𣫭看此錄多有不會處一一望和尚開示先師云此事不如是理會須有省悟始得若有悟處無不會者自不消問人若無省悟秖那會處亦未是在提刑云吾師說得是又山僧平生事因作知客在火爐上會得自後無有不會底事眾中兄弟須是見頓悟底事始得今時叢林中例皆不說着也久立。

　　師云山僧分上無有不是者若有一絲毫不是處爭敢說向人爭敢指示人山僧分上是時無能是底心又無所是底法所以方敢說向人若約諸人分上明知有不是處所以來就人決擇若已是了更幾時去問人也然而山僧者裏秖指你是處你若不是終不敢道你是等你是也山僧肯你也秖賭是大眾山僧無有不識者或曾見人來或有悟處或無悟處有無會解皆知得伊如𠀍良醫一見便識病或冷或熱可醫不可若一一問候方知此乃庸醫如前日舉法眼指簾子有二僧去捲法眼云一得一失你等事須不得道有什麼得失又道一人會來去捲是得一人不會來去捲是失若恁麼怎生會醫如今明未得蓋為悟心未諦如不識病稱醫者他人會也不識不會也不識有無見處揔辨別不得却如何為人如何說向人須是剋骨究實始得若肯去剋骨究實無有不會者不見古人道你但究理而坐三二十年若不會截取老僧頭去作尿鉢子僧家有時道是也却到剋骨究實却走作不定如隔牎看馬騎相似忽尓便過直須似三二萬斤鐵相似牽不前推不後方知是實你等纔被人撼着早動也更着力推一下便倒了也須是洞明頓見三百六十骨節八萬四千毛竅一時開張內身外器法法皆是本來法無有不是始得而今師僧依𠋣方能道得若一時去却則無湊泊處又謂空過了諸人無過此時好也既在其中定省精神努力究取珎重。

　　師云若論平等無過佛法唯佛法最平等若道我會你不會不是佛法也你會我不會亦不是佛法也教中道是法平等無有高下名阿耨菩提山僧見處與諸人齊等諸人見處亦與山僧齊等又古人道諸人知處良遂揔知良遂知處諸人不知因何却不知去良由仁者心有高下不依佛慧遂見此土土石諸山穢惡充滿須依佛慧始得它聖人說底便是平等法也道𡖉胎濕化四生九類我皆令入無餘涅槃而滅度之如是滅度無量眾生實無眾生得滅度者豈不是平等法古人道涅槃名廣度無餘一味收𡖉胎并濕化空有及沉浮薩埵能降住菩提道自周倐然纖芥在此岸永淹留纔有纖毫不盡便是此岸也又道剎那流入意地便為生死根栽豈可亂有所證妄生解會耶古有尊宿向人道各各有初心在最初發心行脚必為生死故發心或厭苦故發心或為事緣逼迫不獲已發心皆名發心何故令人看初發底心謂你最初發底一念不易轉頭來最有力此是你叅底禪也若得現前時秖是此心明淨也中間求訪宗師日夜推究秖是養育此心乃至悟得了便見未發心時亦則不失馬鳴祖師謂之始覺即本覺本覺即不覺本始不二名究竟覺又道初發心時即成正覺謂先證得果頭佛六度萬行成熟之事也所以令你但推究初發底心且山僧見處與諸人一般何不恁麼會去久立。

　　師云明眼漢沒窠臼你尋常搆不及者秖是眼不明眼若明却搆得也所以說道明眼人難得你纔道是恁麼便是窠臼也若是明眼人即不恁麼不見德山示眾道今夜不荅話問話者三十棒若不是明眼漢怎生搆得纔搆不得便落意思即成朕兆故德山平生則嵓頭一人搆得所以道須是明眼漢始得久立。

　　師良久告眾曰祖師[匕/具]實好知音呵呵笑了又云也秖得恁麼說也若明得者親得受用便有履踐處若涉道理涉計較涉言說則不會也亦不親得受用也你在廊下東行西行時寮舎裏洗衣擇服時還見得祖師[匕/具]實好知音麼良由不見問着便脚忙手乱病在什麼處病在你尋常秖是思量計較中來不親得受用皆是去長連床上閉目藏睛擘劃思量得盡上窮銀漢下徹黃泉方說得一兩句却到閑處時又不知下落也目前盡是礙人之物輕輕問着便去不得如今據實理論不要亂說我且問你不與粥飯喫三日時還動得麼定是動不得也纔方喫得些粥飯方能動得若恁麼盡是粥飯氣到者裏便要得人也須是見得非粥飯氣底事始得禪須是恁麼叅如此方名決擇既喫粥飯了須扶持你者事把來叅取恁麼一件事你却揔不知却去閑處用了也說是非管閑事或思量或擘劃可惜許盡把來胡乱用了你不知纔擬心早是後𠀍也剎那流入意地便為生死根栽也又五蘊身存尚不知百骸散後何處覓近日有者一向秖恁坐地初時惺惺地餉間便瞌睡十个九个坐地睡着苦苦不會做功夫那裏硬坐要會不是此理怎生見得丹霞豎起拂子龐居士舉起槌子丹霞擲下拂子居士放下槌子又云昨日公案作麼生丹霞放身臥居士便出去此豈不是[匕/具]實知音豈容你乱說容你下注脚又嵓頭道夫沙門者一一從自己胷襟流出蓋天蓋地始得那裏是靜坐思量來先師道你睡時睡時叅取喫飯時喫飯時叅取又古人道坐時有坐時道理立時有立時道理豈不見投子問翠微西來密旨可得聞乎翠微竚立頋視投子云未曉玄言乞師再指翠微云更要第二杓惡水潑在投子便悟諸人不得受用在十二時中蹉過多少好事所以我道祖師[匕/具]實好知音良久又道祖師之道如青天白日相似為什麼有人迷路久立。

　　師云你諸人會不得過在何處你都盧是不會根本是不會了更求覓會處古人道莫棄者邊着那邊若如此轉難會也向你道根本是不會何不恁麼看如法眼行脚時地藏問何往去曰行脚去曰還會行脚事麼曰不會曰要知行脚事不會者是法眼從此省悟我問你既不會又如何是得須有入路方知不是強會底事巧會千般你根本不會了堪作何用須着用意究你看不會從何處得來你要知麼你者不會本無來處既無來處此不會却如何及乎明得者不會無去處恁麼地看時你管取須明得秖被你不解做佛法中人一向秖在𠀍間用心未曾片時究此事如何得便會去及乎被人問着胡道乱說不是恁麼事舊日曾聞一人老僧說香林和尚見僧來曰你說得不無你你下堦兩三步早不恁麼也莫乱說好你看古人根窮人是如何將為事佛法無虚棄底道理會取會取珎重。

　　師云雲門大師曰汝若實未搆且順朱識取叢林中叅學人亦湏順理而進不敢望有超過底事大凡今之學人事作一邊理作一邊所以致令身心不得安樂何不且教事常順理去未說無始劫來事秖據一念入母胎頓變根身器界自是已來莫不皆是事一報身中種種何常有一法不是事者如今如何消遣此个事得順理去且事有形段理無相狀古人一得其理了事便如理融通去豈不見昔人聞板鳴乃撫掌大笑曰我會也我會也此豈不是順理而學何不且去十二時中恁地觀究做得者般功夫久久成熟自然與理相應祖師道要急相應唯言不二不秖說了便了要得相應始得溈山道事理不二[匕/具]佛如如多見不能順朱把來一時顛倒了空理會古人言語公案差別問難節記門庭以為叅學苦哉苦哉學道不如此後生兄弟更是不知空腹高心十年五歲過却光隂並無所得無明人我客氣殊不念出家事將來如何去各各究取莫久立。

　　為李舎人普說師云實無一法為緣為對若有一絲頭便是一絲頭你諸人如何見得無一法為緣為對底道理若向者裏明得現前何處更有身心可求若實無个證入處都來秖是生死流注如今問諸人你現今種種分別念慮作麼生都無法為緣現前我見你你見我作麼生無法為對道人家湏是恁麼飜覆體究始得山僧道佛法便是諸上座諸上座便是佛法是有語路來體解無語路來體解是有可趣向處無可趣向處從上古佛先德現前在比盡大地凡夫四生六趣現前在此向者裏直下了得實無一絲毫子豈是取一邊捨一邊豈有一段本來事有一分今時妄想則為馳求取捨至今不得現前既有許多流轉法可猒可弃所以諸佛出𠀍祖師西來使汝尋師訪道祖師邊事透不過時直下如銀山鐵壁相似且如何是銀山鐵壁元來是自家屋裏事思量來者般事我未會已前如銀山鐵壁如今會了元來我是鐵壁噁鐵壁鐵壁所以道祖師常在𠀍間秖如𠀍間如何了先聖道自從認得曹溪路了知生死不相干湏是你自家踏着始得方知道佛祖常時垂手湏一一從自己胷中流出自然明得諸聖出𠀍善巧方便秖如諸人𣫭日說底話還有方便善巧麼乃至動轉去來種種施為有善巧方便無善巧方便豈不見洞山叅見雲門門見來便問近離甚處山云查渡者一句語如何是會來恁麼說是不會來恁麼說是肯了恁麼道是未肯了恁麼道雲門又問夏在什麼處山云湖南報慈門云幾時離山云八月二十五門云放你三頓棒洞山一夜不安明日上去問訊云昨日蒙和尚放某甲三頓棒不知過在什麼處門云飯袋子江西湖南便恁麼商量也山於言下見道且有過無過合喫棒不合喫棒即且置你道者僧悟處是如何古人為人作麼生或若者裏明得自從無始劫來事實無一絲毫為解礙方從是出生便了他諸聖行履處未能如此莫道是諸聖行履處十二時中行履處何甞分明秖為無始劫來顛倒迷亂六趣何曾見還猶如蠅子透䆫相似不見端師翁有頌云為愛尋光紙上鑽不能透處幾多難忽然撞着來時路始覺從前被眼瞞如今既在此門中不可中塗困躓縱然學道得旨後閨閤中物颺不下明得此事還被此事留滯不見道金鎖玄關留不住行於異類且輪迴到得恁麼田地方可為人師如今去聖時遙人多懈怠尋常說正法像法末法山僧道法無正像末佛法常在𠀍間得時便是正法失時便是像末法諸人決然要辦此事緊要是出生死然本無生死可得何故三際求之不可及先佛道過去心不可得現在心不可得未來心不可得秖如歷歷分明聽法者是誰是過去耶現在耶未來耶須知是一个無始時來無知覺者如此看來豈是與一法為緣為對如今天下禪僧盡道秖是者个漢是定有者个漢是定無者个漢道撗也是者个漢豎也是者个漢它道六十二見諸外道種盡從佛法中來所以貧道頃在舒之龍門時常勸人如此做功夫後到褒山亦不忘此旨非時愛與兄弟東說西說喚作非時語緊要處却在當人不見昔日溈山和尚在百丈作典座一日司馬頭陀問云野狐話作麼生會溈山撼門扇司馬云是則是太麁生溈山曰佛法說什麼麁細你道問他野狐話他却撼門扇且道緊要在什麼處要會麼盡是金毛師子子莫於中路却輪迴久立。

　　普說終

　　頌古

　　外道問佛。

杲日連天照有無孰云善逝坐跏趺如今要見當年事邪正猶來在半途

　　𠀍尊陞座文殊白槌。

法王法令若為酬老倒文殊強出頭負累釋迦猶可事至今千古閙啾啾

　　𠀍尊拈花迦葉微笑。

百萬人天望舉揚拈花微笑大乖張幾多業識忙忙者問着勞生沸似湯

　　二祖請達磨安心。

若有絲毫付與人可師何得更全身人間天上迷逢處八兩元來是半斤

　　六祖風幡。

非風幡動唯心動大海波瀾常汹湧魚龍出沒任昇沉生死聖凡無別共無別共底怎模樣祖佛傍觀空合掌

　　國師三喚侍者。

老倒江湖上竿頭事可咍一回浮子動又是上鈎來

　　百丈野鴨子。

草裏尋常萬萬千報云飛去豈徒然鼻頭是甚閑皮草十字縱橫一任穿

　　百丈歸與同事坐次忽然哭事問曰憶父母耶丈云無事曰被人罵耶丈云無事曰哭作什麼丈云問取和尚事往問大師大師曰你去問取他事回至寮中見百丈呵呵大笑事曰適來為什麼哭而今為什麼却笑丈曰適來哭而今笑同事惘然。

一回思想一傷神不覺飜然笑轉新雲在嶺頭閑不徹水流澗下太忙生

　　馬祖陞堂百丈捲席。

挂得帆來遇便風須臾千里到家鄉臨門上岸逢妻子歡喜情懷不可當

　　百丈再叅馬祖。

挂拂遭呵耳便聾衲僧奚若驗宗風金剛腦後抽生鐵華岳三峯倒卓空

　　黃蘗一日問百丈曰和尚在大師處有甚奇特言句乞師不恡丈遂舉再叅馬祖因緣乃曰我當時被大師一喝直得三日耳聾黃蘗不覺縮項吐舌丈曰子已後莫承嗣馬祖麼蘗曰不然今因和尚得見馬祖大機大用要且不識馬祖若承嗣馬祖恐已後喪我兒孫丈曰如是如是。

家肥生孝子國霸有謀臣拳頭劈口槌未到無兒孫

　　百丈開田說大義。

開田說大義後人莫容易百丈揔持門淡而還有味

　　黃蘗問百丈從上宗乗苗裔此間如何商量百丈默然蘗曰教後人如何委悉丈云我將謂你是箇人便起去蘗隨後入方丈云某甲得得而來秖要箇印信足矣丈曰若恁麼他後不得辜負老僧。

打麵還他州土麥唱歌須是帝鄉人現成財本成家者多見飢寒在子孫

　　百丈一日問黃蘗何處去來蘗曰大雄山下採菌子來丈曰還見大蟲麼蘗便作虎聲丈便抽斧作斫勢蘗約住便與一掌丈便休至晚上堂謂眾曰大雄山下有一虎汝等諸人好看老漢今日親遭一口。

大雄山下斑斑虎觸着傷人誰敢顧親遭一口老婆心何曾用着腰間斧

　　百丈問黃蘗甚處來蘗云開田來丈云辛苦不易蘗云隨眾作務丈云有勞道用蘗云爭敢辝勞丈云開得多少田蘗遂钁地數下丈便喝蘗掩耳而去。

相見言談理不虧等閑轉面便相揮畢竟水須朝海夫到頭雲定覓山歸

　　黃蘗示眾汝等諸人盡是噇酒糟漢。

大唐國裏無禪師不許會兮秖許知着肉汗衫如脫了方知棒喝誰愚癡

　　黃蘗一日在南泉位中坐南泉遂問長老是甚年中行道蘗云威音王佛已前泉云猶是王老師孫在蘗遂歸本位坐。

彼此老來誰記得人前各自強惺惺一坈未免俱埋却幾箇如今眼子青

　　南泉問黃蘗定慧等學明見佛性此理如何蘗云某甲十二時中不依𠋣一物泉云莫是長老見處麼蘗云不敢泉云漿水錢且置草鞋錢教什麼人還蘗不對。

問荅分明是切磋幾人於此見詨訛少年俱決龍蛇陣老倒同吟稚子歌

　　南泉門送黃蘗泉曰如許大身材戴椰子大笠子蘗云三千大千𠀍界揔在裏許泉曰王老師[吃-乙+小]黃蘗戴笠子便行。

相見錦江頭相携上酒樓會醫還少病知分不多愁

　　百丈問南泉何處來泉曰江西來丈曰還將得馬師[匕/具]來麼泉曰秖這是丈曰背後底[吃-乙+小]泉拂袖便出。

八靣當風秖這是拂袖之談動天地堪愛賣身王老師不作賤兮不作貴

　　南泉坐次一僧义手而立泉云太俗生僧合掌泉云太僧生僧無對。

南北東西無不利令人深愛老南泉眉毛撕繫如相似鼻孔遼天不着穿

　　洞山謂雲居曰昔南泉問座主講何經論主云弥勒下生經泉云弥勒幾時下生主云現在天宮當來下生泉曰天上無弥勒地下無弥勒時雲居遂問洞山秖如天上無弥勒地下無弥勒未審誰與他安名着字洞山直得禪床震動乃曰膺闍梨。

禪床驚震被茶糊惹得兒孫不丈夫拄杖劈頭連打出也教知道赤鬚胡

　　南泉示眾云馬大師道即心即佛又云非心非佛老僧即不恁麼不是心不是佛不是物恁麼道還有過也無趙州出禮拜歸眾僧問趙州適來禮拜歸眾意作麼生州云却問取和尚僧上問南泉適來諗上座意作麼生泉云他却領得老僧意𣅀。

祖佛場中不展戈後人剛地起詨訛道泰不傳天子令時清休唱太平歌

　　南泉斬猫兒。

五色狸奴盡力爭及乎按劒揔生盲分身兩處重相為直得悲風動地生

　　晚趙州從外歸泉舉前話問之州脫草鞋戴頭上而出泉云子適來若在即救得猫兒。

安國安家不在兵魯連一箭亦多情三千劒客今何在獨許莊周致太平

　　南泉歸宗麻谷三人去禮忠國師。

同氣相求事可論一回見面一歡情兩行何處閑文字一隊誰家好弟兄

　　大隋蓋龜。

骨裹皮兮皮裹骨大隋老子無窠窟上士聞之笑未休中流特地生疑惑

　　俱𦙁豎指。

老大宗師豎指頭一生用得最風流玄沙抝折無人會年來年去冷颼颼

　　德山叅見龍潭吹紙燭。

黃金為骨玉為稜莫把他家此日尋多少從來悟心匠盡將底事繼威音咦

　　魯祖靣壁。

池陽何處得捫摸後代商量苦也無古人剛地成多事敢問如今會也無

　　雪峯示眾云望州亭與上座相見了也烏石嶺與上座相見了也僧堂前與上座相見了也。

密密堂堂早二三本來無物更何堪癡人見了生歡喜作者相逢滿靣慙

　　米和尚令僧問仰山今時人還假悟也無山云悟即不無爭柰落在第二頭米聞深肯之。

悟人千箇道無憂肯信遭他第二頭寂寞山花寒食後夕陽西去水東流

　　金牛和尚𣫭至齋時自將飯於僧堂前作舞呵呵大笑云菩薩子喫飯來。

長連床上狐屎尿三聖堂前狗吠春跳出金牛窠窟子月明照見夜行人

　　玄沙三種病人。

玄沙三種病人有理不在高聲引得香嚴老子走來樹上懸身

　　破竈墮和尚居嵩嶽山塢有一廟甚靈廟中唯安一竈遠近祭祀不歇烹殺物命甚多師一日領侍者入廟以拄杖㪣竈數下云汝本塼瓦泥土合成靈從何來聖從何起又㪣數下竈乃隳破墮落師云破也墮也須臾有一青衣峩冠忽然設拜師前師曰是什麼人神云我本廟神久受業報今日蒙和尚說無生法忍遂得生天特來禮謝師曰是汝本有之性非吾強言神再禮而沒。

禍福威嚴不自靈殘盃冷𮌉享何人一從去後無消息野老猶㪣祭鼓聲

　　大眾遂曰如某等久在和尚左右不蒙示誨適來竈神說何法便得解脫師曰我也別無道理秖向伊道元是一堆泥土合成靈從何來聖從何起你等諸人何不禮拜眾遂作禮師云破也墮也大眾一時悟入。

春寒料峭凍殺年少切忌參商別無奇妙𠇓頭侍奉歡喜問訊佛法商量傷子性命

　　趙州勘婆。

趙州言勘破笑殺老禪和院主眉鬚落南泉打粥鍋

趙州勘破却成罪過大地眾生千箇萬箇

　　百丈野狐。

醉眠醒臥不歸家一身流落在天涯祖佛位中留不住夜來依舊宿蘆花

　　黃蘗問百丈古人錯荅一轉話墮在野狐身今人轉轉不錯時如何丈曰近前來向汝道蘗近前打師一掌丈呵呵大笑云將謂胡鬚赤更有赤鬚胡。

一問當機絕異同定乾坤箭驗勳功轟轟一掌胲腮下笑殺雄山者老翁

　　司馬頭陀問溈山百丈野狐話你作麼生會溈山以手撼門扇三下司馬云太麁生溈山云佛法說甚麁細。

春至是花開朱顏安在哉可怜園裏色不入鏡中來

　　靈雲見桃花。

春來依舊一枝枝同地同天道不疑未徹之言人莫問令余特地笑嘻嘻

　　臨濟叅黃蘗首座令問如何是佛法的的大意三度問三度被打。

擘開華岳連天色放出黃河到海聲瞎驢死後蒿枝折大地如今有幾人

　　雲門三頓棒。

奉君三頓曲周遮屈辱雲門老作家渡水穿雲五湖客欲將何物當生涯

　　雲門胡餅。

雲門荅餬餅言前句後領驢鞍爺下頷到了終不省塞却你咽喉把將餬餅來速道速道

　　𦋺賔國王自將劒至師子尊者處問師得蘊空否尊者云已得王云既得蘊空可施我頭否尊者云身非我有豈況於頭王即斬之白乳高數丈王臂遂落。

楊子江頭楊柳春楊花愁殺渡頭人一聲殘笛離亭晚君向瀟湘我向秦

　　仰山插鍬。

數目分明舉即難衲僧無不膽毛寒須知更有壺中路但向須弥頂外看

　　長慶萬象之中獨露身。

萬象之中獨露身一回相見一回嗔東西南北吾皇化莫向江頭苦問津

　　雪峯鼇山成道。

鼇山成道足人傳莫是從前話不圎頼有玄沙知始末徧身紅爛在漁船

　　子胡狗。

老大宗師沒巴鼻養狗之緣太兒戲奪牌禪客如到來鉛刀爭及吹毛利

　　鳥窠吹布毛。

欲求佛法往南方老大宗師為舉揚山花滿地雖狼藉一陣風來一陣香

　　玄沙虎。

宗師方便太慈悲是汝之言實古錐萬里神光騰頂後肯將生死嚇愚癡

　　五洩叅石頭。

在途在舎若為酬莫把先師一例求雄雄宇宙如王者未免半邊無髑髏

　　藥山一句子。

犢牛生子頗相諳兩眼通紅色似藍把火照來無覓處大家普請一時叅

　　趙州喫茶。

趙州一椀茶驗盡當行家一期雖似好爭免事如麻

　　盤山臨入滅垂示云還有人邈得吾[匕/具]麼眾人競寫呈師師皆不納時普化出眾云某甲邈得山云何不呈似老僧看普化乃打䈥斗而出。

師[匕/具]醜拙不堪呈用盡身心笑殺人波中莫覓絲頭意白鼻崑崙賀新正

　　女子出定。

出得出不得初不離是定聖者起凡情凡人而乃聖倒用與撗拈扶邪及顯正春雨春風竹戶涼落花啼鳥千峯靜

　　良遂叅見麻谷。

平生心膽向人傾到此門中有幾人別後都城舊知己暖煙斜日又黃昬

　　黃龍三關。

佛手驢脚生緣黃龍元無此語直饒恁麼知之我儂亦未相許奉報四海禪人第一不得錯舉

　　晦堂拳頭。

着眼看來寧免瞎全身何用佩金魚黃龍意氣雄豪甚秖為他家不識書

　　五祖老和尚凡見僧來便云屈屈僧云屈作什麼師云如今不屈更侍何時。

盡力不柰何按牛頭喫草若無錦繡文難以論嘉藻

　　又𣫭見僧來展手問云何故喚作手。

何故喚作手衲僧難開口擬議自顢頇可怜大蒙斗

　　又𣫭遇僧請益秖云無這閑工夫。

彼此且無相負累行人無不失鈎錐雖然不瞎眾生眼也好拳頭劈口槌

　　頌古終

　　室中垂示

　　師云不負平生眼目還知龍門老為人處麼若知得終不相辜負若不知實無為人底道理。

　　師云上座未來此間時無一人上座既來此間後有一人上座秖是一人上座為什麼成有成無。

　　師云正恁麼時作麼生辦。

　　師云得底人還具四大五蘊麼。

　　師云[匕/具]佛住在何處。

　　師云盡十方𠀍界是你自己折旋俯仰復是何人。

　　師云古人道無情有佛性師曰有情具覺知可容知有佛性無情無覺知若為知有佛性。

　　師云昨夜山前虎咬大蟲。

　　師云無目仙人能揣骨既是無目將什麼辨貴賤。

　　師從東過西顧謂眾曰是是復從西過東顧謂眾曰不是不是遂歸位立曰適來猶記得。

　　舉魯祖凡見人來便靣壁而坐不知後來有甚人會得。

　　師云離却三界還見香臺麼。

　　師云有情說法易見無情說法難聞秖如無情說法什麼人得聞。

　　師云溈山接仰山。

　　師云現今是箇什麼何不猛會取。

　　師云有人問你隨分便荅無人問你時作麼生道。

　　師云芥子納須弥且問你諸人即今在芥子外芥子內若道在芥子外如何納得須弥若道在芥子內許多大身材如何却在芥子內。

　　師云隔宿不問道今朝事作麼生。

　　師云山僧問你諸人尋常一件事諸人舊時曾到處忽然思量着一一在目前為將眼見耶將心見耶若道將眼見諸人思量舊時到處如何是眼見若道是心見心豈有見耶現今目前燈籠露柱是心見耶是眼見耶𠀍尊道從本已來非心非眼且道是个什麼。

　　舉古人道一堆火兩人坐我是你你是我師云你自是你向火我自是我向火為什麼却道我是你你是我。

　　師云無舌人解說說則說了也師却吐舌云爭柰者一片子何。

　　師云明來暗謝智起惑亡正當明時暗向什麼處去祖師道秖者明便是暗明暗覿體不可得師云黑地裏行時為什麼脚高脚𠇓。

　　師云古人道𠀍間法便是出𠀍間法露柱是𠀍間法如何明得知是出𠀍間法去。

　　師云一切眾生眼見耳聞先聖去者裏有个指示人處道即此見聞非見聞師云諸人正當見聞時作麼生見得非見聞。

　　師云忽然被人稱名道姓喚你一聲時你去者裏還入得麼。

　　師云山僧與諸人揔在者裏其間有了者不了者作麼生辨得者个是了者這个是不了者作麼生辨。

　　師云諸人還會古人說底話麼那个是古人作麼生是說底話若不恁麼明得祖教佛教俱為剩語作麼生是古人說底話。

　　師云十二時中作麼生是你相應底句。

　　師云不是山僧瞞你却是你瞞我作麼生是你瞞我處。

　　師云中夜間忽然會得去今朝起來所見所聞別也作麼生是別處。

　　師云此事易見難曉你等諸人還見狗子麼見生客則吠見熟客則搖尾且道是一耶是二耶若道是一吠則咬人搖尾則求食若道二來生也是客熟也是客所以道易見難曉須是向不一不二處會取山僧不誑謼你子細檢點看。

　　師云山僧齋時見个蠮螉子在聖僧鼻孔裏出來入去得大無畏你諸人十二時中出來入去在什麼處。

　　師云古來有个禪客依栖一人尊宿𣫭日上去問訊纔見來便道且去未在如是數年忽一日省得便上去宿纔見來便云噁是也師云作麼生見得便知道是也。

　　師云不重久習不輕初學久習之人有何過不重未學之人有何能不輕正當撞着此二人相見時如何。

　　師云諸人大似開眼尿床還見開眼處麼。

　　師云須得作衲僧家說話且道衲僧家如何說話。

　　師云你上來時早是分外也更口吧吧堪作什麼。

　　師云曹溪大師道繁興永處那伽定祖師在你背後還見麼。

　　垂示終

　　垂代

　　師一日問侍者三人中那个不在數　代云和尚問不着　又云某甲秖得緘口　又云慙愧且得和尚委悉　因病臂示眾云我一隻左臂因你諸人教我動不得因你諸人教我受無限辛苦　代云和尚要如此分踈作麼　又云不敢辜負和尚一隻左臂　又云學人聞得不安不樂　又云此是和尚成褫某甲秖恐某甲不到者田地　舉古人云飛猿嶺峻你好看問僧你如何　代云恁麼則不去也　又云為什麼不去　代云秖者便是飛猿嶺　問大𢈔嶺頭提不起時如何　代云你却會得好　又云你適來披袈裟來麼　聞開靜声乃云據𣢾結桉　又云依樣𦘕葫芦　聞書閤門開云無風自動好與三十棒　舉古云泉眼不通被沙礙道眼不通被什麼礙古云被眼礙　問僧秖如眼如何礙　代云早知燈是火飯熟已多時　問僧你許多時在什麼處安身立命　代云少人知　問南泉牽牛巡堂如何　代云你尋常東行西行有佛法道理無佛法道理　又云錯行此路　問高麗淨瓶為什麼在者裏　代云非但在者裏　舉龐居士問馬大師不與万法為侶者是甚麼人　代云某甲已荅和尚了也　一日聞茶版声又聞浴鼓声問僧云赴那處即是　代云聞時雖普不妨應處成偏應處雖偏不礙聞時常普　問僧如鏡鑄像像成後鏡光向什麼處去　代云老僧出家三十年也　問孤燈獨照時如何　代云露柱證明　問如何是你受胎處　代云和尚甚𠁅去來　問念念攀緣心心永寂時如何　代云復有何事　問我與釋迦老子同叅釋迦老子具三十二相八十種好如何說同叅底事　代云莫來污我耳目　問久嚮千佛到來為什麼一佛也不見　代云已見千佛　問識情不到處如何　代云大蟲看水磨　問識情不到處還聞雨声麼　代云將為某甲落他情識裏　問大安樂底人還見有春夏秋冬麼　代云若不恁麼爭喚作大安樂底人　問衲僧家如何商量　代云寒時言寒熱時言熱　問如何是古人田地　代云豈有異耶　問飯袋子如何　代云正道着　因遊白蓮峯至半山亭有僧後到云和尚尚在這裏　師云我到了來也　僧無語　代云也是齋後鍾　呂少馮入室問和尚有何提誨　師云若有提誨即埋沒足下　又問請和尚徑直指示　師云太迃曲生　問有一物上拄天下拄地黑似漆常在動用中動用中收不得過在什麼處　代云有什麼過　謂僧云我為你着盡氣力如何着力　代云早朝有粥齋時有飯　問會佛法人為什麼病　代云也知和尚心切　師插一隻火筋在炉中云此意如何　代云頂門上着一隻金剛箭　又云刺破你眼睛穿過你心肝　又云莫向虚空裏釘橛　有一屠兒身上常出乳香舎利此意如何　代云恐人不信　又問別底屠兒為甚却無　代云他得大闡提　問虚空還有變異也無　代云青黃赤白長短大小　師豎起拂子問僧從什麼處得來　代云也秖是某甲底　夢中僧問和尚因什麼得悟　代云莫茶糊我　見𦘕兔子相咬師云咬殺也　又云我也知你親　示眾云會佛法底人不得龍門飯喫不會佛法底人亦不得龍門飯喫揔不恁麼人亦不得龍門飯喫且道什麼人得喫　代云無慙媿底人　又云似我者得喫　遊山次問僧竹密不妨流水過如何　代云不許夜行投明須到　問僧癩狗為什麼無毛　代云已被和尚道了也　又云直得恁麼　因僧問病師云我身在這裏為什麼心不在這裏　代云身在這裏你疑个什麼　又云洎合空過一生　問亡僧遷化向什麼處去　代云你問我　又云深領和尚一問　一日喫粥了白眾云許多人喫粥也無一人搆得便起去　舉古德一日不赴堂侍者白云請和尚赴堂德云我今日在莊裏喫油糍來也者云和尚不曾出入為什麼却道在莊裏喫油糍來德云你但去問取莊主者才出莊主歸謝和尚莊中喫油糍　代云事實如此　聞鼯鼠聲侍僧問古人道即此物非他物意𣅀如何　師云這老漢不識好惡與人說作什麼　又云你尋常寮舎裏東語西話還有吉凶麼　問廣額屠兒手中屠刀如何放下　代云不須放也　問靣前是什麼　代云無物　問六祖不識字為什麼墜腰石上題云龍朔二年老盧記　代云更須子細　問侍僧汝恁麼供養老僧老僧將什麼報荅你　代云謝和尚報荅　因看月問侍僧那一半在什麼處去　代以手𢫾月　問大地眾生如何度得去　代云有个度處　僧云和尚如何度　師云莫管他　因僧亡問眾云齋後燒你也你如何　代云事不徒然　又云非但某甲　又云深領此問　師謂侍僧云我尋常向你說却成罪過　代云也知和尚小心　呂少馮再至褒禪見師師尋常以六隻骰子示禪人遂將三隻令侍者送與少馮仍傳語云此是老僧平生用不盡底少馮接得復令回語云謝和尚見惠秖得一半在　師復令侍者傳語云一半留與老僧　師一日到寶公塔前忽云雲光好法師安角在頭上既是雲光法師為什麼安角在頭上　代云陋巷不騎金色馬回來却着破襴衫　師在方丈坐見僧上來師云入室未到你次在　代云恁麼則某甲伏惟謹退　師因喫藥次問僧云適來胷中似有一物且道是何之物　代云肺氣　又云猶有者个在　又云者个是什麼　乃驟步而去　師謂僧云開鋪席了也東買西賣　僧云好茶　師云賤貨自收　師問僧你忽然死去時如何　僧無語　師呵呵大笑　僧問如何是朕兆未生時事　師云你何不早問　師一日謂僧云扶不起設使一万人也扶不起良久云秖有一人扶得起僧云未審是什麼人　師云無力者　師問僧燈籠什麼處得來　代云驗在目前　問僧忽遇虎狼刀劒時如何　代云是虎狼刀劒　問僧子已後如何　代云一似今日　問僧從緣得者永無退失者裏見得自己亦是生冤家還會麼僧云自己亦不見時如何　師云時教阿誰敘　僧無語　師代云孟春猶寒　師舉僧問雪峯知有向上事始有語話分時如何　峯提起僧手云作麼生　僧無語　代云引得者老和尚到恁麼田地　舉僧問法燈百尺竿頭如何進步燈云噁　問僧下得什麼語　代云平地神仙　舉藥山謂高沙弥云見說長安甚閙高云我國宴然　師問僧如何是我國　代云四五百條花柳巷二三千處管絃樓　五祖老和尚常展手問人云因何喚作手　代云瞞我太煞。

　　垂代終

　　示禪人心要

　　不應於無際空中立無分限若立無分限是無際空乃自負墮所以解空者無空想。

　　若人以語言名狀心終不得心不以語言名狀心亦不得心語言本是心名狀之故不得也無語言本是心不名狀之故不得也種種會當皆不與自心契上祖曰默契而已為若此。

　　道若為達但無妄念尓若人知是妄念作意止之者見有妄念故也知有妄念作意觀察令是正理亦見有妄念也知妄元是道乃無妄焉故達道者無所得也。

　　發意求道道即得之但不別求知無迷妄謂之見道近𠀍皆曰無不是道譬如飯籮邊坐說食終不能飽為不親下口也。

　　證者絕能所也非別有玄理在尋常日用處如見色時是證時聞声時是證時飲水食粥是證時一一絕能所此非久習不假薰煉蓋現成之事𠀍人不識名曰流浪故云唯證乃知難可測。

　　學道者明知有是事何故不得𣅀而長疑蓋信未極疑未深也唯深與極若信與疑[匕/具]是事也不解如此返照遂迷乱不知由緒園躓中途能自返省更無第二人也既曰此事又豈更知耶知是妄慮此事則不失也。

　　道不止說與示而後顯蓋體自常露說示者方便道用尓省悟者亦暫時岐路也或因說而證或因示而入或自覺觸以歸終無異事別得至心源而止也。

　　人言悟了方修此屬對治門雖然禪門亦許以正知見治之若論當人即不須若是也。

　　佛道長遠久受勤苦乃可得成者綿亘三𠀍凡聖一如故曰佛道長遠不起異見未始遺弃故曰久受勤苦畢竟無別法故曰乃可得成此大丈夫事。

　　人不識問遂依來而荅不知乃自問尓欲荅誰耶人不識荅遂依言起見不知乃自荅尓何有𣅀趣耶故曰揔是你好看好看。

　　或人曰從上古聖佛祖指示言教流布𠀍間一一分明何故都是自己深負上古先聖苦口垂慈也今對之曰吾順佛祖宗趣尓自負吾不負也若言有所說即是謗佛祖曰莫作最後断佛種人若不就己知歸所作皆成造偽縱記得河沙會盡塵墨於己何益故曰將聞持佛佛何不自聞聞外求有相佛與汝不相似尊宿云我今對你一句子亦不難你若一言下薦去猶較些子若不會老僧却成妄語去夫今時學者競以問荅為禪宗中關要不知是取捨作想心嗚呼。

　　就理就事之學蓋是近家語縱有少領覽未可休息豈不聞說涅槃之道啚度絕矣直須解自點檢始得人以迷心故進道乃來山林中見知識將謂別有一道可令人安樂不知返究向來迷處二夫最第一若不及此入山林而不返徒尓為也迷處極易而難入故先德曰難信難解又曰此是頓宗說道返照向來已是走作語況不尓耶後𠀍遂用此語為平常無事一味實頭此又後學之不明服食之不審也。

　　從上來有二種方便有真實方便所謂說無有間有善巧方便所謂妙應羣機若從[匕/具]實方便得入不假思量性自神解永無有退妙用河沙也若從善巧方便得入得坐披衣向後自看始得未足將為究竟此二種方便皆一法也不可須臾有失學者思之。

　　雪峯示人曰莫教老僧有一句子到你分上若有一句子到你分上堪作什麼也此是古人不得已而已後者不了古人意便謂自己分上無許多言談所以錯會也。

　　今時人多將目前鑒覺用為極則玄沙所以向人道深山逈絕無人處你道還有否。

　　悟心見性當如雪峯玄沙履實踐[匕/具]當如南泉趙州今時學者但以古人方便為禪道不能與古人同叅也。

　　譬如有力人負一百二十斤擔過獨木橋不傾不側何物扶持得如此取其精緻無雜而已為道亦尒經中稱譬如師子捉象亦全其力捉兔亦全其力人問全什麼力曰不欺之力若見一毛髮異於心者則是喪身命故達道人無有不是者此力甚大但為無邊惡覺侵蝕致令力用有虧若無如許多異法異狀異緣異念則隨心轉變自在無礙。

　　道不用苦求求之即道失事不在苦融融之即事有不求不融道與事會也則何事而非道耶。

　　譬如目明之士入寶聚中而不知方便為無火燭光明所照也入矣即被觸擊自損身首謂是毒宂非寶聚也有智入中持燈燭光照見種種寶任意採擇得寶而出十二時中須用智光勿令六塵自傷觸也。

　　昔日永首座與慈明同辝汾陽而永未盡其妙相從慈明二十年終不脫灑一夕圍炉深夜慈明以火筯敲炭曰永首坐永首坐永乃咄之曰野狐精慈明遂𢫾永而謂曰訝郎當又恁麼去也永由是方得究竟然畢命相隨凡慈明居常差別激問眾不能酬對唯永至慈明即點頭許可此所謂無病之藥學者空得其要況後𠀍知見會解之徒何由領是事哉得之當若永發藥當若慈明庶幾可也。

　　閙中得靜則井邑成山林煩惱即菩提眾生成正覺此語初心學人例道得會得作一種平等知見及其放心凡聖依前兩般靜躁殊用明知是解會須有安穩處始得一味不可強會。

　　近𠀍多以問荅為禪家家風不明古人事一向逐末不反可怪可怪昔人因迷而問故問處求證入得一言半句將為事究明令徹去不似如今人胡乱問趂口荅取笑達者十二時中學道無頃刻棄捨此人縱未得入念念已是修行也尋常說修行不過三業六根清淨禪門更不必如是何故禪定之門念念與智波羅蜜平等一切處自無過患也久久心地通明之日從前並得滿足名一行三昧今時人全無定力復不開智眼所有機緣語句秖成諍論生滅心行夫禪學不是小小未用超佛越祖得了要超亦不難高郵孫承務作書問不落意想不在有無如何則可師荅云若問如何則不可不問如何亦不可醉客豁醒神珠自瑩豈可預為之計然後領耶第一等靈利人尋討不着此一念難得自見見之即是無別有岐路也尋常例以前念為是以後念照之前後追逐以心用心心則成境率初已成心境了展轉更不堪如今後念不取自無起滅處當處解脫念本不生何更有有無意想為留礙一念悟心成正覺此之謂也念念無生念念無相與虚空等觸物遇緣皆佛之妙用無絲頭許對待衣珠獨耀十方𠀍界事目擊可了不俟舉意然後知之此蓋大丈夫事業不可不成就取。

　　欲要是蓋有不是法為礙欲要得念良由前後皆失念故也晝夜不自在要與道合然無少許合處愈急愈不合病在取一捨一不善用心不得要術茫然不知日與道遠若安坐寧神不勞自辦故達磨大師謂楊衒之曰亦不捨智而近愚亦不拋迷而就悟達大道兮過量通佛心兮出度不與凡聖同纏超然名之曰祖不着棄一邊就一邊當知明明顯着明明作用拄定會取轉凡成聖點鐵成金要徑不可不如此究秖恐人兩頭走一既不成二又不是不識玄𣅀徒勞念靜二乗斷煩惱得證名為偏修不若應念化成無上知覺之速也。

　　修道人若遇煩惱起時如何古人云但以正知見治之余則不然秖以煩惱治之如此看來即不見有煩惱也何故煩惱不可更治煩惱如火不更燒火水更不濕水體性一同無可得露現此了煩惱本空不着除遣若起智断治捺伏却成別用心有對待被他二境回換縱得亦迃曲有分限須行徑直路為上古人云劫火曾將無氣吹不勞功力當時萎此之謂也。

　　有時靜坐則心念馳散或然臨事又全失却都緣未得親證落二落三致有錯謬展轉之失古人云動靜不二[匕/具]妄不二維摩明一切法皆入不二門若領此要萬動自寂滅也且如眼不至色色不至眼聲不至耳耳不至聲法法皆尓元是自心功德藏無可得取捨契者何往不利此正是那伽大定也。

　　今生出來自肯學道者蓋夙生曾種善根素有根本便解發心亦解疑着就己尋究又煩惱障薄有因有緣此人易可化度若未薰得此心正信不生縱聞之亦不生疑但如風過耳勸之又生瞋加誹謗此又何緣得顯露所以千人萬人中但一二人而已若自解作活計收拾得上生生從此去展轉明利更不退失功德一生勝一生入他諸佛閫域常與此妻相應人間天上亦秖如此設對五欲八風一切境界與理符合不行三塗道一味平等正知見復有何事生死不可不畏須了此一叚死生情偽始得安樂無過身心為累耳身如桎梏當知身去來處心如猿猴當知心起滅處此二自何處去來起滅則身心圎明內外一如而已且心為內身則為外身為內物為外國師曰身心一如身外無餘則不見有生死當情可謂解脫大道也故能令人見聞不得不脫意想不得不息物境不得不融復奚疑哉。

　　心要終

　　三自省察

　　一是身壽命如白駒過隙何暇閑情妄為雜事既隆釋種須紹門風諦審先宗是何標格。

　　二道業未辦去聖時遙善友師教誠不可捨自生勉勵念報佛恩惟己自知大心莫退。

　　三報緣虚幻不可強為浮𠀍幾何隨家豐儉苦樂逆順道在其中動靜寒溫自媿自悔。

　　誡問話

　　近代問話多招譏謗蓋緣不知伸問致疑咨請之意後生相承多用祝賛順時語並非宗乗中建立如古人問若為得出三界去又問聲色如何透得又問此間宗乗和尚如何言論並是出眾當場決擇近時兄弟進十轉五轉沒巴鼻語或奉在座宜貟或莊嚴修設檀信俱不是衲僧家氣味又抽身出眾便道數句或時云某甲則不恁麼道又云和尚何不道(云云)夫問話者激揚玄極也不在多進語三兩轉而已貴得生人信不至流蕩取笑俗子也。

　　佛眼禪師語錄敘

　　佛眼老師自得法東山三坐道場二十餘年行祖令於淮甸四方衲子雲奔輻湊不到龍岫謂之空回而師端居方丈惟以傳道為任的的示人晨夕無倦升堂入室當陽直𢫾全用大機普說小叅方便開諭巧除禪病要使學者頓悟本心大地山河森羅万象曾非外物十方諸佛歷代祖師秖是當人心外無法心亦無心一道靈光隨處出現自然無法可取無法可捨不見一法為無為有為逆為順不見一法為內為外為去為來能所兩亡千差獨露從前惡覺情見妄想塵勞當體化為微妙三昧塵塵剎剎情與無情皆是自己[匕/具]實本體之所建立若到這裏穩密田地便可縱橫變化任運施為於不二法中現作無量差別境界使人於千頭百靣處見得根本毫髮不移便廼不為万境回換獨出獨入透脫自由如是神通錄中具載言言皆正令句句盡圎宗雖然鏤板示人切忌喚作言句若人開卷洞見𢫾歸當知佛眼禪師至今不曾遷化。

　　宣和七年八月上休日遂寧馮檝謹敘于後

　　宋故和州褒山佛眼禪師塔銘

　　宣教即前管句西京嵩山崇福宮李彌遜述

　　江淮之南有大禪師號曰佛眼道行聞于　朝　勑居和州之褒禪山踰年以疾辭歸隱蔣山之東堂遠近奔湊執弟子礼以求法者不知幾何人名山大剎馳使延請者方來而未已也宣和二年冬至之前一日飯食訖整衣趺坐合掌加額怡然而逝其徒哀慕如亡津梁如失舟檝莫知攸濟嗣法兄佛果大師克勤狀師之行且謂彌遜曰師之於公聞風而恱一言而契今其逝公實見之知師莫若公是冝為銘乃序而銘云師姓李氏名清遠蜀之臨卬人捨家十四受具甞依毗尼師究其說因讀法華經至是法非思量分別之所能解持以問講師莫能對乃曰義學名相非所以了生死大事遂捐舊習南游江淮間徧歷禪席聞舒州太平演道者為𠀍第一流宗師徑造其室恭事勤請既久益堅演深奇之謂可以弘持法忍壁立不少假兾其深造師七年未甞妄發一語一日有所契洞徹超詣機辯峻捷莫當其鋒自是釋子爭歸之而師益靜默自晦不自為得隱居四靣山大中庵屬天下新崇寧方壽寺方擇人以處舒守王公渙之迎師住持未幾引去會龍門虚席遂補處焉居十有二年迁住褒禪山三領名剎所至莫不興起其在龍門道望尤振四方學者皆曰吾必師龍門由是雲集至居無所容師不起于坐而化湫隘為巨剎壯者効䈥力智者授軌度富者施資財初不靳也師嚴正靜重澹泊寡言笑動有矩則至出語和懌中節人服膺之其為教則簡易深密絕蹊徑離文字不滯於空無汗漫之說不以見聞言語辯博為事使人洞[匕/具]源履實際非大有所契證不妄許可平居以道自任不從事於務甞曰長老但端居方丈傳道而已與士大夫游不為𠀍利屈苟道合則欣然造之不尓雖過門或不得見公𡖖大人高之樞密鄧公洵武聞其風奏錫紫衣師名司諫陳公瓘見所傳法語歎曰諸佛心宗眾生性海遠公涵泳深矣皆未識師也況其親炙者乎與佛果佛鑑同門莫逆道價相尚𠀍稱東山二勤一遠云甞宗百門義著圎融禮文又摭楞嚴法華著普門禮文並行于𠀍其叅學得法者無慮數十人士珪善悟為之首而宿松無着道人李法慧頗臻其奧師壽五十有四僧臘四十將逝謂其徒曰諸方老宿必留偈辝𠀍𠀍可辝耶且將安往逮終無一言初在龍門作靈光臺以會塟苾蒭之火化者且自為志曰余他日亦藏于此後門人函骨以歸龍門龍門之人悲且喜奉之如生以宣和三年正月壬寅塔成銘曰。

　大智唯心　無南北祖　一離其源　遂開牖戶
　守玄尚同　執解隨趣　岐行𣲖流　既倒莫遡
　洪融混合　演得其醇　師則嗣之　道益以尊
　如收全潮　眾波莫分　如舉大地　萬有以陳
　用晦而明　厥問四馳　覺迷解繆　遠邇是依
　用捨孰測　動言有規　嚴以治己　夷以示機
　端居叢林　唯道是則　化行事修　不失靜默
　大興龍門　蠱壞以飾　洞明[匕/具]源　深履實際
　圎融普門　並照兼利　最後說法　不立一偈
　嗚呼師乎　孰識其歸　淵澄月現　舟行岸移
　於一舉手　示大慈悲　元珠在前　罔象莫窺
　後學誰師　靈光之碑

　　福州鼓山白雲峰湧泉禪院住持嗣法　士珪　重勘

舒州龍門佛眼和尚語錄下


國家圖書館善本佛典第 48 冊 No. 8939 古尊宿語錄
南院和尚(亦云寶應)名慧顒鄉貫姓氏受業不載得法於興化獎和尚臨濟第三𠀍後唐莊宗明宗時人。首山和尚名省念萊州人姓狄氏南禪院受業得法於風宂昭和尚壽六十八臨濟第五𠀍　本朝太宗淳化中示寂。葉縣和尚名歸省冀州人姓賈氏易州保壽院受業得法於首山念和尚臨濟第六𠀍　本朝太宗真宗時人。神鼎和尚名洪諲襄水人姓氏受業不載得法於首山念和尚年八十餘臨濟第六𠀍與葉縣同時。承天和尚名智嵩(亦云三交嵩亦云唐明嵩亦云鐵佛嵩三交即承天也)鄉貫姓氏受業不載得法於首山念和尚臨濟第六𠀍與葉縣同時。石門和尚(亦住谷隱號慈照)名蘊聦南海人姓張氏受業不載得法於首山念和尚壽六十八　臨濟第六𠀍　本朝仁宗天聖中示寂。

汝州南院顒和尚語要　　　嗣興化獎和尚

　　上堂云赤[冉-工+又]團上壁立千仞有僧問赤[冉-工+又]團上壁立千仞豈不是和尚語師云是僧便掀倒禪床師云你看這瞎漢乱做僧擬議師便打[起-巳+(乞-乙+小)]出院。

　　上堂云諸方只具啐啄同時眼不具啐啄同時用僧問如何是啐啄同時用師云作家不啐啄啐啄同時失僧云猶是學人問𩂜師云你問𩂜作麼生僧云失師便打其僧不肯後到雲門會裏舉前因緣說不肯其時有傍僧云當時南院棒折那僧聞此語言下大悟方見南院荅話𩂜僧却來汝州省覲值南院已遷化却上風宂禮拜風宂認得便問上座是當時問南院啐啄同時話否僧云是宂云會也未僧云會也宂云當時作麼生僧云當時如在燈影裏行相似宂云你會也。

　　問大用不逢人時如何師云鷄鵝舞道引入千峯。

　　問十方通暢時如何師云八極連門禍問龍躍江湖時如何師云瞥嗔瞥喜。

　　問傾湫倒岳時如何師云老鵶無觜。

　　問從上古人見不盡𩂜師還見也無師云握髮吐食人不頋滿朝盡道好周公僧向口上打師云道者大煞瞎僧云有恁麼瞎老漢恁麼道師便打。

　　問從上諸聖向什麼𩂜去也師云不上天堂即入地獄僧云和尚作麼生師云你還知寶應老落𩂜也無僧擬議師便打一拂云你還知喫拂子底麼僧云不會師云正令却是你行又打一拂子。

　　問如何是第一句師云你試道看僧便喝師拍手云大眾好喝僧又喝師便打。

　　問囬旋空中時如何師云四面連架打。

　　問龍獸相交時如何師云狗脊坡頭。

　　問円霄獨步時如何師云日馳五百。

　　問金榜題名請師印可師云日下拽脚。

　　問大震虹霓請師引驗師云日下三刻。

　　問黃巢過後何𩂜囬避師云六纛旗下。

　　問忽遇捉[前-刖+者]時如何師云賊首頭犯。

　　問寶劒未出匣時如何師云泥乾跌宕僧云出匣後如何師云天魔唱快。

　　問楊朱泣𭭛時如何師云白狗臨刑莫怨天。

　　問人逢碧眼時如何師云鬼爭[泳-永+(夾/(恭-共))]桶。

　　問獨步青霄時如何師云四眾圍遶僧云四眾圍遶時如何師云梵音絕𩂜行。

　　問寂寂無聲時如何師云打了拖聲[執/力]。

　　問鳳拪不到𩂜時如何師云忽聞庭前撲煞老鴟梟。

　　問如何是歸宗理事絕師云納孺𩂜錯。

　　問如何是日輪正當午師云理事甚分明便打。

　　問如何是獨步四山頂師云深深海底行。

　　問如何是自在如師子師云金鎚勒咽索白棒擁將行。

　　問久在貧中如何得濟師云滿掬摩尼親自捧學云教人眼瞎師云眼裏無筋一𠀍貧學云挑筋了瞎師便打。

　　問奔流度刃疾㷔過風時如何師云住學云住即瞎師打禪床僧便喝師拈棒僧云老和尚莫掣猱奪棒打老和尚去在師云今日被這瞎漢鈍置煞我僧云陣敗不禁苕菷掃。

　　問疋馬單鏘來時如何師云且待我斫棒。

　　問如何是佛法大意師云無量大病源僧云請師醫師云𠀍醫拱手。

　　問師唱誰家曲宗風嗣阿誰師云掌塔戴鵰冠口中更河海。

　　問如何是無相涅槃師云前三點後三點僧云無相涅盤請師證照師云三點前三點後。

　　問萬里無雲時如何師云飢虎投崖。

　　問古殿重興時如何師云明堂瓦插簷僧云與麼則莊嚴畢備也師云斬草虵頭落。

　　問二王相見時如何師云十字街頭吹尺八。

　　問如何是無相道場師云斫破鬼神村。

　　上堂云是你諸人盡曾向諸方去來不是不知不見還知老僧這裏有諱麼僧便問請和尚諱師云推筭决疑。

　　問如何是簷蔔林師云鬼厭箭。

　　問如何是不動尊師云邂逅到崖州。

　　問擬驀要津時如何師云灰糞堆。

　　問百了于當時如何師云未是好手。

　　問大義爭權時如何支擬師云光漆交社僧云將何奉獻師云切以生蒭祭惟驢糞。

　　問如何是乾坤主師云周人遺刀心剜九竅。

　　問麟閣圖形請師憐念師云纓拂面塵。

　　問如何是解脫漿師云苞𦭘滲血簋物不多問如何是金剛不壞身師云老僧在你脚底僧便喝師云未在不是僧又喝師便打。

　　問南宗北祖如何顯示師云大𢈔嶺頭雲太行山下賊僧云如何明會師云幽燕經刼殺吴越笑呵呵僧云畢竟如何師云莫言無法說最苦是新羅。

　　問薄地天龍如何弁識師云有什麼難弁僧云便請弁師云瘦眼生盲莖毛磔索僧云如何醫治師云氣針抉舌上雷電震雲間僧云忽遇葉公時如何師云見假不知驚著否至今猶是眼翻天。

　　問日出扶桑時如何師云𨵻浮樹下過問凡聖同居時如何師云兩箇猫兒一箇獰。

　　問[旃-、+〡]檀𣠵密時如何師云獨栁樹下坐。

　　問近不得時如何師云冤家難解脫。

　　問萬仞龍門今朝透過時如何師云全存霹靂聲僧云恁麼則全承布雨去也師云泥人眼赤。

　　問如何是道師云鷹過長空無一物。

　　問獨遊滄海時如何師云雷震青空畜生燒尾。

　　問運尼不知路時如何師云鳥道盲人遇。

　　問中間不會時如何師云靜𠁅踝了打。

　　問投機不遇時如何師云足下全身去。

　　問金鏁断時如何師云失僧云金鏁既断為什麼却失師云崖州路上問行人。

　　問燃燈前即不問燃燈後亦不問如何是正燃燈師云滅僧從東過西邊立師云野狐精。

　　問不施寸刃便登九五時如何師云單杖控天街太白過後望。

　　問如何是無縫塔師云八花九裂。

　　問如何是塔中人師云頭不梳面不洗。

　　問萬里無雲時如何師云寸步不可過。

　　問剪鐵鏌鎁猶恨鈍齧鏃當鋒事如何師云剪即死僧便喝師拍[月*(恭-共+夾)]一下僧又喝師拈棒僧云老和尚莫盲枷瞎棒奪却棒來打老和尚去莫言不道師云今日無端黃面浙子鈍置一場僧云老和尚莫掣猱好。

　　問如何是佛師云如何不是佛。

　　問惜宗風護三乗如何是道師云更夣見什麼。

　　上堂云過去祖佛盡皆恁麼道時有僧問道箇什麼師云大哉問上上根器人來師還接也無師云接僧云便請和尚接師云且喜共你平交問如何是佛師云我不曾知僧禮拜師便打。

　　上堂云有解問話者出來時有僧出禮拜師云是者老漢罪過便下座問如何是和尚家風師云秋[(冰-水+〡)*ㄆ]冬藏問如何是寶應正主師云拘大椀小問如何是寶應水師云了云飲者如何師云了問牛頭未見四祖時如何師云今日不荅話問擬伸一問師意如何師云是何公案僧應喏師云放你三十棒問如何是祖師西來意師云五男二女問如何是寶應劒師云天下老和尚荅話了也將此語別𩂜問去僧云用者如何師便打問祖意與教意是同是別師云黃尚書李僕射僧云不會師云牛頭南馬頭北問萬代留名時如何師云光漆郊社問如何是佛法大意師便喝僧云老和尚莫探頭好師又喝僧便禮拜師云放過即不可便打問如何是佛法大意師便喝僧便禮拜師云今夜兩箇俱是作家禪客與寶應老稱提臨際正法眼藏若要一喝下弁賔主問取二禪客問學人有一問在和尚𩂜時如何師云你問道什麼僧便喝師便休至明日上堂眾集師云昨日問話師僧在什麼𩂜僧才出師拈棒便打問如何是佛師云待有即向你道僧云與麼則和尚無佛也師云正當好𩂜僧云如何是好𩂜師云今日是三十日。

　　上堂云諸方盡是把虵頭求歇終不敢向第二頭荅賔家話若是本色衲僧便莫共語作麼生是本色衲僧良久云有輸有贏有防禦使問長老還具見聞覺知也無師與一踏踏倒。

　　勘辯

　　問僧近離什麼𩂜云襄州師云來作什麼僧云特來禮拜和尚師云恰遇寶應不在僧便喝師云向你道不在又喝作什麼僧又喝師便打僧禮拜師云這棒本是你打我我且打你要此話行瞎漢叅堂去。

　　師見新到來竪起拂子僧云敗闕師放下拂子僧云猶有這箇在師便打。

　　問園頭瓠子開花也未僧云開花已久師云還著子也無僧云昨日遭霜了也師云大眾喫箇什麼僧擬議師便打。

　　問風宂南方一棒作麼啇量宂云作奇特啇量宂却問和尚此間一棒作麼啇量師拈拄杖云棒下無生忍臨機不見師。

　　問近離甚𩂜云長水師云東流西流僧云𤙹不恁麼師云作麼生僧珎重師便打。

　　問僧近離什麼𩂜僧云龍興師云發足莫離葉縣否僧便喝師云好好問你又𢙣發作什麼僧云喚作𢙣發即不得師便喝云你既𢙣發我也𢙣發近前來僧近前來師云我也沒量大罪過瞎漢叅堂去。

　　師有時把住一僧云作麼作麼僧無對師云三十年來弄馬騎有時把住一僧云會麼僧云不會師云牛頭南馬頭北。

　　問僧夏在什麼𩂜僧云五臺師云文殊還說[前-刖+者]老僧也無僧云不說[前-刖+者]師云今日遇作家有時見僧來參便把住參頭云是什麼僧無語師云三十年弄馬騎今日被驢撲又自云大眾莫道閑𩂜語。

　　問僧近離甚𩂜云襄州師云什麼物恁麼來云和尚試道看師云適來禮拜底僧云錯師云錯箇什麼僧云再犯不容師云三十年弄馬騎今日被驢子撲瞎漢參堂去。

　　問大德講什麼經僧云維摩經師𢫾云會麼僧云不會師云侍者點茶來問僧夏在什麼𩂜云湖南師云喚維那來上板頭安排[前-刖+者]。

　　問僧名什麼云普叅師云忽遇屎橛作麼生僧不審師便打。

南院和尚語錄終


國家圖書館善本佛典第 48 冊 No. 8939 古尊宿語錄


汝州首山念和尚語錄

　　師入院上堂云佛法付與國王大臣有力檀那令其佛法不断絕燈燈相續至于今日大眾且道續个什麼良久云今日湏是迦葉師兄始得時有僧問靈山一會何異今朝師云墮坑落塹僧云為什麼如此師云瞎問師唱誰家曲宗風嗣阿誰師云少室嵓前親掌示僧云更請洪音和一声師云如今也要大家知問如何是和尚家風師云一言截断千江口萬仞峯前始得玄問如何是首山境師云一任眾人看僧云如何是境中人師云喫棒得也未僧礼拜師云喫棒且待別時問如何是佛法大意師云楚王城畔汝水東流僧云如何是學人親切𠁅師云五九盡日又逢春僧云畢竟事如何師云冬到寒食一百五問司徒郎中臨座側祖胤西来願舉揚師云王臣三請今朝赴萬民樂業普皆安僧云與麼則慈雲普潤處處皆通也師云野老謳歌時人皆唱　師復云諸上座佛法無多子只是你諸人自信不及若也自信得去千聖出頭來你面前亦無下口𠁅何故只為你自信得及不向外馳求所以柰何不得直饒釋迦老子到這裏也與三十棒然則如此初心後學慿个什麼道理且問你諸人還得恁麼也未良久云若得恁麼直湏恁麼無事珎重。

　　上堂僧問從上諸聖向什麼𠁅行履師云牽犁拽杷問古人拈鎚竪拂意𣅀如何師云孤峰無𪧐客僧云未審意𣅀如何師云不是守株人問如何是菩提道師云此去襄縣五里僧云向上事如何師云徃來不易問如何是首山師云東山高西山低僧云如何是山中人師云恰遇棒不在僧禮拜師便打問如何是道師云炉中有火無心撥𠁅處無蹤任意逰僧云如何是道中人師云坐看煙霞秀不與白雲齊問諸聖說不到處請師唱師云萬里神光都一照誰人敢並日輪齊問學人身心聚散時如何師云不聞天樂響僧云如何收攝師云莫逐四時移問菩薩未成佛時如何師云眾生僧云成佛後如何師云眾生眾生問覺花未發時如何辨[匕/具]實師云冬不寒[膜-大+(句-口+匕)]後看僧云莫便是也無師云錯問六國未寧時如何師云什麼𠁅去來僧云寧後如何師云大地火𧺫問寶劒未出匣時如何師云怨阿誰僧云出匣後如何師云不斬無罪之人僧禮拜師云斬問寶劒未出匣時如何師云你不惜猶可僧云出後如何師云伏惟尚享僧云忽遇師子吼時如何師云一任野干鳴僧便喝師云果然僧又喝師云放你三十棒僧禮拜師云這瞎漢。

　　復云諸上座不得盲喝乱喝者裏尋常向你道賔則始終賔主則始終主賔無二賔主無二主若有二賔二主即是兩个瞎漢所以我若立時你湏坐我若坐時你湏立坐則共你坐立則共你立𨿽然如是到這裏急著眼始得若也眼孔定動即千里萬里何故如此如隔牎看馬騎相似擬議即沒交涉諸上座既然於此留心直湏子細不要掠虗好他日異時賺[前-刖+者]你在諸人若也有事近前無事珎重。

　　上堂僧問蓮花未出水時如何師云徧天徧地問出水後如何師云特地一場愁問殺父殺母佛前懺悔殺佛殺祖向什麼𠁅懺悔師云水深一丈問離凡離聖請師一句師云不可錯怪老僧也僧云謝師𢫾示師便打問魚鼓未鳴時如何師云望天不見天僧云鳴後如何師云覷地不見地問和尚是大善知識為什麼却首山師云不坐孤峯頂常伴白雲閑問四眾圍繞師說何法師云打草要蛇驚僧云未審怎生下手師云適來洎合喪身失命問不落三寸請師速道師云老僧到這裏却道不得闍梨道看僧云猶落三寸請師別道師云首山今日失利問如何是首山境師云千花逈秀一葉長芳僧云如何是境中人師云好事不如無問因緣未熟時如何師云進僧云熟後如何師云退問二龍爭珠誰是得者師云得者失僧云不得者又如何師云珠在什麼𠁅僧擬議師便打問維摩默然未審意旨如何師云罕逢穿耳客多遇刻舟人問如何是首山出身路師云誰人障閡得僧云與麼則自在去也師云去即打折你𦝫師乃云要得親切第一莫將問來問還會麼問在荅𠁅荅在問𠁅你若將問來問老僧在你脚底你若擬議則沒交涉時有僧出禮拜師便打僧問挂錫幽岩時如何師云錯僧云錯師便打。

　　上堂僧問終日忙忙郍事無妨如何是郍事師云孤峰頂上千花秀萬仞嵳峩嶮𠁅行僧云莫是和尚為人𠁅也無師云大眾謌謠送千峰永不囬僧云囬來底事又作麼生師云粉骨碎身猶未報三年一度送錢財僧禮拜師云噓噓問一切諸佛皆從此經出未審此經從何而出師云低声低声僧云如何授持師云切不得染汙問作何行業報得四恩三有師云殺人放火僧云與麼則大作業底人也師云苦痛深問𠀍尊滅後法付何人師云好个問頭無人荅得僧云如何是𠀍尊不說說師云任從滄海[〦/(變-〦)]終不為君通僧云如何是迦葉不聞聞師云瞶人徒側耳問古人言見色便見心諸法無形將何所見師云一家有事百家忙僧云學人不會乞師再𢫾師云三日後看取問入京朝聖主只到潼關便却回時如何師云猶是鈍漢問路逢達道人不將語默對未審將什麼對師云瞥爾三千界僧云與麼則目視不勞也師云天恩未遇後悔難追問仗鏌鎁劒來耴師頭時如何師噓一声僧云苦痛深師便打問得舡便渡時如何師云猶是鈍漢問權借一問以為影草時如何師云放你三十棒問久在貧中請師賑接師云不接僧云為什麼不接師云喫棒得也未隨声便打問如何是古佛心師云鎮州蘿蔔重三斤問龍宮海藏當有何物請師一別師云不掛三寸舌僧云為什麼不掛三寸舌師云誰知句後親問不落僧秖如何修證師云近前來與你道僧近前師便打問[舟-(白-日)]霞掩耳黃蘗拄杖意旨如何師云坐參都不問暢殺子平生僧云稀逢難遇請師𢫾示師云莫椀鳴問虚空以何為體師云老僧在你脚底僧云和尚為什麼在學人脚底師云知你是瞎漢問秪如和尚道老僧在你脚底意𣅀如何師云橫身不怕侵泥水識者方知大作家問秖如和尚道你是个瞎漢又作麼生師云將寶奉君君不識却令瞽叟堕生盲問如何是玄中的師云有言湏道却僧云此意如何師云無言鬼也嗔問如何是衲僧眼師云此問不當僧云當後如何師云堪作什麼問如何得離眾緣去師云千年一遇僧云不離時如何師云立在眾人前問諸佛未見時如何師云拈𢁈不把筯僧云見後如何師云喫飰忘却𢁈問佛未出𠀍時如何師云不可錯怪老僧也僧云出後如何師云舉似天下人問如何是超毗盧之句稱釋迦之譚師云妙語無多子親言舉似誰僧云湛然時如何師云未明心地諦難過首山関僧擬進語師便打問如何是大安樂底人師云不見有一法僧云將何為人師云謝闍梨領話問如何是常在底人師云乱走作什麼問一毫未發時如何師云路逢穿耳客僧云發後如何師云不用更遅疑問無絃一曲請師音韻師良久云還聞麼僧云不聞師云何不高声問[前-刖+者]問大悲千手眼郍个是正眼師云即便𣤩瞎僧云𣤩瞎後如何師云撈天摸地問如何是和尚說法底口師云掛在壁上僧云忽有人來問時如何師云待我耴囬來即向你道問學人此𠁅不薦擬向南方時如何師云速僧云却不恁麼去時如何師云後會難逢問如何是離凡離聖底句師云嵩山安國師僧云莫便是和尚極則𠁅也無師云南岳讓和尚僧云如何是和尚家風師云無絲傀儡有人牽僧云牽後如何師云妙有無言不較多僧云如何是妙有無言不較多師云有言湏得句僧云如何是無絲傀儡有人牽師云當明提祖道方得後人棲問學人近入叢林乞師𢫾示師云闍梨到老僧會裏得多少時僧云經冬過夏師云莫錯舉似人問有一人蕩盡來時師還接也無師云蕩盡耶致郍一人是誰僧云風高月冷師云僧堂內幾人坐卧僧無語師云賺殺老僧問學人求出𠀍間時如何師云借水獻花先供養莫教落後索香錢僧云[死-匕+巳]生事大乞師一薦師云透漏遺蹤無走路僧云恁麼則被他捉著也師云今日到長安問如來演說三乘教未審是什麼教師云千言無一中僧云為什麼千言無一中師云不是上鈎人問一切法皆空如何悟得[匕/具]空理師云南地先抽笋塞北著皮裘僧云莫落是非也無師云自家看耴問青青翠竹還有佛性也無師云南天北地僧云恁麼則推窮佛理也師云北地南天問鍾鼓未鳴時如何師云問前不鳴問後打僧擬議師便喝問如何是迦葉門前一盞燈師云孤峰朗月連天照性似寒泉徹底清僧云勞而無功時如何師云日輪當午無私照自是時人見有移問寶劒未出匣時如何師云大洋海底澄心鏡僧云出匣後如何師云天外吒沙獨擺捎。

　　師乃云　第一句薦得堪與祖佛為師第二句薦得堪與人天為師第三句薦得自救不了時有僧問如何是第一句師云大用不揚眉棒下湏見血僧云慈悲何在師云送出三門外問如何是第二句師云不打恁麼驢漢僧云將接何人師云如斯爭柰何問如何是第三句師云解問無人荅僧云即今祗對者是誰師云莫使外人知僧云和尚是第幾句薦得師云月落三更穿市過問維摩一默文殊賛善未審此意如何師云當時聽眾必不如是僧云既不如是維摩默然又且如何師云知恩者少負恩者多乃云若論此事實不掛一个元字脚便下座。

　　汝州首山語錄終

　　次住廣教語錄

　　師入院上堂有僧問曹溪一句天下人聞廣教一句什麼人聞師云不出三門外僧云為什麼不出三門外師云舉似天下人僧云如何是[匕/具]如體師云徧乹坤僧云如何是[匕/具]如用師云動天地問如何是大海師云出頭天外看僧云恁麼則包含不盡也師云不見本來身問如何是學人自己師云是你自己問黑豆未生芽時如何師云萬里崖州君自去臨行惆悵怨他誰僧云有何罪過師云昨夜貶文殊僧云未審什麼時囬師云專候天恩僧云天恩到時如何師云齊賀太平年問牛頭未見四祖時如何師云不唧𠺕僧云見後如何師云不唧𠺕問久負沒絃琴請師彈一曲師云正值嚴凝久披簑帶雨歸問觀身無相觀法亦然時如何師云晴天開水路僧云恁麼則掃地而盡去也師云孤月照高岑問萬機喪盡時如何師云[死-匕+巳]水不蔵龍僧云轉動後如何師云碧眼胡僧笑點頭問如何是正修行路師云貧兒不雜食僧云撒手歸家去也師云香臭不曾聞僧云三春無二月十五正團圎師云不是闍梨用心𠁅僧云如何是學人用心𠁅師云要行即行要坐即坐問十二時中作何行業即免生[死-匕+巳]師云你喚什作生[死-匕+巳]僧云與麼則無生[死-匕+巳]可免師云大眾盡皺眉問如何是超佛越祖之談師云塞北風霜緊江南雪不寒問承古有言自從一見桃花後直至而今更不疑意𣅀如何師云三尺杖子兩人舁僧云還許學人舁也無師云放下着。

　　其時有化主問學人與麼去時將何稟受師云义手奉賔德舉似莫沉吟僧云恁麼還當也無師云物逐人興僧云今日點茶當為何人師云去此無消息無心永莫囬問如何是[匕/具]如躰師云㪣塼打瓦僧云此意如何師云切忌踏著僧云有一人不會唐言梵語來時師還接也無師云舉意便知有何勞側耳聽問學人不識文墨拾得个字來未審喚作什麼字師云久為雲水客休作問禪賔問如何是現前三昧師云三更不閉戶僧云還許學人商量也無師云切忌五更初問若能轉物即同如來三門佛殿請師轉師云長安道上無私曲縱遇知音到者稀問學人親到寶山空手囬時如何師云家家門前火把子問靈丹一粒點鐵成金至理一言轉凡成聖如何是至理一言師云更舉一徧僧云與麼則退身三步師云笑破大眾口問如何是學人自己師云放叅三下鼓喫粥五更鍾問久輔不逢時如何師云闍梨有問老僧有荅僧云如何得逢師云闍梨不問老僧不荅問維摩方丈不以日月為明未審和尚方丈以何為明師云穿破天下人髑髏問久負無絃琴請師彈一曲師云無言顯大道僧云還許學人和也無師云更莫遅疑問十方薄伽梵一路涅槃門如何是一路師云龍[蟠-釆+米]鳳舞子時前日出崑崙照大千問塵塵見佛剎剎聞經如何是塵塵見佛師云好个燈籠僧云學人不會意𣅀如何師云還我話頭來問無邊身菩薩為什麼不見如來頂相師良久云即今還見也無僧擬議師便打問如何是學人本來身師云牽牛不入市僧云如何是有相身中無相身師云洎合錯對闍梨問万仞峰前如何卓立師云窄僧云意[二/日]如何師云苦問巧說不得只要心傳如何是心傳底法師云有疑湏假問僧云恁麼則巧說不得也師云無言正好聽問如何是佛法的的大意師云不將小意對闍梨僧云如何領會師云逢人莫錯舉問德山棒臨濟喝未審明得什麼邊事師云你試道看僧便喝師云瞎僧又喝師云這瞎漢只管乱喝作什麼僧欲禮拜師擬拈棒僧約住云莫乱打人好師擲下柱杖云明眼人難瞞僧云草賊大敗問如何是生滅法師云新羅喫冷陶問久𠁅沉迷請師一接師云老僧無恁麼閑工夫僧云和尚豈無方便師云要行即行要坐即坐僧云臨機一句截断眾流請師垂示師云棒下迸流星僧云恁麼則萬象顯然師云遣人拽出問𠀍尊說法如雷吼未審誰是不聞者師云無人敢定當僧云為什麼無人敢定當師云果然不聞問亡僧遷化向什麼𠁅去師云散関正望三泉路厚朴花開始覺春問古人道東山西嶺青意𣅀如何師云一囬舉[前-刖+者]一囬新僧云謝師指示師云功不浪施問如何是佛師云苦問如何是然燈前師云諸佛在我前僧云如何然燈後師云諸佛在我後僧云如何是正然燈師云青山無異路問有問有荅盡在魔界無問無荅事如何師云庭前罷舞休思曲僧云大眾證明也師云野老謳謌正好音問如何是和尚截人之機師云三門前點燈僧云未審意𣅀如何師云佛殿後燒香問如何是佛師云新婦騎馿阿家牽僧云未審此語什麼句中収師云三玄収不得四句豈能該僧云此意如何師云天長地久日月齊明問如何是佛師良久云會麼僧云不會師云何不高声問僧再問師云瞎漢㒹言倒語作什麼問如何是寂寂惺惺底人師云莫向白雲深𠁅坐切忌寒灰煨煞人師復舉興化示眾云今日放諸人一線道不用如何若何便請單刀[匕/且]入興化為你證明有旻德長老出眾禮拜𧺫來便喝興化亦喝旻德又喝興化又喝德禮拜興化却云適來若是別人三十棒一棒也不較何故為他旻德會一喝不作一喝用師云看他興化與麼作用為什麼放得伊過諸上座且道什麼𠁅是一喝不作一喝用是前一喝是後一喝郍个是賔郍个是主雖然如此也湏子細始得良久云二俱有過二俱無過珎重。

　　次住寶應語錄

　　師入院上堂有僧問盡大地人來各各置一問問問各別未審寶應如何祗對師云好僧禮拜師云見何道理僧云謝師荅話師云賊是小人智過君子劉司徒問龍庭金口問如何對玉機師云一輪逈[脫-兄+允]三界外當軒照破萬家門司徒云臨行一句請師𢫾示師云莫錯認定盤星座主問云始從飢国來忽遇王饍未敢便飡飡即是不飡即是師云名利已彰天下播手中如意有誰知主云與麼則珎重去也師云真師子兒一撥便轉問既是清淨伽籃為什麼打魚鼓喫飰師云知恩者少負恩者多問承師有言金沙灘頭馬郎婦意𣅀如何師云高梳雲鬢恐人怪笑問得力𠁅乞師一言師云山高無異路僧云畢竟如何師云莫守白雲閑問向上一路請師𢫾示師云對面不相識僧云為什麼不相識師云問𠁅分明荅𠁅親問如何是觀音門入者師云超然一境無異路僧云如何是普賢門入者師云野雲不向目前飛問有問有荅皆落唇吻無問無荅請師道看師云不可錯怪老僧也僧云猶落唇吻師云落在什麼𠁅僧無語師便打問萬法歸於一體時如何師云三斗喫不足僧云畢竟歸扵何𠁅師云二斗却有餘問文殊賛維摩不二法門意𣅀如何師云問前不明問後瞎僧云未審此意畢竟如何師云瞎問離声離色如何舉唱師云一點青霄異僧云如何是異師云透過萬重関僧云只這如何透師便打云言前薦得辜負平生句後投機殊乖道體離此二途請師方便師竪拂云爭柰這个何僧云與麼則太保證明師云你莫帶累太保問如何是佛師云朝看東南暮看西北問德山棒臨濟喝意𣅀如何師云寶應今日不用僧擬進語師云瞎漢便打問疑則与賊為伴不疑則野塚為家時如何師云北𠨑山下千丘萬丘未審郍个是你家僧以坐具槭一槭師云洎不問過問如何是古佛心師云三个婆婆排班拜問如何是清淨法身師云新羅人不裹頭僧云向上還有事也無師云有僧云如何是向上事師云新羅人不裹頭安貟外問弟子不會請師𡸁示師云水急浪開漁父見錦[鱗-(烈-列)+大]透過碧波中貟外云承教有言是法住法位𠀍間相常住如何是常住底法師竪起拄杖召貟外云且道這个是住底法不是住底法貟外云未曉之徒如何賑濟師云依稀似曲纔堪聽又被風吹別調中貟外云一物不將來時如何師云何得對眾妄語貟外擬議師便喝問如何是祖師西來意師云風吹日炙問只如龍牙問德山山乃引頸此意如何師云德山引頸寶應即偃身縮項問秖如和尚道新婦騎驢阿家牽意旨如何師云百歲翁翁失却父僧云百歲翁翁豈有父師云汝會也師復云諸上座不見興化老人道直饒汝喝得興化向虚空裏撲下來一點氣也無忽然甦息却向汝道未在何故我未向紫羅帳裏撒真珠與你諸人胡喝乱喝作麼師云實為如斯今時兄弟只管撗喝竪喝及至窮[前-刖+者]並無言說看他臨濟會下有僧出來禮拜臨際便喝僧云老漢莫探頭好際云汝道落在什麼𠁅僧便喝又有僧問如何是佛法大意際便喝僧禮拜際乃召眾云你道適來這一喝好喝也無僧云草賊大敗際云過在什麼𠁅僧云再犯不容際云要識臨際賔主話問耴堂中二禪客師云諸兄弟學般若菩薩[匕/且]湏諦當去始得雖然如是曉者還稀珎重。

　　師一日上堂汾陽昭和尚出問百丈卷蓆意旨如何荅云龍袖拂開全體現進云未審師意如何荅云象王行𠁅絕狐蹤昭於是言下大悟遂提起坐具頋視大眾云萬古碧潭空界月再三撈漉始應知禮拜歸眾時葉縣省和尚作首座纔退便問昭兄你適來見个什麼道理便與麼道云正是我放身捨命𠁅省便休。

　　小叅示眾云老僧擬欲歸鄉什麼人随得去時有僧問未審和尚什麼時去師云待有伴即向你道僧云無伴底事作麼生師云盡日不逢人明明不知𠁅僧云忽遇一人又作麼生師云迷子不歸家失却來時路僧云請師𢫾个歸鄉路師云枯木藏龍不存依𠋣僧云和尚什麼時節却囬師云一去不知音六國無消息僧云正當歸鄉底事又作麼生師云獨唱胡家曲無人和得齊僧云忽遇知音在時如何師云山上石人齊拍掌溪邊野老笑呵呵僧云歸鄉囬來底事又作麼生師云八國奉朝衣四相無遷改僧云未審居何位次師云文殊不坐金䑓殿自有逍遙竹拂枝問如何是梵音師云驢鳴狗吠問如何是截徑一路師云或在山間或在樹下問如何是和尚不欺人底眼師云看看冬至來僧云畢竟如何師云即便春風至問遠聞和尚無絲可掛及至到來為什麼有山可守師云道什麼僧便喝師亦喝僧禮拜師云放你三十棒久立眾慈伏惟珎重。

　　師出鏡清十二問荅洎翠岩代語師於一語下代三轉

　　問時至草菴無一物為什麼却有盈餘清云要道何難岩云適來道什麼師代云自不知又云洎成忘却又云共語不知音。

　　問盡𠃵坤不出一剎郍今時人向什麼𠁅辨明清云共語商量岩云向你道什麼辨明師代云不問他別人又云明眼人𥬇你又云用辨即非。

　　問無神通菩薩為什麼蹤跡難尋清云波斯眼黑岩云莫[鬼-(白-日)]語師代云不是閑心𠁅又云被他捉[前-刖+者]又云不勞舉步。

　　問辨得親踈底人為什麼却被親踈不肯清云不平按劒岩云當得也無師代云莫守閑又云大有人不解恁麼問又云不可辨親踈。

　　問明知生是不生之相為什麼却被生之所流清云明知無力岩云不関老兄事師代云自領過又云喚什麼作生[死-匕+巳]又云爭得不知有。

　　問人人具眼逢訪道人道即是不道即是清云頭上仙陁岩云莫道乞辨明師代云分明舉似他又云莫道乞荅話又云若不是寶應洎合遭他毒手。

　　問體本無瑕翳為什麼坐施良藥清云却正道[前-刖+者]岩云且放老僧過師代云知過人難得又云更教誰喫棒又云今日草賊大敗。

　　問達者同逰一路行為什麼不行清云已到平頭岩云老兄還達也未師云不爭先又云到了不知又云但請先行。

　　問盡令提綱為什麼不塞時人口清云自還得岩云老兄還知明州米價麼師代云還曾失麼又云湏知老兄又云爭知今日。

　　問無形本寂寥為什麼有物先天地清云寶公曲尺志公剪刀岩云領過得也未師代云欺他作什麼又云阿誰與麼道又云不是闍梨置問。

　　問十方薄伽梵為什麼一路涅槃門清云家無二主岩云怪得人麼師代云到者方知又云一尚不可得又云常防此問。

　　問同氣連枝為什麼却根莖有異清云邵案迸彩岩云阿誰道有異師代云紹得麼又云見有前後又云今朝二十五。

　　師出風宂四賔主語僧云如何是賔中賔宂云攢眉看白雲師別云去來長自在不與白雲齊問如何是賔中主宂云入市雙瞳瞽師別云高声唱叫遶街行問如何是主中賔宂云囬鑾兩耀新師別云定國安邦賀太平問如何是主中主宂云磨礱三尺劒待斬不平人師別云収畨猛將寸草不留。

　　師出四種照用語問如何是先照後用師云南岳嶺頭雲太行山下賊問如何是先用後照師云太行山下賊南岳嶺頭雲問如何是照用同時師云収下南岳嶺頭雲捉得太行山下賊問如何是照用不同時師云昨日有雨今日晴師出四賔主語問如何是賔中賔師云青山綠水分問如何是賔中主師云棒下耴分明問如何是主中賔師云退己讓人問如何是主中主師云斬盡不留身。

　　師出四料簡語問如何是奪人不奪境師云人前把出遠送千峰問如何是奪境不奪人師云打了不曾嗔冤家難解免問如何是人境兩俱奪師云萬人作一塚時人尽帶悲問如何是人境俱不奪師云問𠁅分明荅𠁅親。

　　師出德山三轉語扵一句中各下三轉問如何是凾盖乹坤句師云大地雪漫漫又云普天匝地又云海底紅塵起如何是截断眾流句師云不通凡聖又云洎合放過又云橫身三界外問如何是随波逐浪句師云要道便道又云有問有荅又云此去西天十萬八千。

　　師舉僧問禾山如何是道山云耕人田不種僧云如何是道中人山云禾熟不臨場因僧問師出語云耕人田不種意旨如何師云大勛不竪賞僧云禾熟不臨場意𣅀如何師云任從風雨爛。

　　師出盤龍和尚問行者接待不易行者云開心椀子盛將來無縫合兒合將去師云撗檐拄杖登霄漢使煞農夫煑粥人。

　　師出僧問如何是祖師西來意荅云風吹日炙師又云多年塵土無人拂一身常在鎮天涯。

　　勘辯語

　　師諱省念萊州人也姓狄氏受業於本郡南禪纔具尸羅徧逰叢蓆晚造風宂會中密常勤誦蓮經眾咸謂念法華也偶知客退即就請師一日風宂見師侍立次乃𡸁涕告之曰不幸臨際之道至吾將墜于地矣師曰觀此一眾豈無人邪宂云雖敏者多見性者少師曰如某者如何宂云吾雖望子之久猶恐耽[前-刖+者]此經不能放下師曰此亦可事願聞其要於是風宂上堂舉𠀍尊以青蓮目顧視大眾迦葉正當與麼時且道說个什麼若道不說而說又是埋沒先聖且道說个什麼師乃拂袖而退宂擲下拄杖便歸方丈侍者隨後入室請益念法華為什麼不祗對和尚宂云念法華會也次日師與真園頭同上問訊次宂又問真曰作麼生是𠀍尊不說說真曰鵓鳩樹頭鳴宂云你作許多癡福作什麼何不躰究言句又問師曰汝作麼生師曰動容揚古路不堕悄然機宂云你何不看法華下語師受風宂印可之後泯迹韜光人莫知其所以因楚和尚初至汝州宣化安下風宂令師傳語纔相見展坐具次便問展即是不展即是楚云自家看耴師便喝楚云我曾親近知識來未甞輙敢恁麼造次師云草賊大敗楚云來日若見風宂和尚待一一舉似師云一任一任不得忘却師乃先囬舉似風宂宂云今日又被你収下一貟草賊師云好手不張名楚次日纔到相見便舉前話宂云非但昨日今日連贜捉敗扵是師乃名振四方遠近學者承風而湊初住汝州首山為第一𠀍也石門遣使馳開堂書至師乃集眾於法堂上使纔近前人事師約住云是洞上宗乘是雪嶺家風使云書中已載師云一不成二不是使無語師云且坐喫茶。

　　一日師問僧近離甚𠁅僧云襄州師云路上曾逢逹麼也無僧近前不審師云這个是驢前馬後底僧云和尚又如何師云非公境界且坐喫茶僧纔坐師又問在什麼𩂜過夏僧云石門師云水牯牛安樂麼僧云及時水草師云為什麼傷人苗稼僧云對和尚不敢造次師云放過即不可便打。

　　師一日問僧是凡是聖僧云非凡非聖師云太不定生僧云離此二途請師速道師云首山今日燒香供養你去也僧云某甲特來禮拜師云滳水難消。

　　一日問僧近離什麼𠁅僧云廣慧師云穿雲不渡水渡水不穿雲離此二途速道速道僧云某甲昨夜𪧐長槗師云你恁麼合喫首山棒僧云某甲未曾參堂師云兩重公案僧云恰是師云郍郍。

　　又一日師見僧參次乃問近離甚𠁅僧云襄州師云夏在甚𠁅僧云洞山師云還我洞山鼻孔來僧云不會師云却是老僧罪過。

　　又一日問僧上人近離甚𠁅僧云南方師云遠來不易且坐喫茶。

　　又一日問僧近離甚𠁅僧云襄州師云有事相借問得麼僧云便請師云且喜沒交涉又云鷂子過新羅。

　　又問僧近離甚𠁅僧云西京師云路上還逢逹磨也無僧云適來已參見和尚了也師云為什麼築着鼻孔僧云已知痛痒師云打破大唐囯𫟚覔个知痛痒底人了不可得且坐喫茶。

　　有僧來叅師乃問近離甚𠁅僧云龍門師拽傍僧[摑-或+王]一[摑-或+王]喝出去。

　　一日有僧侍次師乃喚僧名僧應喏師云且去別時來為你說僧云而今尚自不說別時决定不說師云我也罪過你也罪過。

　　僧一日入室師云且去別時來僧應喏師便打師𣫭見僧來便云恁麼來者是誰僧云問者是誰師云是老僧僧便喝師云向道是老僧又𢙣發作什麼僧又喝師云恰遇棒不在僧云草賊大敗師云得便冝是落便冝。

　　有僧入室師便喝僧亦喝師又喝僧禮拜師便打云伏惟尚[享-口+(〡*＝*〡)]。

　　一日因僧入室師喚僧名僧應喏師云錯僧云某甲有什麼敗闕𠁅師云錯。

　　有新到相見師問從什麼𠁅來僧云芭蕉來師云芭蕉有何言教僧云曾見有僧問牛頭未見四祖時如何蕉云知僧云見後如何不知後有僧舉問襄陽石門徹禪師只如二尊𪧐意𣅀如何徹云先行不到末後為初僧一日入室師云恁麼來者是誰僧云某甲師云莫道是別人僧禮拜師云適來見个什麼道理即禮拜僧云今日大似因齋慶讃師云我適來一期向你恁麼道速湏吐却僧云也知和尚曲為某甲師云後有人問你向他道什麼僧拂袖便出去師召僧名僧回首師便喝僧云這老賊師乃以頌示之曰四門通一要一要具三玄在賔全正令立主要湏圜。

　　又一夜師行道次見暗裏有僧師乃問是誰僧不對師云我也識得你僧大𥬇師云你不得道是別人復作一頌示之輕輕踏步恐人知語𥬇分明更莫疑智者只此猛提耴莫待天明失却鷄。

　　師次住寶安山廣教禪院亦為第一𠀍後徇眾請入城下寶應禪院(即南院第三代)三𠁅法席海眾常臻淳化三年十二月初四日午時上堂示眾曰今年六十七老病随緣且遣日今年記却來年事來年記[前-刖+者]今朝日至四年十二月日與時無爽前記上堂辝眾仍作偈曰白銀𠀍界金色身情與無情共一真明暗盡時俱不照日輪午後是全身言訖安坐日將昳而逝壽年六十八茶毗収舎利。

　　偈頌

　　靈雲見[木*(七-(乏-之)+北)]花

分明歷𠀍三十春因悟[木*(七-(乏-之)+北)]花色轉新人人盡得靈雲意不識靈雲是何人

　　玄沙云諦當甚諦當

玄沙道𠁅少人知密密相逢更莫疑今古相傳親的旨少年多是白頭兒

　　四賔主頌

悟了却從迷裏悟迷悟從來無差㸦始知本末至于今今古相承無別路無別路莫問人說今古問來事元是主從他人問賔主識得賔全是主主中賔賔中主更互用無差互賔中賔主中主兩家用莫讓主把定乹坤大作主不容擬議斬全身始得名為主中主

　　偶作三頌

我有一機不假修持若人問着便喚沙弥

我有一[前-刖+者]不自棲泊若人更問劈口便[前-刖+者]

我有一宗勿示西東若人擬議別喚王公

　　送化主四頌

報你參禪賔人中有見親若求端的𣅀[膜-大+(句-口+匕)]月望陽春

臨行少語足人怜莫辱家風汙舊賢保護盡從今日去靜坐寒䆫月那邊

幾多[匕/具]子向西東物外縱橫莫用功随𠁅化緣皆是道臨行一句盡流通

廓然無事少人聞任意縱橫勿計程步步登高看前路莫教失脚堕深坑

　　示眾三首

背隂山子向陽多南來北徃意如何若人問我西來意東海東面有新羅

咄哉巧女兒攍梭不解織貪看𨵻鷄兒水牛也不識

咄哉拙郎君巧妙無人識打破鳳林関穿靴水上立

首山念和尚語錄終


國家圖書館善本佛典第 48 冊 No. 8939 古尊宿語錄


汝州葉縣廣教省禪師語錄

　　叅學小師　　　智親　　重錄

　　師初開堂日纔昇法座大眾雲集師捻香示眾云此一瓣香不從他方得即汝州水土然願　皇帝萬歲重臣千秋文武百僚常居祿位但某道薄人微觸事荒𤨏謝郎中廵撿司徒諸官貟等光揚佛日野干說法釋迦和南𣑽王前引帝釋後隨重法不重人謝西州和尚遠發緘封曲獎𤰞能悚惕無盡兩院主首街市𣞀越堂內僧眾請某開堂說箇什麼即得若說三乗五性來又有經律論座主宣揚若說仁義禮智信又有夫子夫子是儒童菩薩入廛化俗若是闡揚宗𣅀又有諸方𪧐德和尚穿鑿了也更教某甚𩂜運釿斧即得便有僧問祖相傳心印印印皆親師今出𠀍法　嗣何人　師云寰中天子塞外將軍學云汝海一滴蒙師𢫾向上家風事若何師云高祖殿前樊噲怒須知萬里絕煙塵。

　　問昔日𠀍尊說法𣑽王親躬此日朝騎臨筵將何𢫾教師云塞鴈過時聲咽咽喜鵲喃喃恱殺人進云與麼即法雨洪傾人天有頼也師云雲綻家家月春來𩂜𩂜花。

　　問不落諸緣請便道師云落。

　　問如何是無縫塔師云頭不梳面不洗問如何是出家人師云緊裹頭進云與麼即在家出家師云麄麻鞋。

　　問喫却施主食將何報荅他師云老僧罪過進云與麼即萬兩黃金亦消得師云家醜不外揚。

　　問寶劒未出匣時如何師云不可錯恠老僧進云出匣後如何師云換手搥𦚾。

　　問如何是禪師云文殊殿如何是道師云法堂是老僧蓋進云禪道相去多少師云汝問我荅進云向上還更有事也無師云有如何是向上事師云八捧對十三學家禮拜師云教休不肯休直待雨霖頭。

　　問如何是清淨法身師云廁坑頭籌子。

　　問機臨一句請師速道師云速進云與麼即沙場無朕跡也師云滴血驗身容。

　　師乃云逹麼西來為傳東土直指人心見性成佛獨摽萬像物外宣揚悟之者纖毫不隔迷之者背覺合塵中下之機也須子細莫虛過時光各各有之况以西來的意教外別傳道契一言縱撗自在打破髑髏揭却腦蓋豈不是慶快。

　　僧問學人來日擬入帝京帝王不頋時如何師尋時頌荅云一年春盡一年春觸目無𥝠遍𠃵坤時人盡唱無𥝠曲罕遇知音對者稀進云與麼即𩂜𩂜通身去也師云底事作麼生進云十方𠀍界盡是學人行履𩂜師云真師子児進云謝師證明師云一翳在眼天花乱墜。

　　問如何是佛法大意師云麥賤米貴問如何是當機一句師云有你驢漢問進云與麼即打鼓弄琵琶也師云捺𩋰放屁聲。

　　問如何是隨色摩尼珠師云閙市散本進云未審意[二/日]如何師云拍手唱歌行。

　　問維摩丈室不以日月為明和尚丈室以何為明師云眉分八字進云未審意𣅀如何師云雙耳垂肩。

　　問如何是古佛心師云何不高聲問進云莫者便是也無師云是即錯進云如何得不錯師云千錯萬錯。

　　問如何是非非法義師云十字路頭坐進云不會意𣅀如何師云一任眾人看。

　　問如何是金剛不壞身師云百雜碎進云不會意𣅀如何師云終是一堆灰。

　　問如何是出家人師云草深不露頂進云露頂後如何師云搒殺塚頭蒿。

　　問無邊身菩薩來還起也無師云水牯牛進云與麼即頭上安頭師云一頓五㚈料。

　　問蓮花未出水時如何師云𥪰生頭角進云出水後如何師云一場𢣾㦬。

　　問承古有言未得入頭直須入頭既得入頭不得孤負老僧意𣅀如何師云獨脚蝦䗫能上樹進云未審意𣅀如何師云野鵲帶席帽。

　　問如何是戒定慧師云破家具。

　　師上堂良久云大眾夫行脚禪流直須[前-刖+者]忖叅學須具叅學眼見地須得見地句方始有相親分始得不被諸境惑亦不落於𢙣道畢竟如何委息有時句到意不到妄緣前塵分別影事有時意到句不到如盲摸象各說異端有時意句俱到打破乹坤界光明照十方有時意句俱不到無目之人縱撗走忽然不覺落深坈。

　　問如何是道師云萬緣俱頓息夜半繡鴛鴦。

　　問如何是祖師西來意師以手劃劃進云不會此意如何師云合掌靈山問𠀍尊。

　　問如何是和尚心師云長三尺進云如何通信師云方圎二寸餘。

　　問學人未到來時如何師云疑殺老僧進云到來後如何師兩手搥𦚾。

　　問慈雲起𩂜雷聲大廣教門下霹靂聲時如何師云今冬頻雨雪來年麥大熟進云恁麼即大眾有依𠋣也師云㷔頭誇富貴今古化灰塵問起坐相隨為什麼不識師以手劃一劃進云恁麼即直截根源也師云𡨋𡨋一去杳杳何知。

　　師上堂良久云宗師血脉或凢或聖龍樹馬鳴天堂地獄鑊湯爐炭牛頭獄卒(森羅)萬像日月星辰他方此土有情無情以手劃一劃云俱入此宗此宗門中亦能殺人亦能活人殺人須得殺人刀活人須得活人句作麼生是殺人刀活人句道得底出來對眾道看若是道不得即辜負平生珎重。

　　問忽遇大闡提人來還相為也無師云西天出白㲲進云未審此意如何師云東土波斯鼻孔大問十方薄伽梵一路涅盤門如何是一路涅盤門師云洞山見雲門進云未審意𣅀如何師云山僧是冀州人。

　　問如何是真道人師云露崖崖進云不會意𣅀如何師云莫遣外人聞。

　　問心地法門與佛相去多少師云闍梨致問老僧有荅進云未審意𣅀如何師云五九盡日春。

　　問如何是道師云家家門前長安路。

　　問如何是西來意師云齋後一椀茶。

　　問己事未明以何為驗師云閙市裏打靜搥進云意𣅀如何師云日午點金燈問如何是無縫塔師云破皮厚三寸進云未審意𣅀如何師云金牓題名天下傳。

　　問如何是清淨法身師云蝗䖝步蜪驚人恐飡食苗稼盡傷心進云為什麼學人不識師云無心㐲物賀太平。

　　師上堂有僧問纔上法堂來時如何師拍禪床一下進云未審此意如何師云無人過價打與三百。

　　問清淨伽藍為什麼打魚鼓喫飯師云打草蛇驚。

　　問路絕煙塵時如何師云無手行者能打餅進云恁麼即傀儡人抽牽也師云無目之人不假燈。

　　師上堂云聞鍾聲即尋聲而來如無鍾聲向甚𩂜去即得若是上來下去是何面目不來不去又濕地上坐了也作麼生是納僧出氣底鼻孔道得底出來道看直饒道得也是勿交涉若是道不得也即墮坈落壍便下座。

　　問煞父煞母佛前懺悔煞佛煞祖向甚麼𩂜懺悔師云長連城進云不會意[二/日]如何師云天靈盖。

　　問承古有言良由取捨捨即是不捨即是師云大洋海底鑚龜卜進云恁麼即取捨俱忘也師云遇明眼人舉似。

　　問如何是佛云大意師云杏熟來年麥進云不會意[二/日]如何師云棗収當年禾學人禮拜師云彭祖壽年八百𡻕莫忘却稀禾稹麥。

　　問如何是納僧活計師云城東太山廟進云不會意𣅀如何師云判官手裏筆。

　　問如何是露地白牛師云破盆子進云未審意𣅀如何師云堪作麼。

　　問不落言詮請師便道師云西方極樂𠀍界進云恁麼即滿口道不得也師云東土樹子大。

　　問如何是和尚受用𠁅師云長三尺。

　　問如何是毗盧體師云寒時寒煞熱時熱煞進云不會意𣅀如何師云冬天著火向夏月取凉行。

　　學人心病請師一服妙藥師云破皮厚三寸進云未審意𣅀如何師云杖頭挑取。

　　師上堂云廣教有驗人関截人機活人句還有人道得麼若是道不得辜負平生。

　　問和尚朝也說暮也說還接得幾人師云洎合疑殺老僧。

　　問靈山如𦘕月漕溪如𢫾月如何是真月師云昨日擊金鍾告報天下聞進云恁麼即山河大地也師云大眾齊合掌香煙滿乹坤。

　　問無目人來請師𢫾路師云坐飡都不問莫作問禪賔進云不會此理如何師云紫羅袋裏盛官誥金牓題名天下傳。

　　問大施門開請師𡸁示師云腦後抽簮進云便恁麼會時如何師云孤峯無𪧐客進云[口*(皮-(〡/又)+(並-(前-刖)+王))][口*(皮-(〡/又)+(並-(前-刖)+王))]師便打。

　　問如何是𠀍尊不說說師云涅盤山側畔香煙滿乹坤進云如何是迦葉不聞聞師云觀音勢至引到西方。

　　問如何是學人親切𩂜師云昨日十九今日二十。

　　問如何是毗盧師法身主師云僧排夏臘俗列𦒿年進云向上還更有事也無師云有進云如何是向上事師云萬里崖州君自去臨行惆悵怨他誰。

　　問布鼓當軒擊誰是知音者師云眼中有澁釘進云未審此意如何師云喬翁賽南神。

　　師上堂云諸[禪-(口*口)+(ㄙ*ㄙ)]德若是說[禪-(口*口)+(ㄙ*ㄙ)]說道說佛說法來又匝匝地遍天遍地也更教廣教說箇什麼即得若約至理論似此之輩且去涅盤堂內粥飯裏將養始得謂何如此當言不避截舌若是說[禪-(口*口)+(ㄙ*ㄙ)][禪-(口*口)+(ㄙ*ㄙ)]是病若是說道道亦非真說佛被佛謾說法被法障也錯恠廣教雖是善囙而招𢙣果何不離此之外試與廣教相見看方有叅學分始得不被諸境惑亦不落於𢙣道還委息得麼直饒委得入地獄如箭射無人替代渠莫道不道珎重。

　　問遍歷寰中未曾逢一人時如何師云椀進云恁麼即碧霄雲外無依𠋣也師云未曾解開𩋰僧云錯師云尋時打二十棒趂出院。

　　問如何是密密𠁅用心師云閙市裏輥毬進云未審意[二/日]如何師云一任眾人看。

　　問如何是涅盤門師云三更無忌諱進云未審此意如何師云却忌五更時。

　　問西州和尚遷化向什麼𩂜去師云寶塔元無縫靈骨鎮天涯。

　　問如何是涅盤路師云玄沙不出嶺寶壽不渡河。

　　問如何是正令一句師云古墓裏點燈猶作恠樹上叫喚闍梨意如何。

　　問六國來朝時如何師云南有雪峯北有趙州進云恁麼即萬里絕煙塵也師云目前無一物不換太陽春。

　　問遠遠相投請師一接師拈起火示云會麼云不會師云滿爐添炭猶嫌冷路上行人只守寒。

　　問維摩默然文殊讃善此意如何師云莫埋沒維摩進云恁麼即清淨道場師云莫錯認定盤星。

　　問春來萬物秀石頭為什麼不生芽師云為報遐方叅禪子只為麄心致令廣教打二十進云又太不慈悲生師云禍福無門唯人自召。

　　師上堂云說底法即便是也十二時中行住坐卧喫粥喫飯合掌頂禮麄言細語闘打相爭揮拳掉臂是也不是若道不是即法有二見若道是為什麼不休去不歇去若約至理論須是待廣教與你打破髑髏揭却腦蓋廓然山河無礙豈不慶快還委悉得麼直饒委悉得入地獄如箭射無人替代渠莫言不道珎重。

　　問彼自無瘡勿傷之也道合隨機請師應用師云今年頻雨水何人不傷心進云恁麼即雲散青天出山高眾岫歸師云日出天然異森羅觸目真。

　　問忽逢大闡提人来師還相為也無師云法久成弊進云慈悲何在師云年老却成魔。

　　問如何是第一句師云失如何是第二句師云臰[冉-工+又]來蠅如何是第三句師云今日好晴云三句不分時如何師云來日到崖州。

　　問寶劒未出匣時如何師云擗口[前-刖+者]云出匣後如何師云拈却牙齒。

　　問如何是論頓不留朕跡師云日午打三更石人側耳聽云如何是語漸返常而合道師云問𩂜分明覿面相呈。

　　問三災𥪰起如何救之師云廣教不問你來日喫鈐槌云不會師意如何師云涅盤山側念弥陁。

　　問如何是百骸俱潰散一物鎮長靈師云晴乾開水道無事設曹司云未審此理如何師云雨下街頭濕晴乾便無泥。

　　問禁足九旬須藉無䖝之地甚𩂜是無䖝之地師云趂熟人民乱縱撗五月麥熟盡息心云不知甚麼𩂜立身師云夏月多毒熱行人盡休歇。

　　問雪山童子捨身為求諸行此行如何師云掉臂街頭走仰面看青天云恁麼即迷人尋[前-刖+者]向城路也師云此人入地獄萬刼出應難。

　　問如何賔中賔師云慙惶沒心情如何是賔中主師云相手覷前程如何是主中賔師云起坐甚分明如何是主中主師云大祭不留身。

　　問如何超師之作師云老僧眉毛長多少。

　　問古人一言便悟和尚種種說學人為什麼不悟師云草鞋無底云畢竟如何師云皮襪無根。

　　問如何是和尚四無量心師云放火煞人云慈悲何在師云遇明眼人舉似。

　　師上堂良久云惣被須弥山塞却你諸人眼也還覺麼莫不識痛痒若是去却須弥山方有叅學分作麼生是去却須弥山底句若是道得底試對眾道看若是道不得也且莫乱磕便下座。

　　問師子吼時全意氣文殊仗劒意如何師云飛砂走石人驚恠决定彎弓射尉遟。

　　問如何是佛師云白馬駞經云如何是道師云善信扼喉。

　　問本来無一物以何法示於人師云無法示於人。

　　問不施寸刃便登九五時如何師云不封不樹云未審此意如何師云今古不同且應時。

　　問承古有言藏身不吞炭意𣅀如何師云莫遣外人聞云山雉枉遭傷此意如何師云天網恢恢踈而不漏。

　　問夏終此日師意如何師云今年夏末去年秋東京西洛任意㳺。

　　問大用現前不存䡄則時如何師云虛空無䈥骨金搥打不入進云恁麼即百雜碎也師云弥陁佛前親聞玉偈。

　　問如何是塵中獨露身師云塞北有千人帳江南有萬斛舡進云恁麼即非塵也師云學語之流一扎萬行。

　　問如何是和尚深深𩂜師云猫有縮血之印虎有起屍之德進云莫便是也無師云碓搗東南磨推西北。

　　問承教中有言三人同坐解脫床如何是解脫床師云有言須得句進云未審此意如何師云不用更遅疑。

　　問萬法歸一一歸何𩂜師云北𠨑山下進云未審意[二/日]如何師云千年中一遇。

　　問𠀍尊為一大事因緣故出現扵𠀍如何是一大事因緣師云梁園城𫟚円鳳門進云不會意𣅀如何師云襄州出大悲。

　　問行住坐卧如何用心得不落於𢙣道師云莫用心。

　　問如何是文殊活人底草師云須弥頂上雨霖霖進云如何是文殊煞人底草師云錯。

　　問如何是㓛用智師云舉目千山秀大海徹底清。

　　問疑情未息如何除遣師云碓搗東南磨推西北。

　　問學人迷路請師直𢫾師云三更不閉戶進云未審此意如何師云日午不點燈。

　　問承古有言不在內不在外未審在什麼𩂜師云南斗六星北斗七。

　　問一物不將來時如何師云放下[前-刖+者]進云恁麼即纖毫不隔也師云且擔著。

　　師上堂云諸苦所因貪欲為本若滅貪欲無所依止若是無貪欲心在𩂜澇澇隨所碌碌山河大地不礙眼光不礙眼光則且止你道雪山童子眉毛長多少眾中還有道得者麼試對眾道看為你證𢴃若道不得辜負平生便下座。

　　問學人不曉三玄義請師方便第一玄師云截舌三分進云如何是第二玄師云沒蹬驢子夜三更進云如何是第三玄師云晴乾開水道無事設曹司。

　　問羙玉貴金門何異荊山體師云錯進云恁麼即鳳飛在𩂜祥雲聚龍行何慮少風雷師云騎驢不把鞭一𠀍勿模樣。

　　問如何是第一要師云全令提綱行正令却須當道與人看進云如何是第二要師云坐飡都不問莫作問禪賔進云如何是第三要師云包含大地人皆喜滿路謌謠賀太平。

　　問如何是西來意師云骨崙背象牙。

　　問色身病法身病師云江山無阻滯日月鎮長明。

　　問承聞一子出家九族生天某甲兩人出家合作甚道理師云截舌三分進云未審意𣅀如何師云閙市𫟚卧街。

　　問擬過青山時如何師云金州出好漆。

　　問文殊云前三三後三三未審意𣅀如何師云昨夜風寒緊今日又溫和。

　　問如何是百尺竿頭進步底句師云南贍部洲北𣠵單越。

　　問如何是西來意師云冬無積雪夏無餘粮。

　　問如何是古今無異路師云俗人盡裹頭進云未審意𣅀如何師云闍梨無席帽。

　　問得舡便渡時如何師云鈍根阿師進云恁麼即直截根源也師云下坡不走快便難逢。

　　問如何是奪人不奪境師云臰[冉-工+又]來蠅進云如何是奪境不奪人師云沒鐙驢子夜三更進云如何是人境兩俱奪師云光漆無人識進云如何是人境俱不奪師云須弥頂上雨霖霖。

　　問如何是一印印空師云今年夏末[膜-大+(句-口+匕)]人氷進云如何是一印印水師云未逢秋草死爭忍下堦行進云如何是一印印泥師云兩重公桉就萬里江山應不迴。

　　問寂寂無依時如何師云觀身實相進云與麼即謝師指示師云廓然無邊。

　　問龍女獻珠得成佛學人無珠可獻還得成佛也無師云好日多同贈土不贈金進云恁麼即謝師指示師云恐魔逐我後鎮壓在㕔堦。

　　問古路重開時如何師云無目之人不假燈進云恁麼即七縱八撗沒去𩂜也師云拍手唱歌行。

　　問師子吼時無意氣文殊仗劒意如何師云一送荒郊裏千峯永不迴進云恁麼即大眾齊合掌一時念弥陁師云不因寒食節餘日且難來。

　　問香煙起𩂜大眾側聆當為何事師云專聽三下鼓喫粥五更時進云此理如何師云朝霞不出門暮霞行千里。

　　問國師禮倒鐵天王意𣅀如何師云驚動十方剎進云此理如何師云當言不避截舌。

　　師上堂云僧堂入佛殿裏過佛殿入僧堂裏行須弥山騎牛說話木人打鼓唱歌露柱每日𢬟笋犍椎拍手笑他若遇大乗根器不在於言下若是中下之機也須子細珎重。

　　問未遇眾緣時如何師云虛空無瑕翳到者盡息心進云遇眾緣後如何師云任你大海變桑田廣教誰能管得你。

　　問抱璞投師請師雕琢師云把將來看進云恁麼即得遇和尚師云元來是箇糞毬。

　　問古人有不了之句請師為學人說師云破皮厚三寸。

　　問自己面目終日不見時如何師云拈却牙齒[前-刖+者]進云見面後如何師云大眾盡皺眉。

　　問黑雲遮日時如何師云道士戴簮冠進云見日後如何師云金剛眼睛大如拳一問生死事大如何免得攀緣去師云喚什麼作生死進云與麼即是佛性也師云又是七㒹八倒。

　　問看經即是不看即是師云青山無異路東西任意逰進云太不定生師云自是盲者過非日月咎。

　　問萬里無雲時如何師云今年大旱。

　　問古鏡未磨時如何師云磨他作什麼進云磨後如何師云堪作什麼。

　　問古佛舎利為什麼點不上來師云家蔵利器盜者息心。

　　問路逢達道人不將語默對未審將什麼對師云將拄杖對。

　　問驪龍頷下有珠如何取得師云用這糞毬作什麼師有時上堂大眾雲集師良久以手槌胷三兩下喚侍者侍者應喏師云老僧今日頭痛珎重。

　　問聞鍾聲只有這个聲為復別有師云腦後三斤。

　　問真性不隨緣如何得正悟師云大洋海底紅塵起須弥頂上浪滔天。

　　問如何是大作業底人師云城外斬屠兒進云不會此意如何師云一斤秤不住。

　　問大乗以心能荷萬善時如何師云上天無路入地無門進云不會此理如何師云沙門島裏望家鄉。

　　因汝州實應馳開堂法嗣書來上堂有僧問花開五葉法遍乾坤時如何師云九月重陽莭菊花撲鼻香進云恁麼即慈雲普潤也師云廓然無一物光明照十方。

　　問如何是第一玄師云平常道在語必幽玄如何是第二玄師云有問有荅日月長明如何是第三玄師云何勞龜卜問行年。

　　問鍾聲纔罷大眾臨筵向上宗乗請師舉唱師云僧排夏[膜-大+(句-口+匕)]俗列𦒿年進云恁麼即一雨普潤扵大千也師云日出天然異光明照十方。

　　問善法堂中伸一問未審師還接也無師云蜀地錦觀陶綿進云恁麼即承和尚慈悲也師云廓然無障礙縱撗任意㳺。

　　師上堂云諸禪德衲僧是通變道人若遇鑊湯爐炭諸般厄難又如何免得若是免不得何名通變道人作麼生是透脫諸般厄難底句還有透脫得者麼試對眾道看為你證𢴃若是透脫不得即是萬人作塚無人替代渠便下座。

　　問師登師子座祖意事若何師云行為佛事坐是道場進云恁麼即撗身三界外也師云三界外底事又作麼生僧便喝師云疑殺老僧這瞎驢。

　　問向上一路千聖不傳如何是不傳底事師云爐中添火猶嫌冷路上行人只守寒進云未審此理如何師云冬無積雪夏無餘粮進云恁麼即謝師𢫾示師云杖擲高聲唱棒頭頂見血學家禮拜師云教休不肯休直待雨霖頭。

　　問承古有言盡日忙忙那事無妨如何是那事師云大眾一時聞進云此理如何師云行人盡帶悲。

　　問百丈昔時叅馬祖豁然蕩盡更無疑學人今日專請益乞師方便為全提師云黃河有九曲陝府出鐵牛進云大盡三十日小盡二十九已蒙師𢫾示向上機鋒又如何師云深領這一問擔枷過狀有辱先宗進云恁麼即學人禮拜有分也師云兩重公案就萬里江山應不逥。

　　問眾手淘金誰是得者師云杖頭[前-刖+者]眼看進云請師盡令師云灼然落深坈。

　　問疋馬單鎗離君獨戰時如何師云腦後抽簮進云恁麼即陣敗將軍馬空迴也師云受領銀錢莫久停。

　　廣教勘辯語并行錄

　　師勘一僧曰近離什麼𩂜僧云東京師曰你因甚口上破僧云和尚也須子細師云七棒對十三庫下喫茶去。

　　師問僧日暮投林朝離何𩂜僧云新戒不曾學禪師云生身入地獄下去後有僧舉到隨州智門明教大師大師云何不道鏁鑰在和尚手裏。

　　因僧人事一箇書筒師問曰是箇什麼僧云和尚識取好師云元來是箇漆桶僧云請和尚收師云棺木裏努眼。

　　因聞童子念經聲乃問僧曰聞念經聲麼僧云今日勘破師云作家僧云草賊大敗師云老僧今日失利。

　　師勘五人新到云𤙹是雲居供養主那僧云是師云是即一齊坐。

　　因僧入室請益趙州和尚栢樹子話師云我不辤與汝說還信麼僧云和尚重言爭敢不信師云汝還聞簷頭水滴聲麼其僧豁然不覺失聲云㖿師云你見箇什麼道理僧便以頌對云簷頭水滴分明瀝瀝打破乹坤當下心息師忻然矣。

　　師因不安有僧問四大本空病從何來師云口談藥方終不瘥僧云不會此意如何師云[ㄙ*隹]有醍醐心地凉。

　　師因與僧俗三五人行次師拄一條白棒一僧問云只是少一箇皮五𢫾師遂竪起展五𢫾問曰會麼其僧俗云不會師云五輪𢫾上放毫光。

　　師因去將息寮看病僧僧乃問云和尚四大本空病從何來師云從闍梨問𩂜來其僧喘氣又進云不問後如何師云撒手卧長空其僧云㖿便命終矣。

　　師與僧行路次因見死人僧便問車在這裏牛在什麼𩂜師云你蹩𨇨行僧云牛又無行箇什麼師云你既無牛因甚踏破脚僧云恁麼即親從葉縣來也師云莫乱走。

　　師因與僧摘藤花次有僧問此日摘藤花他時還有果報也無師云有即錯僧云恁麼即無果報也師云你却是个作家。

　　師在首山會裏首山一日問云喚作竹篦即觸不喚作竹篦即背合喚作什麼物即得師扵言下豁然頓契遂扵手中掣得竹篦[拗-力+刀]折擲于堦下却云是什麼首山云瞎師便禮拜。

　　師後到襄州廣德廣德垂示云禪德直須是箇師子[(⊥*日)/儿]始得諸人惣具箇師子[(⊥*日)/儿]師便出問承和尚有言諸人惣具箇師子兒如何是和尚師子廣德便作師子吼師云這箇猶是野干鳴還我師子來隨後便喝撫一掌德云真師子[(⊥*日)/儿]師云是何語話德云好好問兄弟師云也不得放過。

　　師到洞山問洞山廓然無依法歸何𩂜山云三翻羯磨師云恁麼即知音不和也山云知音不和底事作麼生師云龜毛拂子長三尺山云你因什麼眉鬚墮落師便禮拜。

　　廣教歌行偈頌

　　塼庵

廣教塼庵廓然無邊隨緣度日任性癡憨森羅萬像凢聖共傳有人到此雪山西畔

　　送僧往東京

攀送老兄入梁園杲日當軒不計年為報我師林下偈無心照破萬重関

　　師有頌三首上監務祠部

祠部見𩂜少人知捿心歇地更無疑有人借問平生事日出東方月落西

祠部見𩂜𩂜𩂜通山河大地是家風任他前面花錦樹無心伏物演真宗

祠部見𩂜廓然安森羅萬像在目前任他前面歡與樂隨緣度日化人天

　　先師有頌師逐句下釋語

　背隂山子日陽多(云逈然無背面)　南來北往意如何(云不墮有無邊)有人借問西來意(云從來無間断)
　東海東頭有新羅(云大地不奈何)

　　師因不安有二頌

　　我今有病　　無見無聞　　清虛之理　　日月長明

　　我今有病　　罕遇知音　　直饒明得　　喪却平生

　　年老有頌

幻身七十三真性不隨緣廓然無障礙青虛獨湛然

　　因僧不問話乃述頌五首

是你不問話山僧不荅禪日頭恰正午𥬇破土地口

是你不問話山僧沒合煞日午打三更露柱夜說法

是你不問話山僧實驚訝冬後一百五廣南出象牙

是你不問話山僧沒可把鼻孔在這裏拈來驀頭打

是你不問話山僧沒可誇蕩蕩隨緣去湖南出紵麻

　　木魚謌

木魚謌木魚謌撗身三界卧擺頭掉尾瞬金鱗凢聖縱撗不奈何老胡聞聳耳聽聲聲振動古佛心逍遙自在無𥝠曲蕩蕩行時任騰騰𢫾日月大山崩踴踴躍躍魔軍驚哮吼吟時雲隊隊大洋海底霹靂聲

　　因共施主送羅漢供到南岳有頌

夙生慶幸共結良緣羅漢遺蹤日月青天松蘿𣠵茂取性巖邊道人行𩂜滿目江山露地白牛廓然無伴森羅萬像只在目前若人不會何𩂜相見有人問[前-刖+者]直下看箭

　　因邀僧逰山頌

逰山日促路嶮巇結束行裝莫駐疑來日遍看山有色擬心棲𩂜隔山迷

　　因山門供養主經過覔頌

諸方化主往來多青山淥水意如何演若達多應認影不知鷂子過新羅

　　讃寶應第二代和尚真

師真師真皃古稜層言直訣烈去住分明森羅萬像普濟群心往來禪子大岳石崩

我師之真何用円青形如滿月徧布乹坤

　　送僧往東京有頌

攀送高僧入梁園春去秋來不計年蕩蕩行時無邪路江山無滯𥬇西天雪山童子言下喝擬議中間萬萬年

　　燈籠

一盞金燈号玲瓏四方八面不施工照破𠃵坤黑暗𩂜山河大地是家風

　　送供養主

化主別仙邑南北無西東超然威音外縱撗𩂜𩂜通明暗皆自尓寂然天地空萬緣俱頓息哮吼振𠃵坤

　　先師三周年忌

師真似日三周已畢遍布𠃵坤翹足七日大展壃風狐魅屏跡香茶供養光漆誰識

　　因與僧看椹子

椹子黑榔檔無心是道場高僧飡一頓菓熟自馨香

　　送氊供養主

前程化道莫辤辛隨緣兀兀任浮沉雲去水來為伴侶時時哮吼振乹坤

　　因雪下有頌四首

　　此日好雪　　誰言氷㓗　　粟米白銀　　新羅日月

　　此日好雪　　萬民樂業　　大展長空　　凢聖路絕

　　此日好雪　　何勞言說　　萬物無心　　江山日月

　　此日好雪　　廓然敗賊　　逼塞乹坤　　誰人分別

　　夏末送僧

高僧相伴過九旬誰人言說話宗乗離凢離聖縱撗妙何人擬議落千峯

　　因僧親近云不知和尚門風師有頌

廣教無門風縱撗𩂜𩂜通大地紅塵起失却主人翁

　　因雨下

　　此日好雨　　乹坤無路　　日月長明　　西方淨土

　　因人事手巾與史諫議述十頌

　　廣教手巾　　無功無能　　觸目受用　　青山白雲

　　廣教手巾　　亘古亘今　　寂寥虛廓　　打破乹坤

　　廣教手巾　　不恊眾情　　有人借問　　大岳石崩

　　廣教手巾　　何勞心神　　明暗自尓　　青山白雲

　　廣教手巾　　瞬目相呈　　露地白牛　　非凢非聖

　　廣教手巾　　誰見誰聞　　直下便會　　喪却平生

　　廣教手巾　　日月長明　　縱撗自在　　新羅國人

　　廣教手巾　　非功織成　　随緣度日　　任性浮沉

　　廣教手巾　　逼塞𠃵坤　　賢愚意解　　笑殺胡僧

　　廣教手巾　　不用持論　　言前薦得　　翳却眼睛

　　因西禪深和尚有頌請齋

莫推延莫推延從來此事只如然[膜-大+(句-口+匕)]雪雰雰兩度降不由人主不由天

　　師有頌荅

不推延不推延森羅萬像在目前[膜-大+(句-口+匕)]雪雰雰天地黑露地白牛遍大千

　　因逰草庵頌

忽覩庵園任性癡憨有人到此如隔関山

　　因備茶筵送供養主師後逐句識

　　有𥂁無醋(釋云如賊入空屋)　　有菜無油(云無𥝠可隔)
　　隨緣兀兀(云任性浮沉)　　百味珎羞(云觸類有得)

　　因僧言話次乃有頌

一到仙州四十秋隨緣兀兀到此休幸遇高僧相伴後縱撗不意到峯頭

　　因僧[冗-几+(舄-臼+(〡*日))]真呈師師遂成頌自識之

　誰人[冗-几+(舄-臼+(〡*日))]真(動用乹坤)　妙筆円青(口吐詞華)　明暗自尓(乾濕同方)
　何勞心神(任性浮沉)　吾真非假(觸類有得)　圖𦘕非真(擬心即[前-刖+老])
　容㒵陋質(天不能盖)　遍布𠃵坤(應物現形)

　　年邁乃有頌

廣教六十八凢聖俱歇滅有人相借問九月重陽節

廣教六十八誰人相體察直下便會得腦後三斤鐵

　　送供養主

一年春盡一年春相煩化道任浮沉森羅萬像無𥝠曲一聲纔動斬𠃵坤

　　扇子

廣教一柄扇本來無背面有時在手中要且無人見

　　拄杖

山僧一條杖縱撗無比量有時在手中應用遍十方

　　笻竹杖

笻竹九莭縱撗無邪大展長空凢聖路絕

　　頌兩堂上座下喝

兩堂上座齊下喝𥌒目之人無分別凢言賔主句下分何勞龜卜問前程

　　示徒

廣教一言凢聖共傳直下便會萬里江山

　　因僧請益

兀兀隨緣任浮沉不拘春夏及秋冬闍梨請益平生事問取寒山始知音

衲僧衲僧不用持論言前薦得腦後三斤

　　因李都尉問和尚生日述成十頌

山僧生日𠁅𠁅真隨緣兀兀任浮沉森羅萬像無𥝠曲日出天然照𠃵坤

山僧生𠁅廓然寧不拘凢聖自在行任他前面歡與樂無心伏物賀太平

山僧生𠁅碧雲中情與非情共真明暗盡時無邪路明明不墮聖凢前

山僧生𠁅少知音任性隨緣過幾春有人借問平生事石人打鼓木人聽

山僧生𠁅據令行十方禪子盡皆驚若人解接無根樹海裏能挑水底燈

山僧生𠁅正令行野老謳謌盡傳名若人不識金剛用涅槃山側井中人

山僧生𠁅亘古今誰人言說話宗乗離凢離聖縱撗妙腦後抽簮祭鬼神

山僧生𠁅在林中碧澗虎聲騪英雄喝廻驚動十方剎萬里江山入千峯

山僧生處峯頂上迦葉聞鍾出洞門粉骨碎身千萬刼思量難報我師恩

山僧生𠁅碧潭中不拘春夏及秋冬一刀兩叚須休去何人擬議落千峯

　　因僧親近乃有頌

廣教一言直下人嫌若人借問萬里江山

　　因上堂有頌

四十五年在仙州凢聖縱撗任君遊有人借問如何事夜至三更到崖州

廣教省禪師語錄終


國家圖書館善本佛典第 48 冊 No. 8939 古尊宿語錄


潭州神鼎山第一代諲禪師語錄

　　開堂日𢫾法座云未登此座化緣已畢諸人還委悉麼若委悉散去得也若不散去不免登於此座入方便品第二去也且不得怪山僧便升座拈香此一炷香奉為今上皇帝聖壽無彊第二炷香為府主學士合郡尊官伏願長光佛日永佐明君第三炷此香不是戒定惠香亦非旃檀沉水只是汝州土冝便燒云供飬首山和尚以酬法乳師遂敷座頋視大眾云摩竭陁國親行此令大眾還知落處麼一句子該天括地逈超格外在眾聖之前所以五天和不齊梵夾不持来釋迦掩室於摩竭淨名杜口於毗耶三乗教外一句別傳敢問大眾作麼生是別傳應試對眾道名遞相證明良久云直饒道得亦未稱祖師意且道如何稱得祖師意諸兄弟[匕/且]湏打辦精神究徹根源到這裏不可說菩提𣵀盤[匕/具]如解[脫-兄+允]向上向下坐禪入定這橋梁開義非得麼然則如是不可無言也山僧初行脚時發足亦無正意叅禪學道只欲東京聽一兩本經論以資平生不期行来行去到汝州襄城縣恰遇汝州風發皷上首山就中見一老和尚彼時蒙它劈頭一錐[匕/且]得俠背汗流當時不覺礼拜了悔之不及大眾且道悔个什麼悔不拽下禪床痛与一頓雖然如是官不容針𥝠通車馬下座。

　　小叅舉洞山云貪嗔癡太無知頼我今朝識得伊行▆▆坐便槌分何心王子細推無量刼来不解[脫-兄+允]問汝三人知不知師云古人与麼道神鼎則不然貪嗔癡實無知十二時中任従伊行即往坐即隨分付心王擬何為無量刼来元解[脫-兄+允]何湏更問知不知。

　　舉資福三句語第一句祖師不知有師云無人解會第二句与祖佛為師師云鼻孔在山僧手裏第三句稱提祖佛師云分明向你道。

　　舉僧問首山如何是和尚家風山云一言截断千江口万仞峰前始得玄師云首山只解說家風不解用家風僧問如何是用家風師云𡎺乃云首山老漢𠰥在聞神鼎任麼道必然大𥬇一場且道肯神鼎不肯神鼎試啇量看諸上座夫叅學湏具叅學眼始得𠰥只愛它人語句[言*巳]在意識下自不能截断俗士尚云男兒不用分時財衲僧家合作麼生[前-刖+者]精彩始得珎重。

　　舉僧問靈泉和尚如何是靈泉印泉云不傳不受曰交代時如何泉云淮南舡子看洛陽師云古人与麼道意在於何要會麼不傳不受珎重。

　　舉僧問靈泉如何是靈泉曲泉云無絃琴有韻絲竹動搖天曰還有知音也無泉云有曰如何是知音者泉云山上石人齊撫掌溪邊野老始知音師云神鼎即不然僧便問如何是神鼎曲師云要唱便唱曰還有知音也無師云有曰未審是什麼人師云無心意識者師云神鼎与麼道与靈泉如何試啇量看湏知各各家風事不同珎重。

　　小叅舉古金峰頌云學道如鑚火逢煙未可𠇲[匕/且]待金星現歸家始到頭師云神鼎即不然學道如鑚火逢煙即便休莫待金星現燒脚又燒頭且道神鼎恁麼道為當違古人順古人別有道理汝道入麼去底人好入麼来底人好到這裏湏具衲僧眼始得莫受人瞞珎重。

　　小叅良久舉鏡清上堂良久有僧問祖歌如何唱清云拖送醉人酒曰入麼則辜負和尚也清云猛虎不食伏肉師云古人恁麼道句前明句後明會麼未問已前會取好。

　　小叅舉僧問趙州黑豆未生芽時如何州云好合醬師云神鼎即不然𠰥問黑豆未生芽時如何向伊道堪作什麼乃有頌曰黑豆未生前誰道好合醬本色衲僧聞堪是甚摸樣華岳頭倒卓湏弥脚[匕/且]上莫言無法用看取者相狀乃云古人与麼道神鼎与麼頌且道違古人順古人還會麼合醬也不中是什麼道理了取始得珎重。

　　舉僧問香嚴如何是道嚴云枯木裏龍吟曰如何是道中人嚴云髑髏裏眼睛後有僧舉問石霜枯木裏龍吟時如何霜云猶有喜在曰髑髏裏眼睛時如何霜云猶有識在師云石霜一向打疊去空界裏作活計後有僧舉似曹山山云這石霜老声聞作這見解曹山有頌曰枯木龍吟真見道髑髏無識眼初明意識尽時消息尽當人那弁濁中清師云入麼會取好。

　　小叅舉鳥窠和尚有小師辝窠問向什麼處去曰學佛法去窠云𠰥是佛法我這裏也有些子小師便問如何是和尚佛法窠於身上拈起布毛示之隨後便吹小師忽然大悟師遂於身上拈起布毛呈大眾隨後与一吹云會麼久後不得辜負老僧珎重。

　　小叅舉令初上座領眾上石門門曰万仞峯前石牛吼穿雲渡水意如何初無對門云山僧住持事大叅堂去石門後舉令僧下語曰久響和尚又云訪道尋師明的[二/日]覺了根源顯異機門曰當時令初上座𠰥下得遮語不將它作參學人師云不喚它作叅學人喚作什麼人會麼把手共行無間路。

　　舉古人曰㳺江海涉山川尋師訪道為參禪自從認得曹溪路了知生死不相關(作麼生是曹溪路右僧對)云得者飲水之義向阿誰說之師曰知云厶甲即如是師意又如何師云出僧堂入佛殿便下座。

　　小參舉紫胡有狗上取人頭中取人𦝫下取人脚你𠰥擬議即䘮身失命師云古人提唱一[(暇-日)-(己-(乳-孚))+口]因緣你道恁麼時下得什麼語神鼎當時𠰥在他會裏便出云者畜生又云死亦作退身勢白兆和尚亦云白兆有狗上不取人頭中不取人腰下不取人脚也不擬議咬得他死便得僧問如何是白兆狗兆作狗声僧云猶是喋屎狗兆云作麼生是咬人狗僧把衲衣角便拂兆便打師云白兆道也不擬議咬得死便休且道其僧便拂兆便打誰得誰失白兆大似[喪-(口*口)+(口*人)]車後掉藥袋亦有僧問如何是神鼎狗向伊道誰敢𠋣門傍戶僧礼拜向伊道神鼎也大嶮有僧便請益此語師云我當時要个不惜身命底人[匕/且]至如今無人稱得老僧意你兩个吐露个消息看僧擬議師云[死-匕+巳]。

　　小參舉溈山示眾老僧百年後於山下作二頭水牯牛左肋下書溈山僧某甲正當与麼時喚作溈山僧又是水牯牛喚作水牯牛又是溈山僧且作麼生啇量師乃有頌不道溈山不道牛認[前-刖+者]何處有来由分明裂破應湏會會得還同不繫舟。

　　舉石門示眾云家山好家山好家山內有無根草澄源異草競芬芳春雷一震金仙道師云作麼生是春雷与大眾說破得麼喝一喝下座。

　　小參舉南泉上堂僧問摩尼珠人不識如来藏[衣-〦+重]親収得珠即不問如何是藏泉云与你往来者是僧云不往不来者又如何泉云亦是藏僧云如何是珠泉喚僧僧應喏泉云你不會我意師乃有頌。

渠問摩尼珠摩尼在何許呼名應荅聲諸方莫錯舉

　　小叅舉僧問風宂如何是第一句宂云三要印開朱點窄未容擬議主賔分師随後一喝如何是第二句宂云妙解豈容無[前-刖+者]問漚和爭赴截流機師[前-刖+者]語云未問已前錯如何是第三句宂云但看棚頭弄傀儡牽抽都在裏頭人師著語云明破即不堪所以首山和尚道第一句薦得与祖佛為師第二句薦得与人天為師第三句薦得自救即不可又云自救也不了師云神鼎亦有人問如何是第一句云蒼天蒼天如何是第二句云有什麼馿漢如何是第三句云近前来向你道才近前便打𠰥恁麼會得也不辜負祖師西来𠰥是従頭一一問過幾時得休佛法不是磨稜合縫底道理似這一脉說話湏是久在它門風来始得[匕/且]是嫌佛不作嫌法不說方可如是子細珎重。

　　小叅舉古人云是日已過命亦随减如少水[美-王+田]思有何樂師云古人恁麼道非有利益非無利益神鼎即不然是日已過命亦随减如少水[美-王+田]有何不樂且道違古人順古人試撿點看珎重。

　　舉古

　　僧問首山一毫未發時如何山云路逢穿耳客曰發後如何山云不用更[迡-匕+幸]疑曾有僧問神鼎一毫未發時如何神鼎只向伊道白雲嶺上云發後如何師云澗下水流師乃云𠰥是前来兩轉語有可咬嚼東看西看𠰥是神鼎者語如喫木札瓦片相似實無滋味[匕/且]是自見自悟始得會麼天高東南地傾西北。

　　肅宗帝問忠國師百年後所湏何物國云与老僧作个無縫塔帝云請師塔樣國師良久云會麼帝云不會師云吾有付法弟子躭源却諳此事已後但問此人國師遷化後帝詔問躭源源亦良久云會麼帝云不會源有頌湘之南潭之比中有黃金充一國無影樹下合同舡琉璃殿上無知識師曰前来國師如此作用不能明了次問躭源源恁麼頌且道尽善不尽善雖成方便湏躰解始得會麼神鼎為你諸人下四轉語湘之南潭之北師云君臣有路中有黃金充一國師云淨妙體常無影樹下合同舡師云千聖同轍琉璃殿上無知識師云凢聖路絕師云𠰥是恁麼會去必不相賺神鼎恁麼注解只是辜負國師。

　　馬王請石門蘊和尚住夾山鑾駕出接自問如何是西来大道蘊云御駕六龍千古秀玉街排杖出金門師云一等是祗對王臣大哥三昧𡩖廓何也恁麼祗對又不辜負西来大意又善能囬㸦其中事理摐然𠰥有問神鼎如何是西来大道對云行且道与古人是同是別久參禪客扵神鼎語中有个見𠁅沒量大人只怕往往蹉過。

　　僧問大哥和尚千鈞之弩不為鼷鼠而發機忽遇大殺活底人来時如何哥云漢王才入鴻門會項莊舞劒始知難又云單雄解弄[束/束]木槊尉[迡-匕+幸]随後唱畨歌師云如有問千鈞之弩不為鼷鼠而發機忽遇大殺活底人来時如何神鼎即向他道千鈞之弩不為鼷鼠而發機亦曾有人問神鼎千鈞之弩不為鼷鼠而發機荅他道阿剌剌阿剌剌其僧擬議劈脊便打且問諸人是什麼道理湏知各各家風事不同究取好。

　　忠國師問僧近離什麼處僧云南方國云南方知識以何法示人曰南方知識道一朝風火散滅如虵[脫-兄+允]皮如龍換骨本来𧴦性宛然無壞國云苦哉苦哉南方佛法半生半滅僧便問未審和尚此間如何國云我此間身心一如身外無餘僧云何得將泡幻之身同於法躰國云你為什麼入於邪道僧云什麼處是某入於邪道國云不見教中道𠰥以色見我以音声求我是人行邪道不能見如来師云若[打-丁+(雨/匆)]者僧恁麼道傳語也不解累它南方知識[打-丁+(雨/匆)]國師恁麼亦是龍頭虵尾前来身心一如向什麼處去試撿點看珎重。

　　小叅舉溈山与仰山行次溈問𠈟曰前頭是什麼𠈟云枯樹子溈又問芸田翁翁亦云枯樹子溈云這田翁他後亦匡五百眾師云為復意在芸田翁處為在𠈟山處為復[悊-斤+勿]不恁麼諸上座一切諸法摐然更不用生事它是父子說話同道者方知珎重。

　　僧問先德遠遠投師請師一接德云兩股金鐶鳴歷歷如来寶杖親蹤跡要會麼有問有荅罕遇知音又問一先德云遠遠投師請師一接德云地湧無源水石人駕慈舟師云此語為復与前来語同耶別耶雖然一个門風也湏是知它尊宿發語處始得作麼生是地湧無源水石人駕慈舟會麼海闊無舟往来不隔珎重。

　　南泉云我十八上便會作活計趙州云我十八上便會破家散宅你道破家散宅好解作活計好初機底人且紹前語久叅底人[匕/且]湏破家散宅更有一言万里崖州僧問石門如何是和尚家風門云解接無根樹能挑海底灯後其僧入室問學人不解挑灯意請師方便接無根門云賈島筆頭挑古韻下筆之處阿誰分又云難遇知音神鼎當初問如何是知音門云逢𨒦[匕/且]言三𡻕子唱[起-(走-土)+(之-、)]巴歌異路行又頌無形無相大威神為接群生展手頻鳥道不遮圎鑑躰金烏常出海東門師云石門恁麼道恁麼頌還會石門家風麼良久云金烏常出海東門珎重。

　　梁山觀和尚悟道頌云昔時珎寶被塵埋何事今朝出故懷參道喜明無說句通玄不是意中猜一炷定光輝法界万重塵鏁豁然開超今異古終難况幸感西湖特地来師云諸上座古人恁麼道意在於何且問諸人作麼生是昔時珎寶試對眾道看道得神鼎与你酬个價數𠰥道不得猶如糞土久立。

　　小參風不鳴條雨不破塊即且止作麼生打得个翻車筋斗到梵天去𠰥有出来作个伎倆有麼莫教帝釋𢙣發後有僧入室某甲當時出来㔫轉一轉便歸眾師云莫教帝釋發𢙣又作麼生僧云知恩者少負恩者多師云築[前-刖+者]鼻孔。

　　應機㨂弁

　　問如何是賔中賔師云瞎如何是賔中主師云一似瞎問如何是主中賔師云放你三十棒問如何是主中主師云耶了。

　　問如何是接初機句師云山河大地問如何是弁衲僧句師云七棒對十三問如何是正令行句師云不通眨眼云如何是立乹坤句師云你擬作麼會。

　　問古人有言靈山話月曹溪𢫾月如何是[匕/具]月師云照。

　　問六國未寧時如何師云道什麼云寧後如何師云謼殺人。

　　問內外追尋一物無時如何師云月似彎弓少雨多風。

　　問古澗寒泉時如何師云不是衲僧行履處云如何是衲僧行履處師云不見有古澗寒泉。

　　問家家門前火把子意旨如何師云四時八節。

　　問問不轉時如何師云即今是轉不轉云謝和尚點破師云通身覺路玄。

　　問輪囬六道底人畢竟如何師云不願成佛曰為什麼不願成佛師云佛亦不究竟云請一言師云昨日猶[言*巳]得今朝話無門。

　　問不施寸刃便登九五時如何師云海晏河清曰治化事如何師云万戶無門鑰皷腹和太平。

　　問路逢達道人時如何師云勘破。

　　問學人擬入海時如何師云海生海曰恁麼則全承此㤙力也師云黑風吹羅剎囬光却得妙。

　　問曉夜不停時如何師云是誰不停。

　　問倒戈卸甲時如何師云大勳不竪賞曰請師原賜師云退問疋馬單鎗時如何師云神鼎打退皷曰畢竟事如何師云想你不是者手脚。

　　問菩提𣵀盤即不問戴角披毛事𠰥何師云不是上座分上事如何是學人分上事師云待你到這田地始向你道曰便什麼時如何師云退身三步。

　　問二王相見時如何師云[月*(恭-共+夾)]行肘步曰什麼則全歸一主也師云天下浩浩。

　　問円霄獨步時如何師云老僧只管看破也曰照破後如何師云還我話頭来。

　　問古人道午前来者木人喚得囬頭午後来者木人喚不囬頭正當午時喚即是不喚即是師云[膜-大+(句-口+匕)]月二十五問然灯前即不問然灯後亦不問如何是王然灯師云一輪光灼灼今古無晦瞑。

　　問諸法未聞時如何師云風蕭蕭雨䬃䬃云聞後如何師云領話好。

　　問蓮花未出水時如何師云千山万水云出水後如何師云万水千山。

　　問古𢖾未掛時如何師云到岸也云到岸後如何師云猶是鈍漢。

　　問師子未出窟時如何師云吼曰出窟後如何師云峭。

　　問𩵋皷未鳴時如何師云看天看地云鳴後如何師云捧鉢上堂。

　　問和尚未見先德時如何師云東行西行云見後如何師云撗擔拄杖。

　　問達磨未来時如何師云西天此土云来後如何師云此土西天。

　　問寶劒未出匣時如何師云狼煙競起云出後如何師云天下太平。

　　問牛頭未見四祖時如何師云天知地知云見後如何師云猶較些子。

　　問和尚未見先德時如何師云山河大地云見後如何師云日月星[辰-二+口]。

　　問撥塵見佛時如何師云佛亦是塵。

　　問覺花未發時如何弁其[匕/具]實師云冬寒夏熱又云天寒打撼戰。

　　問兩手献尊堂時如何師云是什麼。

　　問學人到寶山空手囬時如何師云[膜-大+(句-口+匕)]月三十日。

　　問戴角披毛即不問寶劒出匣事如何師云問處甚分明曰恁麼則尽法無民師云知時別儀堪作闍梨。

　　問三車引不出時如何師云好曰意[二/日]如何師云冝應自忻慶。

　　問如何是和尚家風師云飢不擇食又云逢迎不展手門外有三車。

　　問如何是接人之機師云齋後来向你道曰即今為什麼不道僧随声一喝師云好僧礼拜云放你三十棒。

　　問如何是和尚為人句師云拈柴擇菜曰莫只者便是也無師云更湏子細。

　　問如何是和尚弁衲僧句師竪起拳曰未審意[二/日]如何師云你不妨弁得好。

　　師在眾日僧問上座久後唱誰家曲調師云手執無絃琴[騎-大+(立-一)]牛脚打鼓問如何是道人活計師云山僧自小不曾入學堂。

　　問濟物利生事如何師云闍梨有問山僧有荅。

　　問如何是和尚深深處師云柴門不掩任聽往来曰還許人就近也無師云且領前話。

　　官人𢫾木[美-王+田]問這个是什麼師云驚囬多少瞌睡人官云洎不到此間師云無心打無心。

　　問古人道解接無根樹能挑海底灯如何是無根樹師云日用不知如何是海底灯師云徹髄。

　　問如何是清淨法身師云灰頭土面為什麼如此師云爭怪得山僧曰未審法身向上還有事也無師云有曰如何是向上事師云毗盧頂上金冠子。

　　問殺父殺母佛前懺悔殺佛殺祖什麼處懺悔師云水長舡高。

　　問如何是[匕/具]如躰師云如如不動云如何是[匕/具]如用師云斬。

　　問隔墻見角早知是牛隔山見煙便知是火隔墻不見角是什麼師云不應問山僧。

　　問布以七淨花浴此無垢人既是無垢人為什麼却浴師云清淨亦不立。

　　問菩提本無樹何處得子来師云喚作無得麼。

　　問持地菩薩修路等佛和尚修橋等何人師云近後又云修猶未了在。

　　師行脚時與數𦒿宿㳺南嶽一僧舉論宗乗頗敏會野飯山店中供辦而僧論說不已師云三界唯心萬法惟識惟識惟心眼声耳色是什麼人語僧云法眼語師云其義如何僧云唯心故根境不相到惟識故声色摐然師云舌是根境否僧云是師以筯挾菜置舌上含胡而語曰可謂相入邪坐者駭然不能荅師云路途之樂終不到家見解入微不名見道參須實叅悟須實悟𨶒羅大王不怕多口。

　　僧問首山如何是佛山云新婦[騎-大+(立-一)]馿阿家牽因僧請益師乃有頌。

　　新婦[騎-大+(立-一)]馿阿家牽誰後復誰先張三与李四拱手賀堯年。

　　又頌從上諸聖惣皆然[起-(走-土)+(之-、)]坐忪諸沒兩般有問又湏向伊道新婦[騎-大+(立-一)]馿阿家牽師復云然雖如此未尽首山大意在僧云如何是首山大意師云天長地久日月齊明。

　　靈雲桃花

傷嗟尋劒客桃花遇春開靈雲一見處今我𥬇咍咍

　　偶述三偈

長安甚樂到人稀(千聖同源)到者須知不是歸(方可校些子)[匕/且]道逈超凡聖外(云有人不肯在)由是曹溪第二槌(青霄無路)

自在神鼎寺少𥂁兼無醋(內外推窮一物無)雲水𠰥到来撒手空囬去(我宗無語句亦無一法与人)

直下無一物休言無[前-刖+者]𠁅(四大本空俳依何住)禪流聞此說不用更重注(更莫忉忉)

　　[止/(戊@示)]旦云眾不下山

今年六十九(到与麼田地)四大将衰杇(知)自此不下山(休)白雲且相守(彎〃圈〃且任麼過時)

　　僧見師舉話略有㨂辨乃問如何得似和尚去師云闍梨受屈作麼

一自學叅玄諸方不問禪水聲流自響舉目看青天

　　有宰官問師坐禪如何師頌云

寂寂無一事醒醒亦復然森羅及万象法法尽皆禪

　　冬節頌

冬節年年事𠀍俗多般異祖師門下客長舒兩脚睡食後三廵茶以表山僧意皷聲𠰥動時敢望同来至

　　師不赴王莾山請僧問佛不違眾生之願和尚為什麼有請不赴師云莫錯怪老僧好頌曰

一月普現一切水一切水月一月攝𠰥人解了如斯意大地眾生無不徹

　　師在眾時与汾陽昭和尚共作拄杖頌

　　昭頌

一條拄杖標揭徑[匕/且]螺文爆節有時撗擔肩上大地𠃵坤挑括

　　師頌

得𠁅不在高峯亦非深溪澗壑如今幸得扶持老病是為依托一朝卓在孤峯一任諸方拈掇

　　頌上玉泉和尚

一種輪囬又一迴入廛𡸁手化群迷智大豈留生死界悲深不住𣵀盤堦毗盧經卷塵中現優鉢羅花火裏開非但我今難比况千佛稽首歎竒哉

　　示初機

一步一登臨無非般𠰥心逢人只麼道終不悮他人珎重何方去家山一道光箇中𠰥不會塵刼受忙忙

　　送清首座

神峯寒露別知音此後同誰話此心出匣大聲驚宇宙甚時終得會衣襟

此日登途去煙雲氣色全我無相憶語更在蘊於言

　　偶述八偈

淡薄且随時家風誰得知有人来請益搖頭未許伊

神鼎有一機不用更遟疑日午打三更白淨崑崙兒

神鼎有一言絕慮不忘緣日頭恰正午曉夜過西天

神鼎有一約不用更斟酌分明向你道文殊問無[前-刖+者]

神鼎家風水𣳘不通禪客上来換手槌𦚾

神鼎一言瞥尓三千禪客上来急急前行

神鼎一說不用分別禪客上来清風明月

生緣襄水度[止/(戊@示)]華偶携瓶錫看天涯路逢一人穿耳客咄我囬頭得到家自此端然無一事今居神鼎卧雲霞有人𠰥問西来意遙𢫾南山一[(暇-日)-(己-(乳-孚))+口]畬

　　門人冩真求賛

神鼎真誰人冩吾之相一如也真相既尓秋天月夜瞻之冩之摩訶般𠰥

神鼎諲禪師語要終


國家圖書館善本佛典第 48 冊 No. 8939 古尊宿語錄


并州承天嵩禪師語

　　上堂云文殊仗劒五䑓撗行唐明一路把断妖訛三𠀍諸佛未出教乗網底逰魚龍門難渡𡸁鈎四海只釣獰龍格外玄談為求知識𠰥也舉揚宗𣅀須弥直湏粉碎𠰥也說佛說祖海水便須枯竭寶釰揮時毫光萬里放汝一路通方說話把断咽喉諸人甚𠁅出氣問師唱誰家曲宗風嗣阿誰師云地連嵩嶽水接伊川與麼則風宂一句親明𣅀未審家風事𠰥何師云汝原無異路寶應萬群機問万法還從一法生一法從甚𠁅生師云湘州𢁈筯管陶綿問如何是學人的的用心𠁅師云[前-刖+者]衣喫飯自家事云與麼則和尚慈悲也師云寒溫冷暖大家知問如何是承天家風師云胡餅日日新[鮮-(烈-列)+大]佛法年年依舊云只這便是為別更有師云更有則錯云與麼則𥬇殺衲僧口也師云不得不𥬇云[巳/心]合不問過師云苦痛蒼天問鈍根樂小法不自信作佛作佛後如何師云水[衣-〦+重]捉麒麟云與麼則便登高座也師云[騎-大+(立-一)]牛上三十三天問古人東山西嶺青意𣅀如何師云波斯鼻孔大云與麼則西天迦[葉-廿+卄]東土我師師云金剛手板闊問大悲千手眼𨚗个是正眼師云開化石佛拍手𥬇晉祠娘子解謳歌問如何是不動尊師云鎮天涯云意𣅀如何師云或在山中或在樹下問如何是佛師云金牓題名天下傳云與麼則承天皷響天下咸聞師云紫羅帳[衣-〦+重]盛莫遣外人聞門古人拈槌竪拂意𣅀如何師云[騎-大+(立-一)]驢不[前-刖+者]鞾。

　　上堂云全眾生之佛性寂寂𣵀槃便得心心寂照法法虛融物物是道佛佛密契祖祖潜通三𠀍坦然十方不泯只為眾生不了迷己認它便乃塵勞擾擾妄想攀緣即相敷真迷己逐物都為一念不覺便見眼[衣-〦+重]花生不覺眼中有翳此迷無本性畢竟空覺本無迷似有迷覺覺迷迷[滅-火+大]覺不生迷所以經云諸法如是生諸法如是[滅-火+大]𠰥能如是解諸佛常現前誰復毗盧釋迦文殊普賢是有是無𠰥道是有作何面目𠰥道是無諸上座向什麼𠁅行立諸上座何不外遺於法界內[脫-兄+允]於身心心不繫身身如虛空身不繫心心同法界且道喚作虛空即是喚作法界即是𠰥喚作虛空又不與諸人說話𠰥喚作法界三界無法何𠁅求心衲僧分上還怎生得𠰥於本分猶是葛藤問有相即不無如何是無相師云忻州齊和尚云如何會得師云代州鴈門関問牛頭未見四祖時如何師云魚龍攪不轉云見後如何師云河枯水竭問未具胞胎時還有語句也無師云百尺竿頭[揚-旦+(且-＝+一)]眉瞬目云未審意𣅀如何師云路上行人點頭嚥唾問六國未寧時如何師云王令不在云寧後如何師云獨坐無憂樹自然見太平問隔闊年深時如何師云迷子不歸家云歸後如何師云誰肯問孫賓問如何是一色師云九月嚴寒節云一色後如何師云家家造寒食衣問臨濟推倒黃蘗為什麼維𨚗喫棒師云正狗不偷油鷄㗸灯盞走問劒刃磨來久請師握刃看師云梟首甑人携劒去云與麼則喚九作十也師云國除三𡧱定無迍問蓮花未出水時如何師云隱隱地云出水後如何師云不碍眾人看師掛紫衣僧問和尚是大善知識不拘名利為什麼却[前-刖+者]紫衣師云𠀍尊黃金相老僧紫磨身云與麼則前佛後佛同一字也師云過去梵王引見在釋迦欽問如何是奪人不奪境師云家鄉有路無人到云如何是奪境不奪人師云暗傅天子勑陪行一百程云如何是人境兩俱奪師云無頭蝦蟇脚𢫾天云如何是人境俱不奪師云晉祠南畔長栁巷問十二時中如何用心師云鷄寒上樹鴨寒下水云與麼則不假修證不尋佛祖師云省得山僧一半力問萬法歸一一歸何所師云梁王城畔趙官家云與麼則四海歸依也師云當今天子聖堯舜也不如師因開方丈門不得有僧問石壁山河無阻碍此門鎻為什麼開不得師云石壁山河即易就中此門難開云開後如何師云是什麼問如何是此經師云郭家剪子天下人聞問和尚能救𠀍間苦還救得這箇也無師云喚什麼作這个云與麼則漸漸地凍冬後數九師以手一劃云爭奈者个何云和尚今日上堂師云只有[去/(冗-几+牛)]舡人不知有梢翁問如何是賔中主師云相逢不相識云如何是主中賓師云家貧未是貧路貧愁殺人云如何是主中主師云王言如絲其出如綸師因賀[止/(戊@示)]太保問今日新[止/(戊@示)]已臨舊[止/(戊@示)]何在師云今日釘桃符保無語師云會麼云不會師云去年今日事保罔措乃有頌。

今日釘桃符摧邪道自如誰人相委悉除是碧眼胡

　　問三乗教外別傳一句如何是別傳一句師云高麗元是新羅國云法海之中得其用也師云波斯鼻孔長三尺羅走馬問到此城幾里師云五里云往還不易師云賊打不防家問如何是吹毛劒師云好云用者如何師云棺木[衣-〦+重]𥅄眼問不在內不在外不在中間在什麼𠁅師云露地白牛𭊷瑞草云未審意𣅀如何師云滿目溪山一帶煙。

　　上堂云第一單鎗甲馬第二甲馬單鎗第三撒星排陣第四衣錦歸鄉有僧問如何是單鎗甲馬師云不是金牙作爭敢射尉[迡-匕+幸]云如何是甲馬單鎗師云金鏃馬前落婁樊䘮膽魂云如何是撒星排陣師云陣雲撗海上未弁聖明君云如何是衣錦歸鄉師云四海無消息囬奉聖明君百法座主問百法千重鎖因明閉不開師云且出千重鎖云出後如何師云𠁅𠁅無障碍縱橫任意逰鄭工部入院見法座便問是什麼人位次師云老僧云自家爭敢師云工部莫壓良為賤云真个師云不敢遂把手入方丈部云此室常出入未甞有難得之法長老還有也無師以袖拂工部面云與麼則今日得清涼也師云且與後人為牓樣問如何是學人用心𠁅師云光剃頭淨洗鉢云如何是學人行履𠁅師云僧堂前佛殿後問如何是截人之機師云要用便用云請和尚用師云拖出者[死-匕+巳]漢有尼大德會四眾到院設齋乃脫羅綺服布素問卸却珎御服[前-刖+者]弊垢衣入塵化導是維摩分上事是弟子分上事師云維摩會上誇天女今日闍梨决眾疑云今日不昧於當時也師云真師子兒一撥便轉女弟子問金剛經中六波羅密𨚗箇第一師云長城齊崩倒方見本來人云學人不會請師直𢫾師云白骨如山嶽滴血驗真容問如何是佛師云擬心即[前-刖+老]用心即乖云畢竟如何師云大尽三十日小尽二十九問祖師西來三蔵東被當明何事師云佛殿部署盖僧堂老僧修云與麼則全明今日事也師云今日事作麼生僧便喝師云放汝三十棒鄭工部至茶話次云汾陽有个昭禪師愛看讀某甲留一偈師云略請見示部舉云。

黃紙休遮眼青雲自有隂莫將閑學解埋沒祖師心

　　師云工部慣得其便部云者賊師云更不再勘工部問百尺竿頭獨打毬万丈懸崖絲繫腰時如何師云幽州[前-刖+者]脚廣南厮撲部無語師云勘破這胡漢部云二十年江南界[衣-〦+重]這囬却見禪師師云瞎老婆吹火知郡張侍郎與部署到見方丈[剜-夗+((夬-人)/口)]破問和尚有護法善神為什麼却被𢙣人窺筭師云賊是小人智過君子。

　　上堂云辝親[剜-夗+((夬-人)/口)]愛拋離俗網來入寶所礼拜金仁為師作釋種眷屬既離苦海已達彼岸長行般𠰥之慈舟撈摝愛河之溺子脚踏十方肩擔四海口說一乗之法眼識不二之門內無所有外無所依身如虛空虛空難比豈不号為無[前-刖+者]邪既到此地黃河為酥酪湏弥為飯食大地為卧具帝釋梵王執侍巾瓶維摩為侍者文殊普賢掃床摺被等妙二覺隨驢把馬所以經云一切眾魔及諸外道皆吾侍者諸德不教你作鄉頭里正𦒿長大戶一个个作師子兒去成佛作祖去入如來蔵去如來者諸法如義無所從來亦無所去故號如來豈不快哉諸德三界無法何𠁅求心四大本空佛依何住莫袈裟下多蔵毒藥自傷其身乃有頌曰。

苦哉苦哉寔苦哉万劫千生金地來袈裟底下蔵毒藥却教佛身受沉埋

　　問靈草未生芽時如何師云切[巳/心]動[前-刖+者]云生芽後如何師云昨夜遭霜了問師子未出窟時如何師云眾獸潜蔵云出窟後如何師云眾獸腦裂問二邊純莫立中道不須安未審意𣅀如何師云廣南出象牙云不會請師直𣅀師云畨國皮毬八百價問如何是先照後用師云打動漢下皷和起楚王歌云如何是先用後照師云龍沮解布千般計韓信能施堰水功云如何是照用同時師云長虵偃月齊排出韓信張良唱大歌云如何是照用不同時師云覇王已歸烏江去竪起金鷄賀太平問不在內不在外不在中間在什麼𠁅師云西天白㲲東土絲綿云未審此語如何師云南岳五䑓問寶所化城相去多少師云舉足下足問六塵境上施躭染方便門中為𢫾歸師云懷州牛[月*(夾/小)]天下人聞云與麼則慈音一唱開玄路頓使歸程直到家師云鎮州蘿蔔可重三斤問三句之中𨚗句是極則師云徧地露形終不見云更有安身立命𠁅也無師云一生長是鎮天涯。

　　楊大年李駙馬與師問荅問弥陁演化在西方達磨傳心來東土胡來漢現水到渠成五䑓鎮靜以崢嶸百谷朝宗而浩渺一靈之性托境而現形三友之中慿何而立命師云仙人無婦玉女無夫楊云尼剃頭不復生子師云陝府鐵牛能哮吼嘉州大像念摩訶李云側跳上山巔師云[騎-大+(立-一)]牛不[前-刖+者]靴李問玄沙不出嶺保壽不渡河善財參知識五十三貟恵遠結黑白一十八士雪峰三度上投子智者九旬講法華這六个漢為復野干鳴為復師子吼道道師云水急魚行澁峰高鳥不栖楊云泗州大聖師云土上加泥又一重李云舌上覆金錢師云半夜歌樂動誰人得知音又問風宂提印南院傳衣昭公演化於西河嵩師領徒於并壘南宗之𣅀北土大興且道二師承誰恩力師云不入蓮池浴懶向雪山游楊云清涼山裏万菩薩師云維摩會中諸聖集李云背負乾薪遭野火師云口是禍門問忉利透日月之上四禪免風火之災三交駕大牛之車臨汝握全提之印弥猴有一面古鏡狸奴有万里神光直下承當是何人也師云朝看東南暮看西北楊云狸奴白牯却知有師云淹殺塚頭蒿李云月裏煑油鐺師云石人腰帶又問一切諸佛尽在裏許動即䘮身失命覷[前-刖+者]兩頭俱瞎擬議之時千山万水直下會得也是炭庫[衣-〦+重]坐地有不惜眉毛者通箇消息來師云百雜碎楊云平生不妄語師云也要道過李云出宂免遭𦊰師云東西無滯礙南北得自在復有頌曰。

一言才出徹龍庭攪動須弥帝釋驚三𠀍諸佛齊坐了杖頭傀儡弄䨥睛

　　楊荅云今年桃李味甘香一顆千金買得甞貯藥胡盧拖鼠尾宂門小窄轉難蔵師又荅十年桃核未聞香幾度逢春難得甞靈龜曳尾除蹤迹沙中抱子更難蔵楊又荅五䑓山裏有文殊羅漢天台洞裏居為問紫胡一隻狗何如普化一頭驢師又荅忽聞師子吼引出象王威把定聖凢路誰人敢[揚-旦+(且-＝+一)]眉擬議塵沙劫動念隔千歧瞬目它方去早已[前-刖+者]灰泥楊再荅蜘蛛網中坐虫兒不敢過昨夜三尺雪百鳥尽遭餓果熟樹低𡸁鵝肥甑箄破借問末山尼何如劉鐵磨師再荅山高人難上海深不見底樵夫謾踏鞋漁父休誇水言却超百億収來維摩詰𠰥覔同道人矌劫不相識師作宗本頌。

左頋右覷黃昏莾鹵展手囬來早是彰露

　　且道作麼生是彰露底句楊云正殺人時𥅄出頭師云兩脚梢空手义胷李云左[肆-聿+((彰-章)/(泳-永+頁))]右髮隱文章師云名利已彰天下去丫角女子倒[騎-大+(立-一)]牛師復云維摩一默文殊賛善𠰥遇老僧在彼各與三十棒且道這二老漢過在什麼𠁅楊云頭破作七分如阿梨樹枝師云迦[葉-廿+卄]不擎拳阿難不合掌李云似犢牛兒未用角時師云忙屈拳打令師復云教有明文佛身充滿於法界老僧今日充滿於法界侍郎即今在什麼𠁅楊云布裙一截泥努出[月*(夾/小)]蓋子師云𡩖口布袴三尺杖李云河水一擔直三文師云只見鼻頭津不見頂後濕。

　　鄭工部到汾陽昭和尚𠁅茶話次部云某甲留一偈贈師偈曰。

黃𥿄休遮眼青雲自有隂莫將閑學解埋沒祖師心

　　復云只將此偈驗天下長老汾陽云與麼則汾陽也在裏頭部云擔枷過狀昭云更不再勘部云兩重公案昭云知即得部良久昭噓一聲部云文寶文寶昭云在甚所在部云不容某甲出氣爭得嗔它道淹滯長老在此昭云是何言歟部云寔昭云也不得放過部云請師一偈昭云不閑𥿄墨遂上扎。

荒草尋幽徑岩松逈布隂幾多玄學客失却本來心

　　師在汝州先師會下因一日問如何是佛法的的大意師云楚王城畔汝水更流師於此有省悟頓契佛意乃作三玄偈曰。

須用直須用心意莫定動三[止/(戊@示)]師子吼十方沒𤜶種

我有真如性如同幕[衣-〦+重]隱打破六門関顯出毗盧印

真骨金剛軆可誇六塵一拂永無遮廓落𠀍界空為躰躰上無為真到家

　　時先師聞得乃請師喫茶問云這三頌是汝作來邪師云是先師曰或有人教汝現三十二相時如何師云某甲不是野𤜶精先師云惜取眉毛師云和尚落了多少師以竹篦頭上打云這漢向後乱做去在師自後便辝先師以拄杖送師接得有頌曰。

和尚拄杖照破龍象林際家風落在我掌

　　先師云莫相帶累師以坐具便打先師云果然帶累師云今日捉敗這老賊先師云又似得便冝又似落便冝。

唐明嵩禪師語畢


國家圖書館善本佛典第 48 冊 No. 8939 古尊宿語錄


石門山慈照禪師鳳巖集并序

　　夫能仁出現𠰥秋月落於寒潭祖意西來似春雷開於蟄戶鑿生靈之聵耳𢫾演𠰥之迷頭不必超凢[ㄙ*隹]能轉物得道者𠀍無窮數紹法者代有竒人師汝水投針首山立雪親傳祖印匣祕禪刀查太守致三請之書遠禪師付一乗之座揮𠋣天之寶釰外道魂亡[振-二+口]踞地之金毛野干腦裂縱即立明方便互換主賔奪即坐断乹坤誰論佛祖喝明四種棒顯三玄照出千[前-刖+老]用非一句以此參徒遐集學者雲臻師既露於詞鋒禪子常親於語要編成二卷集號鳳巖光溥幸愧得聞實慚序引。

　　師開堂日拈香云西天二十八祖唐土六祖過去聖人盡得傳衣付法至唐代六祖之後得道者如稻麻竹葦不傳其衣只傳其法皆以香為信今日一辦香為什麼人通信某甲雖不言大眾已委悉爇此一炷香也僧問師唱誰家曲宗風嗣阿誰師云山連嵩嶺地近洛川問和尚開堂於此日先將何法報君恩師云撑天拄地云君恩如此祖意如何師云分明領話問如何是佛師云卭州多出九節杖云謝師𢫾示師云莫作荅佛話會却問如何是祖師西來意師云九里江上望舶舡云意𣅀如何師云市舶亭前人不識問寶釰未出匣時如何師云在匣[衣-〦+重]云出匣後如何師云放汝一線道僧礼拜師便打。

　　上堂云上上之機人法俱遣中下之機但除其問猶有法在下下之機據問而行若是出格道人全躰作用諸上座尽是出格道人老僧爭敢作用問如何是一[前-刖+者]子師云明明似日連天照暗暗昏昏人自迷云如何得不迷師云千里萬里。

　　早參示眾云且道昨日與今朝是同是別古人道昨日今朝事恰同又道昨日今朝事不同同與不同即且止且道即今一句作麼生波隨月照影逐日移。

　　師入州看官路逢延慶長老問中路相逢一句作麼生道師云某甲礼拜和尚有分明日到院茶話次昨日聞學士說新石門和尚和尚久在石門為什麼說新去師云腦後合掌問來時無物去時空二路都迷如何得不迷去師云秤頭半斤秤尾八兩。

　　上堂云十五日已前諸佛生十五日已後諸佛[滅-火+大]十五日已前諸佛生你不得離我這𫟚𠰥離我這[衣-〦+重]我有鈎子鈎你十五日已後諸佛[滅-火+大]你不得住我這𫟚𠰥住我這[衣-〦+重]我有錐子錐你且道正當十五日用鈎即是用錐即是遂有頌云正當十五日鈎錐一時息更擬問如何囬頭日又出。

　　問如何是無縫塔師云直下看云如何是塔中人師云退後退後問如何是古佛心師云踏[前-刖+者]秤槌硬似鐵云意𣅀如何師云明日向你道問青山綠水即不問急切一句作麼生道師云𡸁手過[月*(夾/小)]兩耳𡸁肩汝州先師[巳/心]問先師還來也無師云三巡茶罷一炷香云齋後向什麼𠁅去師云風搖樹響人不顧[葉-廿+卄]落歸根始知音。

　　上堂云鳳凰巖下鍾皷喧轟石門家風朝朝舉唱問荅賔主甚是分明棒喝臨機誰人同道𠰥是同道者對眾證據良久云霜天冷徹骨雪路少人行問如何是石門境師云一任眾人看云如何是境中人師云明日來喫棒問嵩少地近汝海波深石門玄機請師𢫾示師云幾時到汝海來僧無語師便打問如何是和尚家風師云一句每當機逢人直是道問如何是賔中賔師云礼拜甚分明云如何是賔中主師云覷地無囬頋云如何是主中賔師云往復問前程云如何是主中主師云萬里絕同侶問如何是奪人不奪境師云山河大地云如何是奪境不奪人師云畨人失氈帳云如何是人境俱奪師云有何佛祖云如何是人境俱不奪師云問荅甚分明問如何是先照後用師云突兀峰頭點巨火長安城[衣-〦+重]不通風云如何是照用同時師云突兀峰頭無巨火長安城[衣-〦+重]絕人行云如何是照用不同時師云昨日十五今日十六。

　　張茂崇太保十問

　　問摩騰入漢已涉繁詞達磨單傳請師𢫾示師云冬不寒[(殤-歹+月)-昜+(日/(句-口+匕))]後看。

　　問五目不覩其容二聽不聞其響落聲色即是不落聲色即是師云問從何來。

　　問瞻之在前忽然在後復是何物師云築[前-刖+者]鼻孔。

　　問𠰥能轉物即同如來萬象是物如何轉得師云喫了飯無些子意智。

　　問拈槌竪拂皆是止啼之說[揚-旦+(且-＝+一)]眉瞬目未為作者之機如何是見前受用師云早衙放過晚後出來。

　　問寸絲不挂法網無邊為什麼却分迷悟師云兩桶一擔。

　　問心隨境轉境逐心生心境兩忘甚𠁅即是師云待你悟始得。

　　問有情有用無情無用如何是無情應用師云蜀扇門子盡夜開。

　　問法尚應捨何况非法如何是非法師云喫粥喫飯。

　　問愛河浮更沒苦海出還沉如何出得師云錯。

　　早參示眾云月未沒日已出萬象凝然什麼處不分明既然分明分明一句作麼生道良久云日月照臨無影樹不勞把住遶街行。

　　示眾問荅湏教起倒全龍頭虵尾自欺瞞如王秉劒由王意似鏡當䑓要絕觀開口早經千萬里低頭思慮万重関𢫾人若也無正眼何啻前程作野干。

　　上堂云朝朝皷響夜夜鍾鳴聚集眾流復有何事過去諸聖成就此門諸上座各各不欠少某甲已是不識好𢙣諸上座更要喫辛受苦。

　　上堂云無事不要生事歸堂。

　　上堂云鍾皷才罷賔主已分大眾齊來照用俱了𠰥恁麼會得継紹古人𠰥會不得寔為𠕀措莫有會者麼出來對眾證𢴃。

　　上堂云切[巳/心]蹉過歸堂喫茶。

　　上堂云第一句道得石[衣-〦+重]迸出第二句道得挨拶將來第三句道得自救不了歸堂。

　　上堂云但得本莫愁末如何是諸上座本莫是上來下去礼佛礼塔入室摳衣歡悮𥬇樂麼𠰥認得這个是四大五蘊莫是趣寂息念不出不入不聚不散麼會得認得个精魂如何是上座本良久云歸堂。

　　上堂云春景溫和萬物[蘇-(烈-列)+大]舒山青水淥真堪飬道逰方禪子甚是及時祖佛家風且喜沒交涉。

　　僧侍立次師云已是撒沙[前-刖+者]諸人眼[衣-〦+重]也如今更不敢不識好𢙣歸堂。

　　問寒時又寒熱時又熱寒底是熱底是師云杖頭傀儡人長弄問逐日開單展鉢以何報荅施主之恩師云被這一問和我愁殺云恁麼則謝供飬也師云得什麼人氣力僧礼拜師云明日更喫一頓。

　　上堂云春景溫和春雨普潤萬物生芽什麼處不沾恩且道承恩力一句作麼生道良久云春雨一滴滑如油。

　　問如何是學人自己法身師云每日搬柴不易此是大眾底如何是學人自己底師云三生六十劫問大悲千手眼為什麼在此師云見个什麼云恁麼則千百億化身師云且領前話乃云上來下去為什麼事若有所得埋沒諸兄弟𠰥無所得啚个什麼得與不得且止如何是見前妙用底事良久云雲覆千山不露頂雨滴街前漸漸深歸堂。

　　問請師𢫾示个修行路師云殺人放火云彼此修行為什麼却如此師云果然不修行問親切𠁅請師的𣅀師云莫忘却云莫忘却時如何師云一年三百六十日云恁麼則不忘却也師云你見个什麼道理云適來謝茶師云未在云請師別道師云兩社一寒食。

　　早參示眾月未沒日又出日月往來無間隔奉勸禪流莫追尋追尋特地生疑惑。

　　上堂云鳳凰山下鍾皷喧轟石門家風朝朝舉唱大眾上來賓主已分開口動舌照用俱了𠰥恁麼薦得甚𠁅有佛祖𠰥未薦得慿何過日薦得薦不得即且致作麼生是無佛祖底句良久敲禪床下座。

　　小參早朝擊皷法堂上聚會晚後鍾聲方丈裏相見法堂上聚會即不問作麼生是方丈裏相見底句自代云不通風。

　　問還有不報四恩三有者麼師云有云如何是不報四㤙三有者師云撒手卧長街光音非𣅀趣問牛頭未見四祖時為什麼百鳥𭊷花献師云果熟馨香鴉鳥啄云見後為什麼不𭊷花師云万象頓息[鬼-(白-日)]神愁云見與不見是同是別師云山河不碍青霄路妙用縱撗𠁅𠁅通。

　　問親到寶山求寶時如何師云求得即不中云求得後如何師云不中不中乃云擬心即[前-刖+老]動念即乖不擬不動正在[死-匕+巳]水裏作活計作麼生是衲僧轉動一句良久云朝聞皷動暮聽鍾聲。

　　上堂云三春景裏日暖風和水畔經行林間宴坐覩茲時景賔主已分開口動舌照用俱了𠰥能如是解去會得賔中主作麼生是主中主良久云一條濟水透過新羅。

　　一日問直𡻕清涼堰從你堰𠰥遇洪水滔天時堰得麼云在裏頭師云與誰同伴𡻕無語却請和尚代云透過新羅問和尚𠰥遇洪水滔天時堰得麼師云上拄天下拄地云𠰥遇劫火洞然時作麼生師云撗出竪沒。

　　上堂云四山霧起大地黯黑日月収光正當與麼時如何弁主良久拍禪床下座。

　　師浴出僧問三身中𨚗身澡洗師云困送亡僧歸喫茶次。

　　問亡僧遷化向什麼𠁅去師云風搖樹響[葉-廿+卄]落歸根學人良久師云會麼云不會師乃澆茶三滴問如何得人身去師云我常欲作驢身。

　　上堂云上來下去參請不無作麼生是依時及節底句良久云朝聞皷響夜聽鍾聲歸堂。

　　問門外三車學人𣣔上牛車時如何師云未是極則處云如何是極則𠁅師云犬吠虛聲切癡人望太陽問三[前-刖+老]路頭未審教學人往何路師云莫錯。

　　上堂云鍾聲才罷皷聲喧鍾皷相交會人天臨機妙用無別法開口動舌顯三玄臨機照用湏子細㸦換賔主疾如煙進前更欲求佛祖擬議早是隔西天。

　　上堂云五白猫兒𤓰距獰飬來堂上絕䖝行分明上樹安身法切[巳/心]遺言許外甥作麼生是許外甥底句莫錯舉。

　　上堂舉普化語僧便問大悲院裏有齋意𣅀如何師云日暖隈陽坐天寒不舉頭。

　　上堂云聞鍾聲即尋鍾聲來無鍾聲向什麼𠁅來𠰥不来叢林何在既來是何面目直饒不來不去正在死水裏作活計作麼生是衲僧出氣一句良久云珎重。

　　問十二時中如何用心師云喫粥喫飯云與麼則打軟去也師云打軟去也問昨夜轉一位今朝轉一位兩頭俱轉時如何師云未是衲僧極則云如何是衲僧極則師云春末臨朱夏云畢竟了如何師云九九八十一。

　　上堂云各各英雄丈夫兒堂堂物我更何疑見前歷歷明如日展縮當人示疾時超然不得長空路獨[脫-兄+允]禪光得自知多聞方便談今古濟物湏彰閃電機良久云去去西天路迢迢十萬餘。

　　上堂云天地與我同根萬物與我一躰諸上座維𨚗打鍾還覺心痛也無𠰥不覺痛與古人相違𠰥覺痛為什麼含𥬇上來直湏子細。

　　僧入室問正當與麼時還有師也無師云燈明連夜照甚𠁅不分明云畢竟事如何師云來日是寒食問古人急水灘頭毛毬子意𣅀如何師云雲開月朗問急水灘頭連底石意𣅀如何師云屋破見青天云屋破見青天意𣅀如何師云通上徹下。

　　小參示眾云學般𠰥菩薩湏具般𠰥眼不具般𠰥眼即被般𠰥謾却你去作麼生是上座般若眼出來對眾道看良久云沉却也珎重。

　　問如何是佛法大意師云出你口入你耳云莫秪這便是也無師云分明聞分明聽問為什麼朝朝風起雨點全無師云只是龍王不動頭云畢竟事如何師云待雨下了向你道云雨下了和尚為什麼不說師云老僧罪過問如何是人境兩俱奪師展兩手云不會師彈𢫾三下問十二時中如何弁主師云[前-刖+者]衣喫飯量家第云弁得後如何師云作麼生是主僧無語。

　　上堂云擬心即[前-刖+老]動念即乖不擬不動正在[死-匕+巳]水[衣-〦+重]作活計作麼生是衲僧轉身𠁅只如古人與麼道還有為人𠁅也無𠰥言為人依言縛殺你𠰥言不為人意在什麼𠁅所以道𣵀槃心易曉[前-刖+老]別智難明又云知見立知即無明本知見無見斯即𣵀槃𠰥向這裏明得去未具衲僧眼直湏子細。

　　上堂云三春景謝朱夏將臨是禪子罷㳺之際幽䆫掛錫之[辰-二+口]林下相逢合談何事良久云擬𢫾千[前-刖+老]路囬光百萬程。

　　問牛頭未見四祖時如何師云雲散見青天云見後如何師云澄潭月現問如何是道師云車碾馬踏云如何是道中人師云竪坐橫眠。

　　上堂云香煙才起是𠁅皆知大眾雲臻從上宗乗只可如是𠰥能如是解掣皷奪旗㸦換主賓照用同時棒喝齊彰直饒你如是解只是个賓中主作麼生是主中主便有僧問香煙才起是𠁅皆知未審主山後如何師云向你道還信麼云特伸請益師便喝云和尚為什麼諱人道[前-刖+者]師云瞎僧礼拜乃云一句語中湏具三玄一玄門中須具三要從上諸聖揔具三玄三要它𠰥不具三玄三要㧾屬盲用既能如此留心直須子細良久云石門後軰諸事寡拙久立先參歸堂憇歇。

　　問佛未出𠀍時如何師云平云出𠀍後如何師云平云未審出𠀍與未出𠀍是一是二師云妙用當機顯囬光只在人問大事未辦時如何師云切云辦後如何師云切問如何是玄談師云掉向墻南問如何是祖師西來意師云义手當胷云意𣅀如何師云打躬近前問一𠁅火發任從你救八方齊發如何師云快云還求出也無師云𠰥求出即燒殺你僧礼拜師云直饒你不求出也燒殺你。

　　大雨上堂云朝陽雲掩夜月𠬧光四山煙霧起大地絕纖埃正當與麼時什麼人作主𨿽然如是爭奈千江競注万派流源被大海一時包了也莫道揔包容了爭奈奔波濟水透過新羅。

　　上堂云金烏西墜玉兎東升晝夜循還有何了日何不日南午𠁅正位上看半夜子時長連床上偃息正當與麼時可謂千聖情尽影像全無雖然如是未是極則𠁅直須轉動始得直饒轉動只是肯得洛浦灌溪未肯得它三聖興化開口動舌早成病棒喝臨機構也難眨眼直須行正令。

　　上堂云晚看千家戶不扄時聽秋杵一聲聲途中多少未歸客却到家中事怎生諸上座休向途中直須歸家𠰥得歸家直得親於父母不得教生其恩愛直須殺却父母既殺却父母便湏出家既然出家便能親扵佛祖𨿽然如是湏去却佛祖始得既殺却父母去却佛祖方可有纖粟衲僧見解猶未得衲僧全躰受用良久云作麼生是衲僧全躰作用殺父殺母去佛去祖未是衲僧極則𠁅進前更擬問如何北邙山下有甚數。

　　上堂云雲山聚會意為平生挈杖諸方擬逃生死何得空過遣日為什麼不進步啇量𠰥欲進步啇量特地乖違便言只恁麼休去更辜負平生揔不如是又向什麼處留心良久云歸堂。

　　上堂云龍騰滄海魚鼈潜蹤[皮-(〡/又)+(王/几)]嘯高岩野𤜶屏跡象王蹴踏寶岸皆崩師子嚬呻百獸隱匿鳳凰展翅眾鳥迷巢祖師家風中下莫湊目連鶖子運智運通金色頭陁瞬眸釋主聲聞莫測十地寧知空生才唱天早雨花豈况繁詞率尓乱說通一線道直須滿口道將來道道直饒道得也是順邈將來。

　　上堂云參玄上士逰方高人直須具衲僧眼目良久云開口直教千聖情尽萬緣無繫父母俱亡賔主不立𠰥如是解者猶是衲僧少許見解未是衲僧全躰受用作麼生是全躰受用良久云歸堂喫茶。

　　上堂云諸上座各各氣宇如王須具衲僧眼目大地山河不碍眼光莫受人瞞且道于闐國王作何面目時有僧問承和尚有言山河大地不碍眼光未審于闐國王作何面目師云不出戶云未審與什麼人同道師云至切是家親。

　　上堂云朝朝擊皷夜夜聲鍾聚集禪流復有何事𠰥言無事屈延諸德𠰥言有事埋沒從上宗乗開口動舌揔沒交涉𨿽然如是初機後學須藉言語顯道作麼生是顯道底良久云林中百鳥鳴柴門閑不扄。

　　上堂問承古有言十五日已前用鈎十五日已後用錐即今十五日和尚用什麼師云這一條拄杖是清化主捨云和尚莫盲枷瞎棒師云罪不重科乃云虛空有盡此道無窮如拳作手如手作拳皆是自己展縮並不欠少不由它人各各具足不肯承當勸請諸上座承當埋沒諸上座直下承當去承當个什麼歸堂喫茶。

　　董侍郎問文殊是七佛之師未審文殊以何為師師云獨鎮五峰頭查學士與師坐次弄鎗客參士便問弄鎗如何下手師云逢塲作[(皮-(〡/又)+(並-(前-刖)+王))*戈]。

　　問無情說法意𣅀如何師云朝朝樹響夜夜風鳴云如何委悉師云晝有日照夜有月明問德山棒臨濟喝如何是一喝下事師云我不作這活計云意𣅀如何師云非公境界問金鱗未出網時如何師云待汝出網來向汝道云即今出也師意如何師云西海[衣-〦+重]事作麼生僧便喝師云瞎僧礼拜問𠰥能轉物即同如來未審三門佛殿如何轉師云我向汝道汝還信麼云和尚誠言安敢不信師云這[泳-永+(夾/(恭-共))]桶僧礼拜問如何是衲衣下事師云露地不通風云與麼則一百五日看也師云放你三十棒僧礼拜問不施寸刃便登九五時如何師云七縱八橫云與麼則簾卷扇開去也師云舌拄上齶僧礼拜問黑荳未生芽時如何師云正與麼云生芽後如何師云[鬼-(白-日)]門関外今霄路九里崖州獨自行。

　　問如何是吹毛劒師云鋹云用後如何師云伏惟尚享僧侍立次師問什麼𠁅坐云後架[衣-〦+重]坐師云你向什麼處舉話云與主人公舉話師云主人公姓什麼云不得姓師云名什麼云不得名師云與麼則不識主人公也僧便喝師不對問如何是[牙-(必-心)+一]換之機師云東邊立了西邊立云還相見也無師云相見事作麼生僧便喝師云瞎僧礼拜問師唱誰家曲宗風嗣阿誰師云汝水河邊曾對勝失却橈棹至于今云汝原一曲師親唱向上宗乗事𠰥何師云當𠁅不留人劃時送千里。

　　師勘僧云孤輪獨照深山[衣-〦+重]近離何方到此來云近離白馬師云更不再勘僧無語師云且坐喫茶師問僧韶陽境土君知好六祖家風試道看僧無語師云却是石門罪過且坐喫茶。

　　舉𥂁官和尚喚侍者將犀牛扇子來者云扇子破也官云扇子既破還我犀牛兒來者無語代云欄下。

　　舉僧問龍牙十二時中如何𠰥力牙云如無手人行拳始得師云道即殺道只得一半云和尚作麼生師云如無舌人欲唱歌始得。

　　舉僧問石門徹和尚實際理地如何進步徹云鳥道無前僧進語云幽谷白雲蔵白雀擬心捿𠁅隔山迷師別云栖心不住栖心地物外縱橫任法閑。

　　舉徹和尚離谷隱有僧問師住襄陽去尽襄陽男女各置一問問問各別和尚如何支遣徹云一音剖出塵沙句豁達虛空應萬機師別云頭頭上活物物上具師問僧昔日叢林親際會再登鳳嶺事𠰥何云奉別和尚經今一年師云本分行脚僧僧無語師云坐喫茶。

　　次住谷隱山太平寺語

　　陞座𢫈香云此一炷香供飬十方諸佛人天大眾先願
今上皇帝萬[止/(戊@示)]儲君千秋文武采僚咸崇祿位府主舎人內佐聖明外[揚-旦+(且-＝+一)]佛教此一炷香十五年前已呈醜拙了也如今還有委悉者麼對眾啇量時有僧問不施寸刃便登九五時如何師云罕逢此問云與麼則人天有頼大眾沾恩師云是何言歟乃云問話且止欲得親切莫[將-爿+(冰-水+〡)]問來問你擬進前早沒交涉了也豈况忉忉有何所益𠰥論佛法不在問𠁅雖然如是早是多途况久立尊官珎重。

　　上堂云襄陽蕩蕩廣闊而無際無涯漢水滔滔深遠而有終有始峴山一帶撗貫𠃵坤楚岫千峰竪該日月鳳林関下直透荊南來往逰人且無障碍諸上座尽是透関底人作麼生是透関底句試道看擬議千[前-刖+老]路囬光万里程。

　　問祖令未行時如何師云獨卧沙塲云未審其中事作麼生師云寒灰不再熖問終日忙忙𨚗事無妨如何是𨚗事師云覔頭不見云為什麼如此師云三日後看僧礼拜師[口*(皮-(〡/又)+(並-(前-刖)+王))]問如何是沙門行師云三三兩兩各不相知云畢竟如何師云截舌有分問一陽才𠷠天地咸知依時及節事如何師云午夜灯光連霄照云照後如何師云茶濕香篆一時請問逐境不入流時如何師云早入了也云入流不逐境時如何師云未是極則𠁅云如何是極則處師云七棒對十三問如何是奪人不奪境師云峴山亭邊好用功云如何是奪境不奪人師云雪消流水湧云如何是人境俱奪師云霜結滿亭寒云如何是人境俱不奪師云放你一線道問日往月來遷不覺年衰老還有不老者麼師云有云作麼生是不老者師云虬龍筋力高聲叫晚後精靈轉更多問如何是學人深深𠁅師云烏龜水底深蔵六云未審其中事𠰥何師云路上行人莫與知問如何是印空底句師云舌拄上齶云如何印水底句師云說話對聾人云如何是印泥底句師云頭上喫棒口裏喃喃問一句當機請師說法師云莫妄想云不妄想後如何師云仙人礼枯骨餓[鬼-(白-日)]打[死-匕+巳]屍問浩浩之中如何弁主師云襄江競渡舡云未曉之人如何領會師云且領前話問學人擬歸鄉請師𢫾路頭師云借人扶上馬云莫便是和尚為人𠁅也無師云葛嶺𨚗邊看問師子是獸中之王為什麼却被六塵吞師云須知六塵好手僧礼拜師云得便冝是落便冝問不断簾纖句如何絕眹迹師云絕迹即不好云與麼去如何師云瞎僧礼拜問只尺之間為什麼不覩師顏師云折角泥牛無欄圈云與麼則依而行之師云徧地閑田任意耕問承教有言當觀法王法法王法如是如何是法王法師云如是云畢竟如何師云我知你與麼道問王子未登九五時如何師云六宮深𠁅坐云登朝後如何師云當殿不稱尊問𠀍尊說法天雨四花和尚說法有何祥瑞師云莫椀鳴問有問有荅俱落魔境無問無荅如何弁道師云舌拄上齶云與麼則學人罪過師云放你三十棒問如何是先照後用師云外頭月明屋[衣-〦+重]黑云如何是先用後照師云屋[衣-〦+重]月明外頭黑云如何是照用同時師云今日好寒云如何是照用不同時師云喫棒了呈欵問如何是凾盖𠃵坤句師云好雪寒云如何是截断眾流句師云好怕你云如何是隨波逐浪句師云今日立春問馬大師一喝百丈直得三日耳聾如何師云萌芽未出土枯[葉-廿+卄]已遭風僧擬議師便喝僧云喝即任喝某甲不耳聾師云罪不重科問海宴河清為什麼龍王不現師云待有即現云即今為什麼不現師云踈田不貯水龍王不奈何問𠰥人有福曾供飬佛未審佛曾供飬什麼人來師云明月照臨山谷[衣-〦+重]背岩隂樹不招風云恁麼則早晨燒香晚後礼拜師云苦痛蒼天伏惟尚享問承古有言只這如今誰動口意𣅀如何師云莫認驢鞍鞽作阿爺下頷問伯牙遇子期時如何師云夜靜更深彈一曲遇後如何琴破絲断一時休問承教有言如我按𢫾海印發光汝暫舉心塵勞先起如何是海印發光師云青霄無異路問說通行不通時如何師云莫以己妨人云行通說通時如何師云未信你在問不施寸刃便登九五時如何師云南面事作麼生云才施小刃便獲大功也師云大好不施寸刃問如何是和尚不涉眾詞底句師云我向你道還信麼云與麼則鐵𡖉生兒樹上飛師云一任捏怪。

　　上堂云二年前葛藤今日再舉知有者已暢平生不知有者對面千里諸上座尽是知有者二年前事作麼生道良久云顏囬不知何𠁅去却教夫子淚漣漣。

　　上堂云道安岩下朝朝鍾皷聲喧傘盖山前日日煙霞覆地猿啼嶺上魚躍淵中山高則九夏花開谷深則三冬積雪知有者暢快於平生不知有者空愛好山好水諸上座尽是知有者不喚作山不喚作水且道喚作什麼開口即邈擬議即[前-刖+老]。

　　上堂次遇狂風起乃曰狂風忽起拔樹鳴條祖令正行誰人當抵善戰者不頋其首善闘者必獲其功莫有善戰妙闘者麼出來山僧為你證明良久云陣雲橫海上㧞劒攪𠃵坤。

　　上堂云寶花王座獨有慈尊旃檀林中別無異黨狐非師子類燈非日月明知有者已暢平生未知有者直湏子細。

　　上堂舉仰山三生話次僧問古人且致和尚即今第幾生中師云快活快活云與麼則隨流認得無碍去也師云縳繫不自在。

　　上堂云𠰥𢴃對荅如撒砂相似𠰥約提綱宗乗舉唱佛法無一人半人𨿽然如是被个衲子出來請師舉唱佛法向伊道什麼即得𠰥打它即龍頭虵尾且道向伊道什麼良久云山僧與上座兩家不[前-刖+者]便。

　　偈頌

　　[止/(戊@示)]旦示眾

一句為君宣今朝是大年桃符已入土徧地撦金錢俗情多失位山僧獨欣然直饒不恁麼塚上別鉏田

　　冬日示眾

一句為君說諸法及時節冬月是冬寒夏熱是夏熱甚𠁅不周旋何勞苦施設施設不施設言詞尽須决更擬問如何舶底用鑌鐵

　　僧請益溈山三生話師以頌荅

昨夜三更得一夣清凉河裏泥牛闘天明問取郭大翁識得南莊李胡子

　　拄杖

我有一條拄杖亘日撗桉[月*(恭-共+夾)]上大小節目分明頭尾無非一樣卓下大地豁開竪起擎擡萬象閙市𠰥遇知音囬頭擗脊便捧

　　照用

照時把断𠃵坤路驗破賢愚[喪-(口*口)+(口*人)]膽魂饒君解佩[蘇-(烈-列)+大]秦印也須歸欵候天恩

用便生擒到命終却令[蘇-(烈-列)+大]息尽殘軀歸欵已彰天下報放汝殘年解也無

照用同時棒下玄不容擬議聘愚賢輪劒直衝龍虎陣馬䘮人亡血滿田

照用不同時人人會者稀秋空撗[葉-廿+卄]墜春尽落花飛

　　㧾頌

一喝分賔主照用一時行會得个中意日午打三更

　　三玄

報你諸方道三玄句不分欲明親的𣅀[膜-大+(句-口+匕)]月太陽春

　　三句

第一句點刻分明莫莾鹵更擬進前問如何西天移來安此土

第二句妙用臨機無[前-刖+老]互開口動舌勿交涉棒下分明須薦取

第三句問荅分明有言語諸方尽有好啇量三[止/(戊@示)]孩兒皆怕苦

石門慈照聦禪師語畢


國家圖書館善本佛典第 48 冊 No. 8939 古尊宿語錄


雲門匡真禪師廣錄卷上(并序)

　　祖燈相繼數百年閒出類邁倫超今越古盡妙盡神道盛行於天下者數人而已雲門大宗師特為之最擒縱舒卷縱橫變化放開江海魚龍得游泳之方把斷乾坤鬼神無行走之路草木亦當稽首土石為之發光其傳於𠀍者對機室錄垂代勘辨行錄[止/(戊@示)]久或有差舛今叅考刊正一新鏤板以永流播益使本分鉗鎚金聲而玉振崢嶸𠀍界瓦解而冰銷必若列派分宗不免將錯就錯論功紀德已是埋沒前賢畫樣起模適足糊塗後學若是頂門有眼甚處與雲門相見。

　　熙寧丙[辰-二+工]三月二十五日權發遣兩浙轉運副使公事蘇　澥序

　　門人明識大師賜紫　守堅集

　　對機三百二十則

　　師上堂良久云夫喝道之機固難諧剖若也一言相契猶是多途況復刀刀有何所益然且教乗之中各有殊分律為戒學經為定學論為慧學三藏五乗五時八教各有所歸然一乗圎頓也大難明直下明得與衲僧天地懸殊若向衲僧門下句裏呈機徒勞佇思門庭敲磕千差萬別擬欲進步向前過在尋佗舌頭布路從上來事合作麼生向者裏道圎道頓得麼者邊那邊得麼莫錯會好莫見與麼道便向不圎不頓處卜度者裏也須是箇人始得莫將依師語相似語則度語到處呈中將為自己見解莫錯會秖如今有什麼事對眾決擇看。

　　時有州主何公禮拜問曰弟子請益師云目前無異草。

　　有官問佛法如水中月是不師云清波無透路進云和尚從何得師云再問復何來進云正與麼時如何師云重疊關山路。

　　有官問千子圍繞何者為的師云化下住持已奉來問。

　　問今日開筵將何𢫾教師云來風深辨進云莫秖者便是麼師云錯。

　　問從上古德以心傳心今日請師將何施設師云有問有荅進云與麼則不虚施設也師云不問不荅。

　　問凡有言句皆是錯如何是不錯師云當風一句起自何來進云莫秖者便是也無師云莫錯。

　　問如何是啐啄之機師云響進云還應也無師云且緩緩。

　　問如何是學人的的事師云痛領一問。

　　問如何是教外別傳一句師云對眾問將來。

　　師云莫道今日瞞諸人好抑不得已向諸人前作一場狼藉忽被明眼人見成一場笑具如今避不得也且問汝諸人從來有什麼事欠少什麼向汝道無事已是相埋沒也須到者箇田地始得亦莫[起-巳+(乞-乙+小)]口亂問自己心裏黑漫漫地明朝後日大有事在你若根思遟迴且向古人建化門庭東覷西覷看是什麼道理你欲得會麼都緣是汝自家無量劫來妄想濃厚一期聞人說著便生疑心問佛問法問向上問向下求覔解會轉沒交涉擬心即差況復有言莫是不擬心是麼更有什麼事珍重。

　　問如何是雲門一曲師云臘月二十五進云唱者如何師云且緩緩。

　　問如何是祖師西來意師云日裏看山。

　　問如何是和尚家風師云久雨不晴進云如何是久雨不晴師云曬㫰著。

　　問如何是不帶朕師云天台普請南嶽遊山。

　　問如何是向上一路師云九九八十一。

　　問如何是學人自己師云遊山翫水進云如何是和尚自己師云賴遇維那不在。

　　問如何是教主師云太無禮生。

　　問如何是一代時教師云對一說。

　　問如何是正法眼師云普。

　　問如何是端坐念實相師云河裏失錢河裏摝。

　　問如何是沙門行師云會不得進云為什麼會不得師云秖守會不得。

　　問如何是尋常之用師云且那裏葛藤去。

　　問如何是教意師云你看什麼經僧云般若經師云一切智智清淨還夢見未僧云一切智智清淨且置如何是教意師云心不負人面無慙色放你三十棒。

　　問如何報得四恩三有去師云抱頭哭蒼天。

　　問如何是正法眼師云粥飯氣。

　　問如何是三昧師云到老僧一問還我一句來。

　　問如何是諸佛出身處師云東山水上行。

　　問乞師𢫾箇入路師云喫粥喫飯師云我事不獲已向你諸人道直下無事早是相埋沒也更欲蹋步向前尋言逐句求覓解會千差萬別廣設問難贏得一場口滑去道轉遠有什麼歇時秖此箇事若在言語上三乗十二分教豈是無言語因什麼道教外別傳若從學解機智秖如十地聖人說法如雲如雨猶被呵責見性如隔羅縠以此故知一切有心天地懸殊雖然如此若是得底人道火不能燒口終日說事未甞挂著脣齒未曾道著一字終日著衣喫飯未曾觸著一粒米挂一縷絲雖然如此猶是門庭之說須是實得與麼始得若約衲僧門下句裏呈機徒勞佇思直饒一句下承當得猶是瞌睡漢時有僧問如何是一句師云舉。

　　問如何是說時默師云清機歷掌進云如何是默時說師云嗄進云不默不說時如何師將棒[起-巳+(乞-乙+小)]。

　　問如何是雲門劒師云祖。

　　問如何是諸佛出身處師云更請一問。

　　問如何是露地白牛師云覿機無改路進云放著什麼處師云再舉不逾塵。

　　問如何是塵塵三昧師云桶裏水鉢裏飯。

　　問如何是一如體玄師云欠你一問。

　　問如何是玄中的師云𡎺進云如何即是師云速退速退妨他別人問。

　　問如何是非思量處師云識情難測。

　　問鑿壁偷光時如何師云恰。

　　問一言道盡時如何師云裂破進云和尚作麼生下手拈掇師云拈取糞箕掃箒來。

　　問如何舉唱即得不負來機師云道什麼進云還可來意也無師云且緩緩。

　　師云三乗十二分教橫說豎說天下老和尚縱橫十字說與我拈針鋒許說底道理將來看與麼道早是死馬醫雖然如此且有幾箇到此境界不敢望你言中有響句裏藏鋒瞬目千差風恬浪靜伏惟尚饗。

　　問如何是透法身句師云北斗裏藏身。

　　問如何是本來宗師云不問不荅。

　　問如何是三界唯心萬法唯識師云我今日不荅話進云為什麼不荅話師云驢年會麼。

　　問如何是吹毛劒師云骼又云胔。

　　問如何是內外光師云向什麼處問學云如何明達師云忽然有人問你作麼生道進云明達後如何師云明即且置還我達來。

　　問如何是切急一句師云吃。

　　問如何是本來心師云舉起分明。

　　問如何是衲僧孔竅師云放過一著進云請師道師云對牛彈琴。

　　問如何是大乗修行師云一榼在手。

　　問如何是一切智智清淨師云僧堂入佛殿。

　　問如何是不挂[脣-二+工]吻一句師云合取狗口。

　　問如何是海印三昧師云你但禮拜問著待我東行西行。

　　問如何轉動即得不落階級師云南斗七北斗八。

　　上堂云諸兄弟盡是諸方叅尋知識決擇生死到處豈無老宿垂慈方便之詞還有透不得底句麼出來舉看待老漢與汝大家商量有麼有麼時有僧出擬伸問次師云去去西天路迢迢十萬餘便下座。

　　問如何是當今施設師云道即不難鑒從何來。

　　問如何是不睡底眼師云不省。

　　問如何是不[彳*巳]之令師云那箇師僧還見麼。

　　問如何是大人相師乃擎拳。

　　問如何是學人切急處師云你怕我不知。

　　問如何是佛法大意師云一佛二菩薩。

　　問如何是雪嶺泥牛吼師云山河走進云如何是雲門木馬嘶師云天地黑。

　　問如何是兄弟添十字師云我共汝說葛藤。

　　問如何是和尚為人一句師云心不負人面無慙色速禮三拜。

　　問如何是天然之事師云蹋步向前作什麼。

　　問如何是教意師云吃嘹舌頭更將一問來。

　　問如何是七縱八橫師云放汝一著。

　　上堂云舉一則語教汝直下承當早是撒屎著你頭上也直饒拈一毛頭盡大地一時明得也是剜[冉-工+又]作瘡雖然如此也須是實到者箇田地始得若未且不得掠虚却須退步向自己根脚下推尋看是什麼道理實無絲髮許與汝作解會與汝作疑惑況汝等且各各當人有一叚事大用現前更不煩汝一毫頭氣力便與祖佛無別自是汝諸人信根淺薄惡業濃厚突然起得如許多頭角擔鉢囊千鄉萬里受屈作麼且汝諸人有什麼不足處大丈夫漢阿誰無分獨自承當尚猶不著便不可受人欺瞞取人處分纔見老和尚開口便好把特石驀口塞便似屎上青蠅相似𨷖咂將去三箇五箇聚頭商量苦屈兄弟古人一期為汝諸人不柰何所以垂一言半句通你入路知是般事拈放一邊自著些子筋骨豈不是有少許相親處快與快與時不待人出息不保入息更有什麼身心閑別處用切須在意珍重。

　　上堂良久云觸目不會道運足焉知路僧問如何是觸目菩提師云與我拈却佛殿。

　　問如何是最初一句師云九九八十一僧便禮拜師云近前來僧便近前師便打。

　　問如何是實學底事師云大好消息進云畢竟是誰家之子師云臘月二十五。

　　問承教有言一切智智清淨時如何師便唾之進云古人方便又作麼生師云來來截却汝脚跟換却汝髑髏鉢盂裏拈却𢁈筯拈將鼻孔來進云甚處有許多般師云者掠虚漢便打。

　　問如何是禪師云是進云如何是道師云得。

　　問如何是一切法皆是佛法師云三家村裏老婆盈衢溢路會麼學云不會師云非但汝不會大有人不會在。

　　問學人蔟蔟地商量箇什麼師云大眾久立。

　　上堂云盡乾坤一時將來著你眼睫上你諸人聞與麼道不敢望汝出來性燥把老僧打一摑且緩緩子細看是有是無是箇什麼道理直饒你向這裏明得若遇衲僧門下好搥脚折若是箇人聞說道什麼處有老宿出𠀍便好驀面唾汙我耳目汝若不是箇手脚纔聞人舉便承當得早落第二機也汝不看他德山和尚纔見僧入門拽拄杖便[起-巳+(乞-乙+小)]睦州和尚見僧入門來便云現成公案放你三十棒自餘之輩合作麼生若是一般掠虚漢食人膿唾記得一堆一擔搕𢶍到處馳騁驢[脣-二+工]馬觜誇我解問十轉五轉話饒你朝問至夜荅到夜論劫還夢見麼什麼處是與人著力處似這般底有人屈衲僧齋也道得飯喫堪什麼共語處他日閻羅王面前不取你口解說諸兄弟若是得底人他家依眾遣日若未得切莫掠虚不得容易過時大須子細古人大有葛藤相為處秖如雪峯和尚道盡大地是你夾山和尚道百草頭上薦取老僧閙市裏識取天子洛浦和尚云一塵纔起大地全收一毛頭師子全身揔是你把取翻覆思量看日久[止/(戊@示)]深自然有箇入路此箇事無你替代處莫非各在當人分上老和尚出𠀍秖為你作箇證明你若有箇入路少許來由亦昧汝不得若實未得方便撥你即不可兄弟一等是蹋破草鞋行脚拋却師長父母直須著些子眼睛始得若未有箇入頭處遇著本色咬豬狗手脚不惜性命入泥入水相為有可咬嚼眨上眉毛高挂鉢囊十年二十年辦取徹頭莫愁不成辦直是今生未得來生亦不失人身向此門中亦乃省力不虚辜負平生亦不辜負施主師長父母直須在意莫空過時遊州獵縣橫擔拄杖一千里二千里走這邊經冬那邊過夏好山好水堪取性多齋供易得衣鉢苦屈苦屈啚他一斗米失却半年粮如此行脚有什麼利益信心檀越一把菜一粒米作麼生消得直須自看無人替代時不待人一日眼光落地前頭將何抵擬莫一似落湯螃蟹手脚忙亂無你掠虚說大話處莫將等閑空過時光一失人身萬劫不復不是小事莫據目前俗子尚猶道朝聞道夕死可矣況我沙門合履踐何事大須努力珍重。

　　問如何是諸佛出身處師云佛前裝香佛後合掌。

　　問十二時中如何得不被諸境惑去師云三門頭合掌。

　　問四面森森如何是靈樹師云風鳴雨息進云如何是靈樹枝條師云曬㫰皮草。

　　問如何是觸目菩提師云拈却露柱學云露柱豈干他事師云驢年會麼。

　　問醍醐上味為什麼翻成毒藥師云𡎺。

　　問如何是活師云心不負人學云如何是殺師云三日後不得唱衣學云不殺不活時如何師以拄杖[起-巳+(乞-乙+小)]出。

　　問學人與麼來請師實說師云知。

　　問金剛為什麼倒地師云不著力。

　　問殺父殺母佛前懺悔殺佛殺祖向什麼處懺悔師云露。

　　問不起一念還有過也無師云須彌山。

　　問如何是和尚家風師云有讀書人來報。

　　問學人有疑請師不責從上宗乗事作麼生師云三拜不虚。

　　問生死到來如何排遣師云在什麼處。

　　問如來唯一說無二說如何是如來說師云那箇師僧何不問。

　　問闇中如何辨主師云務原是什麼人坐。

　　問學人實問請師實荅師云你作麼生辨進云正當與麼時如何師云的。

　　問從上古德以何為的師云看取舌頭。

　　上堂云諸和尚子莫妄想天是天地是地山是山水是水僧是僧俗是俗良久云與我拈案山來看便有僧問學人見山是山見水是水時如何師云三門為什麼從這裏過進云與麼則不妄想去也師云還我話頭來。

　　上堂良久云還有人道得麼道得底出來眾無語師拈拄杖云適來是箇小屎坑如今是箇大屎坑下座。

　　問萬法歸一一即不問如何是萬法師云你來這裏說葛藤瞞我。

　　問聖僧為什麼被大蟲咬師云與天下人作牓樣。

　　問十二時中如何用心即得不負於上來師云省力進云省力事如何師云省取前話。

　　問萬機不到處如何知有師云該得麼進云日用事如何師云一箭到新羅大漢國裏說葛藤。

　　問學人擬伸一問還許也無師云佛不奪眾生所願。

　　問如何舉唱即得不負來機師云痛領一問。

　　問千聖功圎冥然時如何擊琢師云句裏明人。

　　問三界中何物勝於佛師云通你一問。

　　問摘葉尋枝即不問如何是直截根源師云速禮三拜。

　　問己事未明如何𢫾示師云不避來機還當得麼。

　　問盡其機來師還接也無師云一問不錯學云一問且置師還接不師云細看前話。

　　問毗盧向上即不問虚空請師留些子師云把却汝咽喉你作麼生道。

　　問如何是學人自己師云一[扠-一]一劄進云莫便是不師云蘇嚕蘇嚕。

　　上堂云今日與諸人舉一則語大眾聳聽良久有僧出禮拜擬伸問次師以拄杖[起-巳+(乞-乙+小)]云似這般滅胡種長連牀上納飯阿師堪什麼共語處這般打野榸漢以拄杖一時[起-巳+(乞-乙+小)]下。

　　問大眾雲集合談何事師云向下文長付在來日進云便與麼去時如何師云墮進云什麼處是墮師云長連牀上飽喫飯了[脫-兄+允]空妄語。

　　問靈山一會何似今日師云言中有響學云當今事作麼生師云不煩再問。

　　問以字不成八字不是未審是什麼字師云九九八十一進云學人不會乞師𢫾示師云我又辜你什麼處。

　　問從上古德得箇什麼便稱尊貴師云愛問不愛荅進云與麼則不假和尚舌頭嚼去也師云熨斗煎茶銚不同。

　　問和尚為人語話還有未道著底句也無師云說不及進云為什麼如此師云秖為如此。

　　問大拍盲底人來師還接也無師放身倒。

　　問如何是雲門山師云庚峯定宂。

　　問牙齒敲磕皆落名言如何得不落古人蹤師云通機自辨。

　　問如何是和尚家風師云皮枯骨瘦。

　　問如何是道師云七顛八倒進云為什麼如此師云一不得向二不得開。

　　問暗室得明時如何師云朗州此去多少。

　　上堂云一言纔舉千差同轍該括微塵猶是化門之說若是衲僧合作麼生若將祖意佛意這裏商量曹溪一路平沉還有人道得麼道得底出來時有僧問如何是超佛越祖之談師云餬餅進云這箇有什麼交涉師云酌然有什麼交涉。

　　師乃云你勿可作了見人道著祖師意便問超佛越祖之談道理你且喚什麼作佛喚什麼作祖即說超佛越祖之談便問箇出三界你把將三界來有什麼見聞覺知隔礙著你有甚聲色法與汝可了了箇什麼椀以那箇為差殊之見他古聖勿柰你何橫身為物道箇舉體全[匕/具]物物覿體不可得我向汝道直下有什麼事早是相埋沒了也你若實未得箇入頭處且中私獨自叅詳除却著衣喫飯屙屎送尿更有什麼事無端起得如許多般妄想作什麼更有一般底如等閑相似聚頭舉得箇古人話識性記持妄想卜度道我會佛法了也秖管說葛藤取性過日更嫌不稱意千鄉萬里拋却父母師資作這去就這箇打野榸漢有什麼死急行脚去以拄杖便[起-巳+(乞-乙+小)]下。

　　問父母不聽不得出家如何得出家師云淺進云學人不會師云深。

　　問從上來事請師提綱師云朝看東南暮看西北進云便與麼會時如何師云東家點燈西家暗坐。

　　問當今一句請師道師云放你一線道還我一句來。

　　問不涉廉纖請師道師云一怕汝不問二怕汝不舉三到老僧㪍跳四到你退後速道速道僧便禮拜師便打。

　　問萬機喪盡時如何師云與我拈佛殿來與汝商量進云豈干他事師咄云這掠虚漢。

　　問目前蕩盡時如何師云熱發作麼其僧禮拜而退師云且來且來僧近前師便棒云這掠虚漢𧬵(呼訝切)我。

　　問如何是法王主師云义手著。

　　問盲龜值浮木孔時如何師云老僧义手去也。

　　上堂云故知時運澆漓代干像季近日師僧北去言禮文殊南去謂遊南嶽與麼行脚名字比丘徒消信施苦哉苦哉問著黑漆相似秖管取性過日設有三箇兩箇狂學多聞記持話路到處覓相似語句印可老宿輕忽上流作薄福業他日閻羅王釘釘之時莫道無人向汝道若是初心後學直須擺動精神莫空記說多虚不如少實向後秖是自賺有什麼事近前。

　　問學人正在迷途請師一接師云道什麼。

　　問如何是教意師云荅猶未了進云和尚什麼處荅師云將謂汝靈利。

　　問如何是衲僧正眼師云那箇師僧近前來其僧近前師咄云去。

　　問如何會得和尚一句師云臘月二十五。

　　問教中即不問如何是宗門中事師云既有來問速禮三拜。

　　問絕消息處如何履踐師云三十年後進云秖今如何師云莫亂統。

　　問性源還有語也無師云莫問。

　　問佛病祖病將何醫師云審即諧進云將何醫師云幸有力。

　　問百步穿楊請師𢫾的師云荅這話去也。

　　問言詮不及處如何體會師云對眾[怡-台+史]禮三拜。

　　問竛竮之子如何進步師云目前不辨進云豈無尊貴師云不較多進云作麼生師云作麼生。

　　問凡有言說皆是葛藤如何是不葛藤師云大有人見汝問。

　　問急急相投請師旨教師云作麼生道進云不會請師道師云作麼。

　　上堂云大眾汝等還有鄆州針麼若有試將來看有麼有麼眾無對師云若無散披衣裳去也便下座。

　　上堂大眾集定乃以拄杖𢫾云乾坤大地微塵諸佛揔在裏許爭佛法覓勝負還有人諫得麼若無人諫得待老僧與汝諫看時有僧云請和尚諫師云這野狐精。

　　問盡大地人來師如何接師云提綱有路進云莫秖這便是𢫾示不師云合取狗口。

　　問時中不明如何得不落緣塵去師云閉門哭蒼天。

　　問十二時中如何體悉師云不難辨進云還有學人入頭處也無師云細看前話。

　　問靈山一會迦葉親聞未審聞箇什麼句師云不避來鋒速道速道進云是什麼句師云掣電之機徒勞佇思。

　　問千聖不傳古今不歷如何是和尚接人一句師云觸忤老兄得麼進云如何是接人一句師云作麼。

　　問有何逕要令學人心息師云放你三十棒。

　　問目前坦然時如何師云海水在汝頭上進云還著得也無師云向這裏[脫-兄+允]空妄語。

　　問施主設齋將何報荅師云量才補職進云不會師云不會即喫飯。

　　問如何是向上事師云截却汝肚腸換却𢁈筯拈將鉢盂來看僧無對師云這掠虚漢。

　　問如何是佛法大意師云來鋒有路。

　　問如何是學人轉身處師云利。

　　問一口吞盡時如何師云我在汝肚裏進云和尚為什麼在學人肚裏師云還我話頭來。

　　上堂良久云秖這箇帶累殺人便下座。

　　上堂云道即道了也時有僧出禮拜欲伸問次師拈拄杖便打云識什麼好惡這一般打野榸漢揔似這箇僧爭消得施主信施惡業眾生揔在這裏覓什麼乾屎橛咬以拄杖一時[起-巳+(乞-乙+小)]下。

　　問牛頭未見四祖時如何師云家家觀𠀍音進云見後如何師云火裏蝍蟟吞大蟲。

　　問如何是禪師云拈却一字得麼。

　　問浮桑柯畔日輪未出時如何師云知。

　　問背楚投吳時如何師云面南看北斗。

　　問六國未寧時如何師云千里何明進云爭柰不明何師云賴遇適來道了。

　　問如何是本源師云受什麼人供養。

　　問如何是直截一路師云主山後進云謝師𢫾示師云合取皮袋。

　　問曹溪的[二/日]請師垂示師云三十年後。

　　問密室玄宮時如何師云倒進云宮中事作麼生師云重。

　　問萬機吐不出時如何師云大眾不匿進云猶是學人疑處在師云語覆前機去。

　　問要急相應唯言不二時如何師云對眾舉大眾可不知進云如何承當師云驢年。

　　問一生積惡不知善一生積善者不知惡此意如何師云燭。

　　問遠遠投師師意如何師云七九六十三進云學人近離衡州師喝云是你草鞋跟斷僧云珍重師喝云靜處薩婆訶。

　　問如何是學人自己師云一佛二菩薩。

　　上堂云汝等諸人傍家行脚皆是河南海北來各各盡有生緣所在還自知得麼試出來舉看老漢與汝證明有麼有麼汝若不知老漢瞞汝去也汝欲得識麼生緣若在向北北有趙州和尚五臺文殊揔在這裏生緣若在向南南有雪峯臥龍西院鼓山揔在這裏汝欲得識麼向這裏識取若不見莫掠虚見麼見麼若不見且看老漢[騎-大+(立-一)]佛殿出去也珍重。

　　問六國未寧時如何師云雲擎雨色。

　　問上無攀𠈟下無己躬時如何師云藏身一句作麼生道僧便禮拜師云放過一著置將一問來僧無語師云這死蝦蟇。

　　問如何是色即是空師云拄杖敲汝鼻孔。

　　問如何是和尚非時為人一句師云早朝牽犂晚間拽杷。

　　問三乗五性即不問如何是衲僧門下事師云日勢稍晚速禮三拜。

　　問久值為什麼不識師云測。

　　問如何是心師云心進云不會師云不會進云究竟如何師咄云靜處東行西行。

　　問三界唯心萬法唯識時如何師云舌根裏藏身進云藏身後如何師云蘇嚕蘇嚕。

　　問如何是途中受用師云七九六十三進云如何是𠀍諦流布師云江西湖南新羅渤海。

　　問密室不通風時如何師云響露鳴風進云如何是密室中人師云再陳難辨。

　　問直與麼來時如何師云照從何立進云不去不來時如何師云前語道什麼。

　　問進向無門時如何師云三千八百。

　　上堂云放你橫說豎說從朝至暮無人塞你口不放你說又作麼生。

　　上堂大眾集良久驀拈拄杖云看看北鬱円越人見汝般柴不易在中庭裏相撲供養你更為你念般若經云一切智智清淨無二無二分無別無斷故僧便問如何是一切智智清淨師云西天斬頭截臂這裏自領出去。

　　問桂錫幽巖時如何師云在什麼處。

　　問如何是深中淺師云山河大地進云如何是淺中深師云大地山河進云如何是深師云朝到西天暮歸唐土。

　　問迦葉入定時如何師云匿得麼進云還見十方不師云好手透不出。

　　問[匕/具]如湛寂妙絕無門時如何師云自機迴照進云秖這裏如何師云莫錯。

　　問千般方便誘引歸源未審源中事如何師云有問有荅速道將來僧應喏師云迢遙也。

　　問如何是雲門劒師云揭進云用者如何師云蘇嚕蘇嚕。

　　問如何是祖師西來意師云沒即道進云不會師云壯一問。

　　問能詮表裏時如何師云風不入進云表裏事如何師云錯。

　　問萬機俱罷時如何師云塚上生芝草。

　　問觀身無己觀外亦然時如何師云熱發作麼進云與麼則冰消瓦解去也師便打。

　　問龍門有意進水無能時如何師云來機即易再舉還難進云正與麼時如何師云快。

　　上堂云我看汝諸人二三機中尚不能搆得空披衲衣何益你還會麼我為汝注破久後到諸方若見老宿舉一𢫾豎一拂子云是禪是道拽拄杖打破頭便行若不如此盡落天魔眷屬壞滅吾宗汝若實不會且向葛藤社裏看我尋常向汝道微塵剎土中三𠀍諸佛西天二十八祖唐土六祖盡在拄杖頭說法神通變現聲應十方一任縱橫你還會麼若不會且莫掠虚雖然如此且諦當實見也未直饒到此田地也未夢見衲僧沙彌在三家村裏不逢一人師驀拈拄杖劃地一下云揔在這裏又劃一下云揔從這裏出去也珍重。

　　問古人面壁意[二/日]如何師云念七又云定。

　　問百不會底人來師如何接師云話墮也進云什麼處是話墮師云七棒對十三。

　　問承古有言了即業障本來空末了還須償宿債未審二祖是了未了師云確。

　　問從上古德相傳何事師云速禮三拜。

　　問如何是雲門一路師云親進云如何即是師云顛言倒語作麼。

　　問承古有言擬心即差如何得不差師云洪機歷堂進云後人再問作麼生師云遲風難改。

　　問三身中阿那身說法師云要。

　　問如何是釋迦身師云乾屎橛。

　　問請師提綱宗門師云南有雪峯北有趙州。

　　問大徹底人見一切法是空不師云蘇嚕蘇嚕。

　　問終日切切不得箇入路乞師𢫾箇入路師云當機有路。

　　問如何是超佛越祖之談師云蒲州麻黃益州附子。

　　問如何是教意師云撩起來作麼生道進云便請師道師云對牛彈琴。

　　問玄機一路如何體會師云三十年後。

　　問槨示雙趺當表何事師云言進云未審師意如何師云緊帩草鞋。

　　問不是玄機亦非目擊時如何師云倒一說。

　　問劫火洞然時如何師云更夢見什麼。

　　上堂云天親菩薩無端變作一條楖𣗖拄杖乃劃地一下云塵沙諸佛盡在這裏說葛藤去便下座。

　　上堂云我共汝平展遇人識人與麼老婆說話尚自不會𣫭日飽喫飯了上來下去覓什麼椀這野狐隊仗向這裏作什麼以拄杖一時[起-巳+(乞-乙+小)]下。

　　問初秋夏末前程忽有人問如何祗對師云大眾退後進云過在什麼處師云還我九十日飯錢來。

　　問學人近到法席未審家風事如何師云不歷一問作麼生道。

　　問十方國土中唯有一乗法如何是一乗法師云何不別問進云謝師𢫾示師便喝。

　　問承古有言一塵徧含一切塵如何是一塵師云吃嘹舌頭更將一問來。

　　問學人不問師還荅也無師云將汝口挂壁上不得。

　　問一切尋常時如何師云雖然屎臭氣熏我我且問你晝行三千夜行八百你鉢盂裏什麼處著無對師云說空妄語漢。

　　問如何是教眼師云速禮三拜。

　　問承古有言牛頭橫說豎說不知有向上關棙子如何是向上關棙子師云東山西嶺青。

　　問如何是露地白牛師云歸依佛歸依法歸依僧進云白牛何在師咄之。

　　問樹凋葉落時如何師云體露金風。

　　問如何是布袋裏[匕/具]珠師云說得麼。

　　問如何是祖宗的子師云言中有響。

　　上堂云夫學般若菩薩須識得眾生病即識得學般若菩薩病還有人揀得麼出來對眾揀看眾無語乃云若揀不得莫妨我東行西行。

　　上堂云我今日共汝說葛藤屎灰尿火泥豬疥狗不識好惡屎坑裏作活計所以道盡乾坤大地三乗十二分教三𠀍諸佛天下老師言教一時向汝眼睫上會取去饒汝便向這裏一時明得亦是不著便漢無端跳入屎坑可中於我衲僧門下過打脚折時有三僧一時出禮拜師云一狀領過。

　　問如何得速超三界去師云如何得速超三界去進云是師云是即休。

　　問終日忙忙時如何師云覿機無響路進云作麼生師云說不得。

　　問一擺淨盡時如何師云爭柰老僧何進云此是和尚分上師云這掠虚漢。

　　問如何是道師云透出一字進云透出後如何師云千里同風。

　　問古人道知有極則事如何是極則事師云爭柰在老僧手裏何進云某甲問極則事師便棒云吽吽正當撥破便道請益這般底到處但知亂統近前來我問你尋常在長連牀上商量向上向下超佛越祖你道水牯牛還有超佛越祖底道理麼僧云適來已有人問了也師云這箇是長連牀上學得底不要有便言有無便言無僧云若有更披毛戴角作麼師云將知你秖是學語之流又云來來我更問你諸人橫擔拄杖道我叅禪學道便覓箇超佛越祖底道理我且問你十二時中行住坐臥屙屎送尿至於茆坑裏蟲子市肆賣買羊肉案頭還有超佛越祖底道理麼道得底出來若無莫妨我東行西行便下座。

　　師見僧入來便云瓦解冰消僧云學人有什麼過師云七棒對十三。

　　問如何是西來意師云長連牀上有粥有飯。

　　問承古有言道無橫徑立者皆危如何是道師云普請看。

　　問如何是三乗教外一句師云闍棃一問老僧㪍跳三千里進云謝師𢫾示師云住住你道老僧話作麼生無對師云三十年後來與汝三十棒問大眾雲集合談何事師云𧫒(呼訝切)汝屋裏老爺。

　　問曹溪一句盍國知聞未審雲門一句什麼人得聞師云闍棃不聞進云學人親近得不師云子細踟躕看。

　　上堂云如來明星現時成道有僧問如何是明星現時成道師云近前來近前來僧近前師以拄杖打[起-巳+(乞-乙+小)]。

　　上堂有僧出禮拜云請師荅話師召大眾大眾舉頭師便下座。

　　上堂良久有僧出禮拜師云太遲生僧應喏師云這漆桶。

　　上堂云有解問話者置將一問來僧出禮拜云請師鑒師云拋釣釣鯤鯨釣得箇蝦蟇僧云和尚莫錯師云朝走三千暮走八百作麼生無語師便打。

　　上堂僧問如何是本源師拈起拄杖云若是提起即向上去也僧人問如何是本源師云南贍部洲北鬱單越。

　　問普賢為什麼[騎-大+(立-一)]象文殊為什麼[騎-大+(立-一)]師子師云我也無象也無師子且[騎-大+(立-一)]佛殿出三門去也。

　　問如何是教意師云山河大地又云正好辨猶是曲說教意若約提綱即未在。

　　問一切智通無障礙時如何師云掃地潑水相公來。

　　問隨流認得性時如何師云東堂月朗西堂闇。

　　問如何是三乗教外別傳底事師云你若不問我即不荅你若問我即朝到西天暮歸唐土僧云乞師𢫾示師云一不成二不是。

　　問如何是祖師西來意師云青天白日䆿語作麼。

　　問如何是佛法大意師云日裏麒麟看北斗。

　　問學人到這裏為什麼道不得師云野狐窟裏坐。

　　問不落古今是何曲調師拽拄杖便下座。

　　問如何是佛法大意師云面南看北斗。

　　問古人斬蛇意[二/日]如何師便打。

　　問如何是和尚家風師云闍棃受戒太早。

　　問如何是賔中主師云[騎-大+(立-一)]一問進云如何是主中主師云义手著進云賔主相去多少師云如眼如目進云合談何事師云三九二十七。

　　問自到和尚法席不會乞師𢫾示師云截却你頭得麼。

　　問乞師𢫾示令學人頓息昏迷師云襄州米作麼價。

　　問二尊相見時如何師云不是偶然。

　　上堂云天帝釋與釋迦老子在中庭裏相爭佛法甚閙便下座。

　　問如何是曹溪的的意師云老僧愛瞋不愛喜進云為什麼如此師云路逢劒客須呈劒不是詩人不獻詩。

　　問二尊相見共談何事師云不決即道。

　　問人天交接其意如何師云對眾呈機。

　　上堂云和尚子且須明取衲僧鼻孔且作麼生是衲僧鼻孔乃云摩訶般若波羅蜜今日大普請便下座。

　　問如何是西來意師云山河大地進云向上更有事也無師云有進云如何是向上事師云釋迦老子在西天文殊菩薩居東土。

　　問父母俱喪時如何師云俱喪且置那箇是你父母僧云苦痛深師云酌然酌然。

　　問如何是大施主師云對機不辨。

　　問徹底冥濛底人來師如何拯濟師云兩重公案一狀領過。

　　問說教當為何人師云近前來高聲問僧近前問師便打。

　　問和尚年多少師云七九六十八進云為什麼七九六十八師云我為你減却五年。

　　上堂云和尚子直饒你道有什麼事猶是頭上安頭雪上加霜棺木裏眨眼炙盤上更著艾爝這箇是一場狼藉不少也你合作麼生各自覓箇託生處好莫空遊州獵縣秖欲得捏搦閑言語待老和尚口動便問禪問道向上向下如何若何大卷抄將去𡎺向皮袋裏卜度到處火鑪邊三箇五箇聚頭舉口喃喃地便道這箇是公才語這箇是就處打出語這箇是事上道底語這箇是體語體汝屋裏老爺老孃噇却飯了秖管說夢便道我會佛法了也將知與麼行脚驢年得休歇麼更有一般底纔聞說箇休歇處便向隂界裏閉目合眼老鼠孔裏作活計黑山下坐[鬼-(白-日)]趣裏體當便道我得箇入路也還夢見麼這一般底打殺萬箇有什麼罪過喚作打底不遇作家至竟秖是箇掠虚漢你若實有箇見處拈將來看共汝商量莫空過不識好惡𧩪𧩪詷詷地聚頭說葛藤莫教老僧見捉來勘不相當槌折𦝫莫言不道汝皮下還有血麼到處自欲受屈作麼這滅胡種盡是野狐羣隊揔在這裏作麼以拄杖一時[起-巳+(乞-乙+小)]下。

　　問十方薄伽梵一路涅槃門如何是一路涅槃門師云我道不得進云和尚為什麼道不得師云是你舉話即得。

　　問如何是法說師云大眾久立速禮三拜如何是隨意說師云晨時有粥齋時有飯如何是隨冝說師云三德六味施佛及僧如何是方便說師云是汝鼻孔重三斤半如何是大悲說師云歸依佛法僧。

　　問生死根源即不問如何是目前三昧師云吃嘹舌頭三千里進云今日得遇和尚也師云放你三十棒。

　　問乞師𢫾示師云上大人丘乙己進云學人不會師云化三千七十士。

　　問不離三德六味還有佛法也無師云秖怕你不問進云請師道師云三德六味施佛及僧。

　　上堂云眼睫橫亘十方眉毛上透乾坤下透黃泉須彌山塞却汝咽喉還有會處麼若會得拽取占波國共新羅國𨷖額。

　　上堂云江西即說君臣父子湖南即說他不與麼我此閒即不如此良久云汝還見壁麼。

　　上堂云去去𨔛相鈍置有什麼了時却問眾云我與麼道還有過麼。

　　問如何是祖師西來意師云一不得問進云喏師咄云話也不領。

　　問今日供養羅漢羅漢還來也無師云汝若不問我即不道進云請師道師云三門頭合掌佛殿裏裝香。

　　問如何是衲僧本分事師云南有雪峯北有趙州進云請和尚不繁辭師云不得失却問學云喏師便打。

　　問承古有言會即事同一家不會即離牙擘齒如何得事同一家師云亂走作麼。

　　上堂云從上來且是箇什麼事如今抑不得已且向汝諸人道盡大地有什麼物與汝為對為緣若有針鋒與汝為隔為礙與我拈將來喚什麼作佛作祖喚什麼作山河大地日月星[辰-二+工]將什麼為四大五蘊我與麼道喚作三家村裏老婆說話忽然遇著本色行脚漢聞與麼道把脚拽向堦下有什麼罪過雖然如此據箇什麼道理便與麼莫[起-巳+(乞-乙+小)]口快向這裏亂道須是箇漢始得忽然被老漢脚跟下尋著勿去處打脚折有什麼罪過既與麼如今還有問宗乗中話麼待老漢荅一轉了東行西行有僧擬問次師以拄杖劈口打便下座。

　　問師子嚬呻時如何師云嚬呻且置試哮吼看僧應喏師云這箇是老䑕啼。

　　上堂云我有一句語不敢望你會還有人舉得麼良久云將謂胡鬚赤更有赤鬚胡便下座。

　　上堂云不得已且作死馬醫向汝道是箇什麼是東是西是南是北是有是無是見是聞是向上是向下是與麼是不與麼這箇喚作三家村裏老婆說話是你有幾箇到此境界相當即相當不相當靜處薩婆訶便下座。

　　上堂云諸方老和尚道須知有聲色外一段事似這箇語話誑𧫒人家男女三閒法堂裏獨自妄想未曾夢見我本師宗[二/日]在作麼生消得他信施臘月三十日箇箇須償他始得任汝㪍跳去是你諸人各自努力珍重。

　　問目前無一法還免得生死不師云你驢年未免得在。

　　問如何是道師云去進云學人不會乞師道師云闍梨公驗分明何在重判。

　　問維摩一默還同說也無師云痛領一問進云與麼則同說也師云適來道什麼。

　　問如何是清淨法身師云花藥欄進云便與麼會時如何師云金毛師子。

　　上堂因聞鐘鳴乃云𠀍界與麼廣闊為什麼鐘聲披七條。

　　上堂云不可雪上加霜去也珍重便下座。

　　上堂云諸方老秃奴曲木禪牀上坐地求名求利問佛荅佛問祖荅祖屙屎送尿也三家村裏老婆傳口令相似識箇什麼好惡揔似這般底水也難消。

　　上堂云人人自有光明在看時不見暗昏昏便下座師入京在受春殿聖上問如何是禪師云皇帝有勑臣僧對。

　　師在文德殿赴齋有鞠常侍問靈樹果子熟也未師云什麼年中得信道生。

　　上堂云你諸人無端走來這裏覓什麼老僧秖解喫飯屙屎別解作什麼你諸方行脚叅禪問道我且問你諸方叅得底事作麼生試舉看又云中閒𧫒汝屋裏老爺得麼向老漢𦜇臀後覓得些子㖒唾嚼將為自己便道我解禪解道饒你念得一大藏教擬作麼生去古人事不得已見你亂走向汝道菩提涅槃是埋沒你是釘橛繫却你又見你不會向汝道非菩提涅槃知是般事早是不著便也又更覓他注解這般底滅胡種族從上來揔似這般何處到今日我向前行脚時有一般人與我注解他是不惡心被我一日覷見是一場𥬇具是我三五年不死這般滅胡種底一斧打折脚如今諸方大有出𠀍紐捏你何不去彼中在這裏覓什麼乾屎橛師便下地以拄杖一時打[起-巳+(乞-乙+小)]下去。

　　問如何是萬法一決師云莫教失却問。

　　問死中得活時如何師云朝行三千夜行八百。

　　問大眾雲集合談何事師云今日放下令行去也僧禮拜師便打。

　　問如何是學人自己師云怕我不知。

　　問如何是透法身句師云海晏河清。

　　道士問視聽無聲無形老君說了也雲門一句請師𢫾示師云迢然西天路士無語師擬下座士云再請師舉揚宗[二/日]師云道得底出來眾無對師云與麼則辜負請主去也便下座。

　　上堂大眾集定師乃拈起拄杖云不得已且向這裏會取看看三門在露柱上便下座。

　　十二時歌

　夜半子愚夫說相似　雞鳴丑癡人捧龜首
　平旦寅曉何人　日出卯韓情枯骨咬
　食時[辰-二+工]歷歷明機是悮𧴦　禺中已去來南北子
　日南午認向途中苦　　日昳未夏逢說寒氣
　晡時申張三李四會言[匕/具]　日入酉恒機何得守
　黃昬戌看見時光誰受屈　人定亥直得分明沉苦海

　　偈頌

雲門聳剔白雲低水急遊魚不敢棲入戶已知來見解何勞更舉轢中泥

藥病相治學路醫扶籬摸壁小兒戲幽谷不語誰人測管解師承孰不知

康氏圎形滯不明魔深虚喪擊寒冰鳳羽展時超碧漢晉鋒八博擬何憑

是機是對對機迷闢機機遠遠機棲夕日日中誰有挂因底底事隔情迷

太陽溢目極玄微誰人說道我渠非句中有路人皆響覿面難遭第一機

丱[止/(戊@示)]依山人事稀松下相逢話道竒鋒前一句超調御擬問如何歷劫違

翫古松高雲不齊鳴鶬鶴抱幾年棲剖[聲-耳+卯]同時殊有異羽張騰漢碧霄低

萬象森羅極細微素話當人却道非相逢相見呵呵𥬇顧佇停機復是誰

話盡途中事言多何省機貴人言是妙上士見知虧

大道何曾討無端入荒草卷來復卷去不覺虚生老

上不見天下不見地塞却咽喉何處出氣𥬇我者多哂我者少

喪時光藤林荒啚人意滯肌尫

舉不顧即差互擬思量何劫悟

咄咄咄力韋希禪子訝中眉𡸁

　　抽顧頌

鑒咦

雲門匡[匕/具]禪師廣錄卷上


國家圖書館善本佛典第 48 冊 No. 8939 古尊宿語錄


雲門匡[匕/具]禪師廣錄卷中

　　門人明識大師賜紫　守堅集室中語要一百八十五則垂示代語二百九十則

　　室中語要

　　師示眾云盡十方𠀍界乾坤大地以拄杖一畫百雜碎三乗十二分教達磨西來放過即不可若不放過不消一喝。

　　師示眾云西天二十八祖唐土六祖天下老和尚揔在拄杖頭上直饒會得倜儻分明秖在半途若不放過盡是野狐精。

　　師一日云古來老宿皆為慈悲之故有落草之談隨語識人若是出草之談即不與麼若與麼便有重話會語不見仰山和尚問僧近離甚處僧云廬山仰山云曾遊五老峯麼僧云不曾遊仰山云闍棃不曾遊山師云此語皆為慈悲之故有落草之談。

　　師有時云若言即心即佛權且認奴作郎生死涅槃恰似斬頭覓活若說佛說祖佛意祖意大似將木槵子換却你眼睛相似。

　　舉古云聞聲悟道見色明心師云作麼生是聞聲悟道見色明心乃云觀𠀍音菩薩將錢來買餬餅放下手云元來秖是饅頭。

　　師有時云燈籠是你自己把鉢盂噇飯飯不是你自己有僧便問飯是自己時如何師云者野狐精三家村裏漢復云來來不是你道飯是自己僧云是師云驢年夢見三家村裏漢。

　　師有時云[匕/具]空不壞有[匕/具]空不異色僧便問作麼生是[匕/具]空師云還聞鐘聲麼僧云此是鐘聲師云驢年夢見麼。

　　舉踈山和尚問僧什麼處來僧云嶺中來山云曾到雪峯麼僧云曾到山云我已前到時是事不足如今作麼生僧云如今足也山云粥足飯足無語師云粥足飯足。

　　舉孚上座叅雪峯峯聞乃集眾孚到法堂上顧視雪峯便下看知事明日却上禮拜云某甲昨日觸忤和尚峯云知是般事便休時有僧問師作麼生是觸忤和尚處師便打。

　　舉僧問資福古人拈槌豎拂意[二/日]如何福云古人與麼那僧云拈槌豎拂又作麼生福便喝出師云古人是什麼眼目僧云和尚作麼生師云驢年會麼僧無對師復召僧來來僧近前師以拂子驀口打。

　　舉三平頌云即此見聞非見聞師云喚什麼作見聞無餘聲色可呈君師云有什麼口頭聲色箇中若了全無事師云有什麼事體用無妨分不分師云語是體體是語復拈起拄杖云拄杖是體燈籠是用是分不分不見道一切智智清淨。

　　舉一宿覺云幻化空身即法身師拈起拄杖云盡大地不是法身。

　　舉僧問趙州某甲乍入叢林乞師𢫾示州云喫粥了也未僧云喫粥了也州云洗鉢盂去師云且道有𢫾示無𢫾示若道有𢫾示向他道什麼若道無𢫾示者僧何得悟去。

　　舉僧問雪峯乞師𢫾示峯云是什麼其僧於言下大悟師云雪峯向伊道什麼。

　　師有時云平地上死人無數過得荊𣗥林是好手僧云與麼則堂中第一座有長處也師云蘇嚕蘇嚕。

　　舉無情說法忽聞鐘聲云釋迦老子說法也驀拈起拄杖問僧者箇是什麼僧云拄杖子師云驢年夢見。

　　師一日云三家村裏賣卜東卜西卜忽然卜著也不定僧便問忽然卜著時如何師云伏惟。

　　師有時云大用現前不存軌則僧便問如何是大用現前師乃拈拄杖高聲唱云釋迦老子來也。

　　師有時以拄杖打火鑪一下大眾眼目定動師乃云火鑪㪍跳上三十三天見麼見麼眾無語師云無智人前莫說打你頭破百裂。

　　師有時云看看法身變作燈籠超佛越祖之談從你脚跟下過也僧云脚跟下認得時如何師云鉢置殺我僧云與麼則逈然不在者裏也師云十萬八千人。

　　舉槃山語云光境俱忘復是何物師云直饒與麼道猶在半途未是透[脫-兄+允]一路僧便問如何是透[脫-兄+允]一路師云天台華頂趙州石橋。

　　舉仰山云如來禪即許師兄會僧便問如何是如來禪師云上大人又拈起扇子云我喚作扇子你喚作什麼僧無語師云扇子上說法燈籠裏藏身作麼生僧却問如何是和尚禪師叱云元來秖在者裏。

　　舉雪峯喚僧近前來僧近前峯云去師舉了問僧你作麼生道得叉手句你若道得叉手句即見雪峯。

　　舉三祖云一心不生萬法無咎師云秖者裏悟了乃拈起拄杖云乾坤大地有什麼過。

　　舉一宿覺云一切數句非數句與吾靈覺何交涉師云行住坐卧不是靈覺喚什麼作數句。

　　舉槃山云光境俱忘復是何物師云東海裏藏身須彌山上走馬復以拄杖打牀一下大眾眼目定動乃拈拄杖[起-巳+(乞-乙+小)]散云將謂靈利者漆桶。

　　舉僧問乾峯十方薄伽梵一路涅槃門未審路頭在什麼處峯以拄杖劃云在者裏師拈起扇子云扇子㪍跳上三十三天築著帝釋鼻孔東海鯉魚打一棒雨似盆傾相似會麼。

　　師有時云諸方拈槌豎拂云會麼但云莫壓良為賤却云是是待伊擬議便打。

　　舉教云心生種種法生心滅種種法滅乃拈起拄杖云重多少僧云半斤師云驢年夢見。

　　舉夾山語云百草頭上薦取老僧師合掌云不審不審又以拄杖𢫾露柱云夾山變作露柱也看看。

　　舉仰山問僧近離甚處僧云向南山拈起拄杖云彼中還說者箇麼僧云不說山云不說者箇還說那箇麼僧云不說山召大德叅堂去其僧便去山復召其僧僧應喏山云近前來僧近前山便打師云仰山若無後語爭識得人。

　　舉雪峯喚僧近前來僧近前峯云甚處去僧云普請去峯云去師云此是隨語識人。

　　舉叅同契云回互不回互師云作麼生是不回互乃以手𢫾板頭云者箇是板頭作麼生是回互師云喚什麼作板頭。

　　舉見聞覺知無障礙聲香味觸常三昧師云一切處不是三昧行時不是三昧有處云聲香味觸體在一邊聲香味觸在一邊見解偏枯。

　　舉夾山坐次洞山到來云作麼生夾山云秖與麼師代洞山云不放過又作麼生代夾山便喝師又拈來山云秖與麼元來秖在蝦蟇窟裏又云秖與麼也難得。

　　舉祖師偈云法法本來法師云行住坐臥不是本來法一切處不是本來法秖如山河大地與你日夕著衣喫飯有什麼過又云法本法無法師拈起拄杖云不是本無法。

　　舉傅大士頌云空手把鋤頭步行騎水牛師云是你從向北騎一頭水牯牛到這裏乃拈起拄杖云不見道千頭萬頭到這裏但識取一頭。

　　舉寶公云如我身空諸法空千品萬類悉皆同師云你立不見立行不見行四大五蘊不可得何處見有山河大地來是你𣫭日把鉢盂噇飯喚什麼作飯何處更有一粒米來。

　　舉一切聲是佛聲一切色是佛色師拈起拂子云是什麼若道是拂子三家村裏老婆禪也不會。

　　舉南方禪客問國師此閒佛法如何國師云身心一如身外無餘師云山河大地何處有也。

　　師有時云要識祖師麼以拄杖𢫾云祖師在你頭上㪍跳要識祖師眼睛麼在你脚跟下又云這箇是祭[鬼-(白-日)]神茶飯然雖如此[鬼-(白-日)]神也無厭足。

　　師有時云若說菩提涅槃[匕/具]如解[脫-兄+允]是燒楓香供養你若說佛說祖是燒黃熟香供養你若說超佛越祖之談是燒瓶香供養你歸依佛法僧下去。

　　師一日拈起拄杖舉教云凡夫實謂之有二乗析謂之無緣覺謂之幻有菩薩當體即空乃云衲僧見拄杖但喚作拄杖行但行坐但坐揔不得動著。

　　舉夾山語云百草頭上薦取老僧閙市裏識取天子又云一塵纔起大地全收。

　　舉雪峯云三𠀍諸佛向火燄上轉大法輪師云火燄為三𠀍諸佛說法三𠀍諸佛立地聽。

　　師因喫茶了拈起盞子云三𠀍諸佛聽法了盡鑚從盞子底下去也見麼見麼若不會且向多年曆日裏會取。

　　舉槃山語云光非照境境亦非存光境俱忘復是何物師云盡大地是光喚什麼作自己你若識得光去境亦不可得有什麼屎光境光境既不可得復是何物又云此是古人慈悲之故重話會語者裏倜儻分明去放過即不可若不放過復舉手云蘇盧蘇盧。

　　舉傅大士云禪河隨浪靜定水逐波清師拈拄杖𢫾燈籠云還見麼若言見是破凡夫若言不見有一雙眼在你作麼生會良久復拈拄杖云盡大地不是浪。

　　師有時拈拄杖打牀一下云一切聲是佛聲一切色是佛色你把鉢盂噇飯時有箇鉢盂見行時有箇行見坐時有箇坐見者般底作與麼去就把棒一時[起-巳+(乞-乙+小)]散。

　　師有時拈起拂子云者裏得箇入處去捏怪也日本國裏說禪三十三天有箇人出來喚云吽吽特庫兒擔枷過狀。

　　舉古人道一處不通兩處失功兩處不通觸途成滯師拈起拄杖云山河大地三𠀍諸佛盡在拄杖頭上有甚滯礙如今明也暗向什麼處去秖者明便是暗一切眾生秖被色空明暗隔礙便見有生滅之法。

　　舉一宿覺云六般神用空不空一顆圎光色非色師拈起拂子云者箇是圎光是色非色喚什麼作色與我拈將來看。

　　舉夾山云百草頭上薦取老僧閙市裏識取天子師云蝦蟇入你耳朶裏毒蛇穿你眼睛中且向葛藤處會取。

　　舉十方薄伽梵一路涅槃門師云你若不識大食國裏人在你眼睫裏賣香藥。

　　舉般若經云無二無二分無別無斷故師乃𢫾露柱云與般若經相去多少。

　　舉經云經書呪術一切文字語言皆與實相不相違背師拈拄杖云者箇是什麼若道是拄杖入地獄不是拄杖是什麼。

　　師一日拈拂子摵一下云日月星辰撲落地上見麼良久起身云近後突著你眼睛。

　　舉十方薄伽梵一路涅槃門師云者箇是屋上頭是天手裏是拄杖作麼生是涅槃門。

　　師有時云彈𢫾謦欬揚眉瞬目拈槌豎拂或即圎相盡是撩鈎搭索佛法兩字未曾道著道著即撒屎撒尿。

　　舉瓦官叅德山瓦官為侍者同入山斫木德山將一椀水與瓦官官接得便喫却山云會麼官云不會山又將一椀水與瓦官官接得又喫却山云會麼官云不會山云何不成褫取那不會底官云不會又成褫箇什麼山云子大似箇鐵橛瓦官住院後雪峯去訪茶話次峯云當時在德山會裏斫木因緣作麼生官云先師當時肯我峯云和尚離先師太早其時面前有一椀水峯云將水來官便過與雪峯峯接得便潑却師代云莫壓良為賤。

　　因齋次將餬餅一咬云咬著帝釋鼻孔帝釋害痛復以拄杖𢫾云在你諸人脚跟下變作釋迦老子見麼見麼閻羅王聞說呵呵大笑云者箇師僧相當去不奈你何若不相當揔在我手裏。

　　師有時以拄杖打牀一下云你若是箇漢忽然者裏聞聲悟了一切山河大地日月星辰有什麼過。

　　舉洛浦云一塵纔起大地全收師云鳥窠拈布毛便有人悟去。

　　因喫茶次舉一宿覺云三身四智體中圎八解六通心地印師云喫茶時不是心地印乃拈拄杖云且向者裏會取。

　　舉僧問雪峯如何是觸目菩提峯云好箇露柱有處云還見露柱麼師拈起拄杖云有底體上會事見露柱秖喚作露柱有處道不見有露柱見解偏枯見露柱但喚作露柱見拄杖但喚作拄杖有什麼過。

　　舉僧問靈雲佛未出𠀍時如何靈雲豎起拂子僧云出𠀍後如何雲亦豎拂子師云前頭却實後底打不著又云不說出不出何處有一問時節秖如雪峯夏末於僧堂前坐眾纔集峯拈起拄杖云者箇為中下根人便有僧問忽遇上上人來時如何峯拈起拄杖師云我不似雪峯打破狼藉僧便問未審和尚如何師便打。

　　舉僧問玄沙如何是學人自己沙云是你自己師云沒量大人被語脉裏轉却有僧問如何是學人自己師云忽然路上有人喚衲僧齋你也隨例得飯喫。

　　師因齋次拈起餬餅云我秖供養江西兩浙人不供養向北人僧云為什麼秖供養江西兩浙人不供養向北人師云天寒日短兩人共一椀。

　　舉國師云南方佛法半生半滅此閒身心一如身外無餘師云喚什麼作身心一如又云汝等要識國師底麼自代云不可辜負國師去也。

　　舉肅宗帝請國師看戲國師云有什麼身心看戲帝再請國師云幸自好戲師云龍頭蛇尾。

　　舉國師三喚侍者侍者三應國師云將謂吾辜負你誰知你辜負吾師云作麼生是吾辜負你處你若會得也是無端又云作麼生是侍者辜負國師處師云粉骨碎身未報得。

　　舉藥山問僧什麼處來僧云湖南來山云洞庭湖水滿也未僧云未滿山云許多時雨水為什麼未滿雲巖代云湛湛地洞山代云什麼劫中曾欠少師云秖在這裏。

　　舉雪峯云飯籮邊坐餓死人臨河渴死漢玄沙云飯籮裏坐餓死漢水裏沒頭浸渴死漢師云通身是飯通身是水。

　　舉僧問資福古人拈槌豎拂意[二/日]如何福云嗄師云雪上加霜。

　　舉僧問資福如何是一塵入正受福作入定勢僧云如何是諸塵三昧起福云你問阿誰師云這阿師話墮也不知又云前頭早是葛藤又道你問阿誰。

　　舉茱茰上堂云你諸人莫向虚空裏釘橛時有靈虚上座出眾云虚空是橛茱茰便打虚云和尚莫錯打某甲茰便歸方丈師云矢上加尖僧云和尚適來與麼道那師云槌鐘謝響得箇蝦蟇出來。

　　舉僧問投子密巖意[二/日]如何子云須是與麼人始得趙州云何不與他本分草料師問僧作麼生是本分草料僧擬議師便打。

　　舉古云寂寂空形影師展兩手云山河大地何處得也又云一切智通無障礙師云拄杖走到西天却歸新羅國裏乃敲牀云這箇是你鼻孔。

　　舉僧問夾山如何是道山云太陽溢目萬里不挂片雲師云不喚作一句不喚作法身是什麼。

　　僧問如何是學人自己師云老僧入泥入水僧云某甲粉骨碎身去也師喝云大海水在你頭上速道速道僧無語師代云也知和尚恐某甲不實。

　　師有時云直得乾坤大地無纖毫過患猶是轉句不見一色始是半提直得如此更須知有全提時節。

　　師有時云泡幻同無礙一切處不是幻一切處不是無礙。

　　師有時云橫說豎說菩提涅槃[匕/具]如佛性揔是向下商量直得拈槌豎拂時節亦是橫說豎說對前頭猶較些子僧問請師向上道師云大眾久立速禮三拜。

　　舉崇壽問僧還見燈籠麼僧無語師代云推倒燈籠。

　　舉趙州問僧什麼處去僧云摘茶去師云閑口。

　　舉法身說法青青翠竹盡是法身未是提綱拈掇時節。

　　舉有為無三𠀍無為有三𠀍有為是斷滅法何處得三𠀍無為有三𠀍不是守寂處法。

　　舉實學是葛藤言句拈槌豎拂時節於實學猶在半途。

　　舉三種人一人因說得悟一人因喚得悟第三人見舉便迴去你道便迴去意作麼生復云也好與三十棒。

　　舉法身喫飯早是剜肉作瘡將謂合有與麼說話。

　　舉僧問雲居湛然時如何居云不流師云不流說什麼湛然又云此是截鐵之言。

　　舉藥病相治盡大地是藥那箇是你自己師云遇賤即貴僧云乞師𢫾示師拍手一下拈起拄杖云接取拄杖子僧接得拗作兩截師云直饒與麼也好與三十棒。

　　舉翠巖夏末上堂云我一夏已來與師僧說話看翠巖眉毛在麼保福云作賊人心虚長慶云生也師云關。

　　師有時云不敢望你有逆水之波且有順水之意也難得乃舉良遂初叅麻谷谷見來便去鋤草良遂到鋤草處谷都不顧便歸方丈閉却門良遂連三日去敲門至第三日纔敲門麻谷問阿誰良遂云和尚莫瞞良遂若不來禮拜和尚洎被經論賺過一生師云便有逆水之波如今得入是順水之意亦喚作雙放時節又云麻谷問阿誰良遂道莫瞞良遂不是識破麻谷相見時節若不來禮拜和尚洎被經論賺過一生亦知有賺人處自後良遂歸京辭皇帝及左右街大師大德再三相留茶筵次良遂云諸人知處良遂揔知良遂知處諸人不知師云作麼生是良遂知處。

　　舉心經云無眼耳鼻舌身意師云為你有箇眼見所以言無不可如今見時不可說無也然雖如此見一切有什麼過一切不可得有什麼聲香味觸法。

　　舉光明寂照徧河沙問僧豈不是張拙秀才語僧云是師云話墮也。

　　舉僧辭石霜霜問舩去陸去僧云遇舩即舩遇陸即陸霜云我道半途稍難僧無語師代云三十年後此話大行又云臨行一句永劫不忘。

　　舉生法師云敲空作響擊木無聲師以拄杖空中敲云阿耶耶又敲板頭云作聲麼僧云作聲師云這俗漢又敲板頭云喚什麼作聲。

　　舉僧問石霜教中還有祖師意麼霜云有僧云如何是教中祖師意霜云莫向卷中求師代云不得辜負老僧却向屎坈裏坐地作什麼。

　　舉石霜云須知有教外別傳一句僧問如何是教外別傳一句霜云非句師云非句始是句。

　　舉洞山云須知有佛向上事僧問如何是佛向上事山云非佛師云名不得狀不得所以言非。

　　舉洞山云塵中不染丈夫兒師云拄杖但喚作拄杖一切但喚作一切。

　　舉法身清淨一切聲色盡是廉纖語話不涉廉纖作麼生是清淨又云作麼生是法身師云六不收又云三十三天二十八宿。

　　舉古云如我身空諸法空千品萬類悉皆同師云身不可得一切諸法豈是有也所以古人道無情有佛性又云無情不喚作法身說法。

　　師有時云光不透[脫-兄+允]有兩般病一切處不明面前有物是一又透得一切法空隱隱地似有箇物相似亦是光不透[脫-兄+允]又法身亦有兩般病得到法身為法執不忘己見猶存坐在法身邊是一直饒透得法身去放過即不可子細點撿來有什麼氣息亦是病。

　　舉僧問國師如何是本身盧舎那國師云與老僧過淨瓶來僧取淨瓶至國師云却安舊處著僧送安舊處又來問如何是本身盧舎那國師云古佛過去久矣師云無眹跡。

　　舉僧問灌溪久嚮灌溪到來秖見箇漚麻池溪云你秖見漚麻池且不識灌溪僧云如何是灌溪溪云劈箭急師云何不與第一機祗對。

　　舉韋監軍見帳子𦘕牛抵樹問僧牛抵樹樹抵牛無對師代云歸依佛法僧。

　　舉老宿問僧聞說雪峯有毬子話是不僧云不見說著宿云聞說有僧云秖是師僧亂舉宿云不亂舉底事作麼生無對師代云某甲新到未曾叅堂。

　　舉佛問外道汝義以何為宗師代外道云者老和尚我識得你也外道云以一切不受為宗代佛云放過一著佛云汝以一切不受為宗耶代外道云者瞿曇莫教失却問。

　　舉雪峯云盡大地是你將謂別更有師云不見楞嚴經云眾生顛倒迷己逐物若能轉物即同如來。

　　舉教云諸法寂滅相不可以言宣師云見定如今說話何處有說不說不見道去不到去來不到來。

　　舉一切[匕/具]如含一切師云喚什麼作山河大地又云是諸法空相不生不滅不垢不淨。

　　師或拈拄杖示眾云拄杖子化為龍吞却乾坤了也山河大地甚處得來。

　　師或畫圎相云還有人出得麼。

　　舉教云是法住法位𠀍閒相常住師云釋迦老子甚處去也。

　　舉僧問投子如何是此經子云維摩法華又問塵中不染丈夫兒時如何子云不著師云不喚作法身不喚作第一義亦為說法亦為說[匕/具]空。

　　師因齋次拈起𢁈筯云我不供養南僧秖供養北僧時有僧問為什麼不供養南僧師云我要鈍置伊僧云為什麼秖供養北僧師云一箭兩垜有僧拈問秖如前意作麼生師云好即同榮。

　　師或時以拄杖打露柱一下云三乗十二分教說得著麼自云說不著復云咄者野狐精僧問秖如師意作麼生師云張公喫酒李公醉。

　　舉古云有驚人之句僧問如何是驚人之句師云響。

　　舉國師云語漸也返常合道論頓也不留眹跡師云拈槌豎拂彈𢫾時節若撿點來也未是無眹跡。

　　師有時拈拄杖云乾坤大地殺活揔在這裏僧便問如何是殺師云七顛八倒僧云如何是活師云要作飯頭僧云不殺不活時如何師便起云摩訶般若波羅蜜。

　　師有時云遇人即途中受用乃拈起拄杖云拄杖不是途說話不是途。

　　舉法身喫飯幻化空身即法身師云乾坤大地何處有也物物不可得以空噇空若約點撿來將謂合有與麼說話。

　　舉應化非[匕/具]佛亦非說法者師曰應化之身說即是法身說亦喚作覿體全[匕/具]以法身喫法身又云飯不是法身拄杖不是法身。

　　師有時云宗門七縱八橫殺活臨時僧便問如何是殺師云冬去春來僧云冬去春來時如何師云橫擔拄杖東西南北一任打野榸。

　　示眾云任你橫說豎說未是宗門苗裔若據宗門苗裔是甚熱椀鳴三乗十二分教說夢達磨西來說夢若有老宿開堂為人說法將利刀殺却百千萬箇有什麼過又云將謂合有與麼說話底道理。

　　師一日云拈槌豎拂彈𢫾揚眉一問一荅並不當向上宗乗僧便問如何是向上宗乗師云地下閻浮大家揔道得秖如閙市裏坐朝時猪肉案頭茆坑裏蟲子還有超佛越祖之談麼僧云有底不肯師云有底不肯不可商量時便有不商量時便無也若約那箇語話體上會事直言未到見解偏枯。

　　師有時云我尋常道一切聲是佛聲一切色是佛色盡大地是法身枉作箇佛法中見如今見拄杖但喚作拄杖見屋但喚作屋。

　　師有時云作而無作用而無用乃拈起拄杖云不是用而無用喚什麼作拄杖。

　　舉円霞云百骸俱潰散一物鎮長靈師云拄杖不可不靈也喚什麼作百骸甚處得。

　　舉一切賢聖皆以無為法而有差別師云拄杖不是無為法一切不是無為法。

　　舉誌公云雞鳴丑一顆圎光明已久師云腦後即不問你三千里外道將一句來。

　　舉睦州喚僧趙州喫茶入水之義雪峯輥毬歸宗拽石經頭以字國師水椀羅漢書字諸佛出身處東山水上行揔是向上時節。

　　示眾云直得觸目無滯達得名身句身一切法空山河大地是名名亦不可得喚作三昧性海俱備猶是無風匝匝之波直得忘知於覺覺即佛性矣喚作無事人更須知有向上一竅在。

　　師有時云一切處無不是說法打鐘打鼓時不可不是若與麼一切處亦不是有一切處亦不是無又云不可說時即有不說時便無也若約提唱即未在為人門中即得。

　　舉生死涅槃合成一塊乃拈起扇子云是什麼不是合成一塊得與麼不靈利直饒與麼也是[鬼-(白-日)]窟裏作活計。

　　舉僧問南泉牛頭未見四祖時為什麼百鳥銜花獻泉云步步蹋佛階梯僧云見後為什麼不銜花獻泉云直饒不來猶較王老師一線道師云南泉秖解步步登高不解從空放下僧云如何是步步登高師云香積𠀍界僧云如何是從空放下師云填溝塞壑。

　　師有時云若問佛法兩字東西南北七縱八橫朝到西天暮歸唐土雖然如此向後不得錯舉。

　　舉祖師偈云心隨萬境轉轉處實能幽僧問如何是轉處實能幽師云吃嘹舌頭老僧倒走三千里又問如何是隨流認得性師云饅頭䭔子摩訶般若波羅蜜。

　　舉玄沙與韋監軍茶話次軍云占波國人語話稍難辨何況五天梵語還有人辨得麼玄沙提起托子云識得這箇即辨得師云玄沙何用繁辭又云適來道什麼又云有什麼難辨。

　　舉古人云以空名召空色師云拄杖不是空名召得不是空色喚什麼作拄杖不是空名。

　　因南泉示眾云自小養一頭水牯牛擬向溪東放不免食他國王水草擬向溪西放不免食他國王水草不如隨處納些些他揔不見復有僧舉似師師云南泉水牯牛隨處納些些你道在牛內納牛外納直饒你向這裏說得納處分明我更問你索牛在後長慶云你道古人前頭為人後頭為人。

　　舉王大王向雪峯道擬蓋一所佛殿去如何峯云大王何不蓋取一所空王殿大王云請師㨾子峯展兩手師云一舉四十九。

　　舉報慈讚龍牙偈云日出連山月圎當戶不是無身不欲全露有僧問請師全露龍牙撥開帳子云還見麼僧云不見牙云將眼來後報慈聞舉云龍牙秖道得一半師令僧舉我與你道其僧便舉師云我不妨與你道。

　　師有時云諸方盡向繩墨裏[脫-兄+允]出我者裏即不然僧問未審和尚如何師云草鞋三十文買。

　　舉攬[匕/具]成立色相宛然一切法不遷僧便問作麼生是不遷師云還見燈籠麼僧云見師云靜處薩婆訶。

　　示眾云你等諸人𣫭日上來下去問訊即不無若過水時將什麼過有久住僧對云步師深喜之。

　　舉僧辭大隨隨問什麼處去僧云峨嵋禮拜普賢去隨拈起拂子云文殊普賢揔在者裏其僧畫一圎相拋向背後却展兩手隨云侍者將一貼茶來與者僧師舉了云我即不與麼有僧云和尚又如何師云西天斬頭截臂者裏自領出去。

　　舉黃蘗一日舉手作捏勢云天下老和尚揔在者裏我若放一線道從汝七縱八橫若不放過不消一捏僧問放一線道時如何蘗云七縱八橫又問不放過不消一捏時如何蘗云普復有僧問師如何是七縱八橫師云念老僧年老僧云如何是普師云天光迴照僧云如何是天光迴照師云骼胔少人知。

　　師有時云一顆圎光明已久還有人問麼僧便問如何是一顆圎光明已久師云西天斬頭截臂又云除却須彌山拈却佛殿脊。

　　師一日披袈裟云我抖擻法身也揔無對師云汝問我僧便問和尚抖擻法身意[二/日]如何師云我也知你親。

　　舉玄沙示眾云諸方老宿盡道接物利生忽遇三種病人來作麼生接患盲者拈槌豎拂他又不見患聾者語言三昧他又不聞患瘂者教伊說又說不得且作麼生接若接此人不得佛法無靈驗有僧請益師師云你禮拜著僧禮拜起師以拄杖便挃僧退後師云你不是患盲復喚近前僧近前師云你不是患聾乃豎起拄杖云還會麼僧云不會師云你不是患瘂其僧於此有省。

　　舉古云一言纔舉大地全收師云且道是什麼言自云春鳥啼時西嶺上遂令僧你問我僧便問是什麼言師云噫。

　　舉馬大師云一切語言是提婆宗以此箇為主師云好語秖是無人問僧便問如何是提婆宗師云西天九十六種你是最下種。

　　舉肈法師云諸法不異者不可續鳬截鶴夷嶽盈壑然後為無異者哉師云長者天然長短者天然短又云是法住法位𠀍間相常住乃拈起拄杖云拄杖不是常住法。

　　舉古云一念劫收一切智師拈起拄杖云乾坤大地揔在上頭若透得去拄杖也不見有直饒與麼也是不著便。

　　舉須菩提說法帝釋雨華尊者問曰此華從天得耶帝曰弗也從地得耶帝曰弗也從人得耶帝曰弗也從何得耶帝釋舉手尊者所如是如是師云帝釋舉手處作麼生與你四大五蘊釋迦老子同別。

　　舉𠀍尊初生下一手𢫾天一手𢫾地周行七步目顧四方云天上天下唯我獨尊師云我當時若見一棒打殺與狗子喫却貴啚天下太平。

　　舉禾山示眾云有作家戰將麼出來時有僧出云未審彼中還有也無師云格。

　　舉僧問雪峯佛未出𠀍時如何峯橫案拄杖而坐師云常。

　　舉德山問維那有幾人新到那云八人山云喚典座來一時生按過師拈云更說什麼生按過。

　　舉雪峯勘僧什麼處去僧云識得即知去處峯云你是了事人亂走作什麼僧云莫塗汙人好峯云我即塗汙你古人吹布毛作麼生與我說來看僧云殘羹餿飯已有人喫了也師別前語云築著便作屎臭氣代後語云將謂是鑚天鷂子元來是死水裏蝦蟇。

　　舉韶山勘僧云莫便是多口白頭因麼因云不敢山云有多少口因云徧身是山云大小二事向甚處屙因云向韶山口裏屙山云有韶山口即向韶山口裏屙無韶山口向甚處屙因無語山便打師代云這話墮阿師放你三十棒又代云將謂是師子兒又云韶山今日瓦解冰消。

　　舉僧到曹溪有守衣鉢上座提起衣云此是大𢈔嶺頭提不起底僧云為什麼在上座手裏僧無語師云彼彼不了師代云遠嚮不如親到又云將謂是師子兒。

　　舉睦州問僧莫便是清華嚴麼僧云不敢州云夢見華嚴麼僧無語師云門前大狼藉生。

　　舉湖南報慈垂語云我有一句子徧大地僧便問如何是徧大地底句慈云無空缺師云不合與麼道別云何不庵外問。

　　舉南泉示眾云昨夜三更文殊普賢相打各與二十棒貶向二鐵圍山趙州出眾云和尚棒教誰喫泉云王老師有什麼過州便禮拜師代云深領和尚慈悲某甲歸衣鉢下得箇安樂。

　　舉崇壽見僧做餬餅次隔牎問云你還見我麼僧云不見壽云還我餬餅錢來無語師代云和尚禮拜餅鑪好。

　　舉僧問趙州如何是妙峯頂州云不荅你者話僧云為什麼不荅州云我若荅落在平地師代云俱胝和尚。

　　舉長慶見僧來云何得無禮師代云某甲罪過又云甲[辰-二+工]乙巳。

　　舉長慶問秀才云佛教云眾生日用而不知儒書亦云日用而不知不知箇什麼秀才云不知大道師云灼然不知。

　　舉僧問睦州靈山還有蛇不州云者蚯蚓師代云白骨連山。

　　舉長慶拈柱杖云識得這箇一生叅學事畢師云識得這箇為什麼不住。

　　舉雲巖掃地次道吾云何得太區區生巖云須知有不區區者吾云與麼則第二月也巖豎起掃箒云這箇是第幾月吾拂袖出去師云奴見婢殷勤。

　　舉仰山問俗官云官居何位官云推官山乃豎起拂子云還推得這箇麼官無語師代云久嚮和尚。

　　舉僧到翠巖值巖不在乃下看主事主事云叅見和尚也未僧云未主事却𢫾狗子云要見和尚但禮拜者狗子僧無語後翠巖歸聞此語云作麼生道免得與麼無語師代云欲觀其師先觀弟子。

　　舉座主就華嚴講請翠巖齋巖云山僧有箇問座主若道得即齋巖便拈起餬餅云還具法身麼主云具法身巖云與麼則喫法身也主無語本講座主代云有什麼過巖不肯東使云喏喏師代云特謝和尚降重空筵。

　　舉雪峯示眾云𠀍界闊一丈古鏡闊一丈𠀍界闊一尺古鏡闊一尺玄沙𢫾面前火鑪云火鑪闊多少峯云似古鏡闊沙云這老漢脚跟未點地在後東使拈問僧為復古鏡致火鑪與麼大火鑪致古鏡與麼大西院云與麼問人也未可在師云餿飯泥茶鑪。

　　舉僧問雲居山河大地從何而有居云從妄想有僧云與某甲想出一𮡻金得麼居便休去僧不肯師聞得云已是葛藤不能折合得待伊道想出一𮡻金得麼拈拄杖便打。

　　舉閩中韋監軍尋常見僧云某甲待官滿出江西湖南置一問問殺江西湖南老宿僧云監軍作麼生問軍云不勞手脚僧無語師代云話墮也又云伏惟尚饗。

　　舉王太傅問北院云古人道普現色身徧行三昧佛法為什麼不到北俱盧州院云秖為徧行所以不到師云如法置一問來。

　　舉王太尉入佛殿𢫾鉢盂問僧這箇是什麼鉢僧云藥師鉢尉云秖聞有降龍鉢僧云待有龍即降尉云忽遇拏雲擭浪來又作麼生僧云他亦不顧尉云話墮也玄沙云盡你神力走向什麼處去保福云歸依佛法僧百丈作覆鉢勢師云他日生天莫辜負老僧。

　　舉地藏問崇壽你久後將什麼利濟於人壽云無不利濟藏云無一法得利濟師云直饒與麼也好喫棒又云當時但喚近前來已後教伊無鵮啄處。

　　舉泉州王太傅問僧上座住甚處僧云半月山傅云忽遇月頭月尾又作麼生僧無語師代云將謂與麼更有與麼。

　　舉龍牙尋常道雲居師兄得第二句我得第一句西院云秖如龍牙與麼道還扶得也無師云須禮拜雲居始得西院云傍觀者哂。

　　舉崇壽問僧還見燈籠麼僧云見壽云兩箇師代云三頭兩面又云七箇八箇。

　　垂示代語

　　師因不安云打草鞋行脚去無對師云汝問我與汝道僧便問和尚什麼處去師云四維上下對機設教去代前語云和尚冝喫薑附湯。

　　上堂云劄久雨不晴代云一箭兩垜。

　　或云遇賤即貴遇明即暗代云一起一倒。

　　一日云咬齒一句作麼生道代云合。

　　或云初秋夏末責情三十棒代云某甲如是。

　　問僧新羅國與大唐國是同是別代云僧堂佛殿厨庫三門。

　　上堂云教意提不起過在什麼處代云為你蝦蟇活。

　　上堂云你道古佛與露柱相交是第幾機無對師云汝問我與汝道僧便問師云一條絛三十文代前語云南山起雲北山下雨僧又問作麼生是一條絛三十文師云打與。

　　一日云商量舉覺箇什麼代云鹽貴米賤。

　　或云佛法兩字拈却成得箇什麼代云死蝦蟇。

　　或云佛法不用學燈籠露柱欺你去作麼生得不欺你去代云趙州南石橋北。

　　一日云古人面壁閉却門還透得這裏麼代云這裏是什麼乾屎橛又云一。

　　或云般柴來去行住坐卧四威儀中還出得釋迦老子鼻孔麼代云和尚也是量才補職。

　　師或舉手云古佛為什麼不到這裏代云不可降尊就𤰞。

　　因僧設報慈和尚齋師問僧汝道報慈和尚有幾身代云今日齋飯如法。

　　問僧般柴來去普賢菩薩在什麼處代云般柴早是辛苦。

　　上堂大眾集定云是大過患子細點撿代云不用別人。

　　問僧𠀍間是什麼人罪最重代云平出。

　　一日云古人道一句合頭語萬劫繫驢橛作麼生明得免此過代云趙州石橋嘉州大像。

　　或云虚空還有長短也無代云這箇師僧得與麼肥這箇師僧得與麼瘦。

　　一日云常徒之見過在什麼處代云洎作過中會。

　　上堂大眾集定云有理不伸死而不弔有理能伸罕遇竒人置將一問來代云過。

　　師有時問僧作麼生代云少喫。

　　或云是你諸人繞天下行脚不知有祖師意露柱却知有祖師意你作麼生明得露柱知有祖師意代云九九八十一。

　　示眾云一舉不再說作麼生是一舉又云你若不相當且覓箇入頭路微塵諸佛盡在你舌頭上三藏聖教在你脚跟下不如悟去好還有人悟得麼出來道看代云養子之緣代前語云長安雖樂。

　　上堂大眾集定云風不來樹不動便下座代云樹折舩沉。

　　或云第一句作麼生道若道不得作麼生得心息代云和尚莫要草鞋拄杖麼。

　　一日云從上古人作麼生辨人代云城地因君置。

　　師因摘茶云摘茶辛苦置將一問來無對又云你若道不得且念上大人更不相當且順朱代云功不浪施代前語云勞而無功。

　　或云今日二十七拈向什麼處代云壁上挂。

　　問僧三乗十二分教什麼人承當得代云沙彌童行。

　　一日云汝作麼生辨得無礙法代云閑家具。

　　或云還有句內藏身麼代云領。

　　一日云京華還有棟梁也無代云家家觀𠀍音。

　　或云不相當且順朱識取好代云因學人置得。

　　示眾云劄即難七九六十三作麼生道代云不可揔無人去也又云洎合向後道。

　　師或云日裏來往日裏辨人忽然中夜教取箇物來未曾到處作麼生取代云瞞却多少人。

　　示眾云看看佛殿入僧堂裏去也代云羅浮打鼓韶州舞。

　　上堂拈起拄杖云看看三千大千𠀍界一時搖動便下座代云拽。

　　一日云作麼生是雙明一句代云一箭兩垜。

　　或云作麼生是不瞞人底句代云莫道這箇是瞞人底。

　　一日云泥水不分過在什麼處代云昨日莫徭人設齋。

　　或云日裏來往揔識你作麼生是影身一句代云某甲亦見日頭從東邊上。

　　一日云盡力作麼生道代云五箇餬餅三椀茶。

　　或云作麼生是平伸一問代云便摑傍僧。

　　一日云空不異色作麼生道代云園頭甚要。

　　或云作麼生是不沉影底句代云現。

　　上堂大眾集師良久云久雨不晴代云一槌兩當蓋覆將來。

　　一日云教中有言謗斯經故獲罪如是拈却當門齒將經來代云不空𦊰索。

　　或云你多年在叢林裏乃舉手便放下云向後不得與麼代云若與麼便成辜負和尚。

　　一日云昨日有一句語不敢望你會還有人舉得麼代云驀又云走殺多少人。

　　上堂大眾集定云揔上來也各自東行西行便下座代云不少。

　　或云古人一言悟道觸緣見性拈起作麼生商量代云雲居鼓上藍鐘。

　　一日云日裏來往上上下下一問一荅住汝當荷夾差一問來作麼生當荷代云謂言侵早起更有夜行人又云一起一倒又云生在兾州。

　　上堂云乾坤側日月星辰一時黑作麼生道代云好事不如無。

　　師因說事了起立以拄杖打禪牀一下云適來如許多葛藤貶向什麼處去靈利底即見不靈利底著我熱瞞代云雪上加霜。

　　示眾云日月傍照三天下正照四天下我與你注破了也一句道將來代云東弗于代西瞿耶尼。

　　或云佛法不用道著𠀍間什麼物最貴代云莫道這箇是賤底又云乾屎橛。

　　一日云今日十五入夏也寒山子作麼生代云和尚問寒山學人對拾得。

　　或云你諸人傍家行脚還識西天二十八祖麼代云坐底坐卧底卧又云少喫。

　　因齋次𢫾白甆器云這箇知有超佛越祖之談代云五九四十五又云和尚自喫飯。

　　一日云是你傍家行脚作麼生是不落賔主底句道將來代云便出去。

　　或云是你師僧在江西湖南所在過夏衣鉢分付什麼人了來代云不是瞞却一人來又云不作大人相。

　　一日云非貴賤據什麼代云鰕跳不出斗。

　　示眾云看看殺了也便作倒勢云會麼若不會且向拄杖頭上會取代云龍頭蛇尾蛇尾龍頭又代作倒勢。

　　一日云我𣫭日共你葛藤不能到夜如今在這裏置將一問來代云秖恐和尚不荅。

　　或云作麼生是脚跟下一句代云有麼。

　　師或問僧你為什麼帶累我代云某甲帶累和尚。

　　或云作麼生出得這裏代云朝遊羅浮暮歸壇特。

　　一日云明己底人還見有己麼代云把將來又代展兩手。

　　或云作麼生是蹙舌一句代云和尚秖待某甲道。

　　一日云你師僧繞天下行脚見老和尚開口便上來東聽西聽何不向洗鉢盂處置將一問來代云也知和尚為物之故。

　　因見火頭云你辛苦我賞你這箇拄杖子吞却祖師也無對代云功不浪施又云禍不單行。

　　師因披衲衣云古人道披衣蓋乾坤乃拈起衲衣抖擻云北斗一時黑作麼生代云也知和尚出身早又云不道與麼去。

　　或云佛法還有變易也無代云鉢盂鞋履拄杖針筒。

　　一日云佛法拈却我不問你還有識𠀍諦法麼代云某甲若道有被和尚領過。

　　或云摩㝹顯正過在什麼處代云有什麼過。

　　示眾云天中函蓋乾坤目機銖兩不涉春緣作麼生承當代云一鏃破三關。

　　師或云南來北往飛禽走獸為什麼却有異代云辨却多少人。

　　或云你諸人擔鉢囊行脚不知有佛法佛殿上蚩吻却知有佛法代云佛殿裏裝香三門外合掌。

　　師或以拄杖一劃云微塵諸佛盡在這裏還辨得盡麼代云日出東方夜落西。

　　一日云作麼生是扣門一句代云打。

　　或云迷本底人觸途俱滯悟本底人為什麼有四大見代云益州附子建州薑。

　　師或云你諸方愛荅話還有透不得底句麼代云來。

　　或云達磨西來為什麼難得兒孫代云放。

　　師因說事了起立云你諸人忽然今夜揔悟去早起將刀截却我頭我說了也乃拈衲衣抖擻云作麼生代云學人不得辜負和尚。

　　或云口秖堪喫飯你道古人拈槌豎拂揚眉動目作麼生辨代云溈山笠子江西別又云龍頭蛇尾。

　　或云佛法中菩提涅槃[匕/具]如解[脫-兄+允]並為增語汝道𠀍諦以何為增語代云閙市裏一箇兩箇又云菩提涅槃。

　　師或云古人道觸目是道拈却醬甕阿那箇是道無對師云蒼天蒼天代前語云是什麼心行。

　　或云見即不可子細看代云長安雖樂。

　　示眾云十五日已前不問你十五日已後道將一句來代云日日是好日。

　　上堂良久云鈍置殺人便下座代云不獨。

　　因看誌公頌問僧半夜子心住無生即生死古人意作麼生代云不可揔作野狐精見解也。

　　或云古人道人人盡有光明在看時不見暗昬昬作麼生是光明代云厨庫三門又云好事不如無。

　　一日云佛法大殺有秖是舌頭短代云長也又云大斧斫了手摩挱。

　　師齋次問僧應是從前叢林學得底言語揔拈却你道我飯作麼生滋味代云菜裏少鹽醋。

　　或云是你諸人行脚須知有隔身句作麼生是隔身句代云初三十一。

　　或云大智非明[匕/具]空絕跡還有人明得這箇道理麼若有人明得出來道看代云捏。

　　問僧常徒底人過在什麼處你與我拈出來代云不可平地生堆阜又云和尚佛法身心何在。

　　或云一言纔舉千差同轍是什麼言代云如是我聞又云要道有什麼難。

　　因見狗子乃打一下云你為什麼咬這露柱代但以脚趯狗子便去。

　　舉華嚴經云金色光明雲青色光明雲你道我尋常還有這箇時節麼代云亦不得屈著和尚。

　　因聞法堂門云作麼生是入門一句有僧云喏師云漆桶無對代云掩面出去代後語云道著。

　　一日眾集定云莫錯認一著便下座代云謝和尚重重相為。

　　或云是你諸人行脚須知有入頭路還有人道得麼出來道看代云也不得辜負和尚。

　　示眾云中有一寶秘在形山拈燈籠向佛殿裏將三門來燈籠上作麼生代云逐物意移又云雷起雲興。

　　一日云宗門作麼生舉令代云吽。

　　師或云阿耶耶新羅國裏打鐵火星燒著我𢫾頭自代云非但𢫾頭。

　　師或云從上祖師三𠀍諸佛說法山河大地草木為什麼不省去代云新到行人事又云和尚京中喫麪多。

　　師或云萬法紜紜三𠀍諸佛天下老和尚一時出頭過在什麼處代云著什麼來由。

　　一日云忽然有一箇老宿把弓刀按劒入地獄如箭射還有人會得這箇時節麼代云鑰𢁈在和尚手裏。

　　或云古人道難得不錯怪人句作麼生是不錯怪人句代云爭塞得人口。

　　一日云眼睫橫亘十方眉毛上透乾坤下透黃泉須弥塞却你咽喉還有人會得麼若有人會得拽取占波共新羅𨷖額代云哂。

　　或云古人道聲香味觸常三昧我與你葛藤乃拈拄杖云這箇拄杖子是三昧你若識得拄杖子即識得天下老宿又云你若識得拄杖子未夢見天下老宿脚跟下一莖毛代云和尚不使別人。

　　一日云一箭兩垜作麼生代云長安雖樂。

　　或云日謝樹無影這箇是佛殿那箇是無影代云洎分南北。

　　一日云作麼生道得不落第二問代云洪州鞋履。

　　一日拈起拄杖云解[脫-兄+允]深坑㪍跳代云出。

　　或云一語明得不要分外代云將謂是天地。

　　師或云塵無自性攬[匕/具]成立作麼生是成立底事代云五尺拄杖三尺竹。

　　一日云說即天地懸殊不說即眼睫裏藏身眉毛上㪍跳代云三三。

　　或云古人道一語無二語作麼生是一語代云早朝粥齋後茶。

　　師或拈起拄杖云是你諸人作麼生辨雲門雲門作麼生辨你諸人代云平。

　　問僧佛法還有青黃赤白也無代云東方甲乙木西方庚辛金。

　　一日云作麼生是塵中辨主代云道州去江華不遠。

　　師或云有一人問著口似木𣔻有一人問著口似懸河你道二人過在甚處代云有過即拈出。

　　示眾云叢林言話即不要作麼生是宗門自己代但展兩手。

　　或云迷身一句作麼生道代云何處有也。

　　或云目前不溺作麼生道代云下不舉上。

　　示眾云江西即說君臣父子湖南即說他不與麼我此閒揔不如是你還識壁麼代云何異。

　　一日云作麼生是不續再問代云秋風過去春風至。

　　因齋時聞鼓聲師云釋迦老子叫喚也時有僧問未審釋迦老子叫喚作麼師云你與麼驢年夢見麼代云今日喫飯甚是遟。

　　或云我今年老七十八也所作事難也良久問僧你道淨瓶年多少無對代云甲子會。

　　一日云靈利底人難得作麼生是靈利底人代云不妨。

　　或云問一荅十問十荅百底人從什麼處來代云西京來。

　　一日云會佛法底人共什麼人語話代云行者。

　　問僧云三藏聖教天下老和尚言語揔拈却蝦蟇口裏道將一句來代云昨日新雷起師舉古人道讀經千徧紙上見經不識忽然國師問你作麼生又云忽然國師拈起作麼生代前語云唵代後語云朝看華嚴夜讀般若。

　　或云凡有請問不得離於祗對作麼生道代云路逢劒客須呈劒。

　　一日云作麼生是一句通褒貶代云雖是善因而招惡果。

　　或云行住坐卧著衣喫飯是法身那箇是你四大代云和尚今年年尊。

　　一日云你若辨我我辨你是尋常更有一條作麼生辨代云識。

　　或云節角語須是箇人始得作麼生是節角語代云摩斯吒落水。

　　一日云繞天下行脚辨人底人你道具什麼眼代云聽水。

　　上堂云遇人即鼻孔遼天便下座代云識好惡。

　　師或云閙市裏道將一句來代便唱聲云人家莫點燈火。

　　上堂云為眾竭力禍出私門代云眾禍已除。

　　或云照盡一句作麼生道代云某甲不欲開蝦蟇口。

　　師在餬餅寮喫茶云不向汝道罪過無對復云第一須忌火便起去代云大眾不得辜負和尚。

　　師或云佛法大殺有秖是灸瘡痛代云灸瘡痛猶可。

　　一日云臨坑不損人代云也是又云某甲識好惡。

　　或云古人道舉即易作麼生代云以貌取人。

　　一日云驀點是什麼時節代云不可道是蝦蟇蛤跛。

　　或云不是雲門罪過便起去代云事不孤起。

　　師或云己事若明始消他供養作麼生是你明底事又云舉一明三萬里崖州代云一切由和尚代前語云飽。

　　師或拈起拄杖問僧這箇汝不得道著作麼生是衲僧孔竅無對又云你若道不得向鼻孔裏道將一句來代云新羅火鐵鄆州針又云疋上不足。

　　因僧來叅師拈起袈裟云你若道得落我袈裟綣繢裏你若道不得又在鬼窟裏坐作麼生代云某甲無氣力。

　　或云不明己底人過在什麼處代云大人不合如此。

　　一日云放下一句無不盡代云養子之緣。

　　或云不用𢫾東劃西什麼人會佛法代云三家村裏老翁婆。

　　一日云你若衣鉢下坐縛殺你你若走上來走殺你作麼生是不停之句代云速。

　　或云新羅國裏置將一問來代云便請。

　　一日云萬法從甚處起代云糞堆頭。

　　師或云第一句作麼生道你若明得陝府鐵牛吞却乾坤代云謝和尚重重相為。

　　一日云作麼生是問中具眼代云瞽。

　　示眾云舉一不得舉二你若舉二放你舉三代云開。

　　師或云天堂地獄鑊湯鑪炭蓋却你頭三𠀍諸佛揔在你脚跟下三十年後鼻孔遼天代云不可更作野狐精見解也。

　　一日云五音六律是有是無代云不可蝦蟇窟裏作活計。

　　師或云一句該通五千餘首蘇嚕薩訶代云三門頭打鼓佛殿裏行香。

　　師或云如今半夏也敲礚處道將一句來師復云蜜怛哩孤蜜怛哩智又云蜜怛哩孤蜜怛哩智作麼生代云𭊘啉又云礚。

　　一日云三十年後會去在代云黠兒落節。

　　或云頭上霹靂即不問你脚下龍過道將一句來代云朝起雲夜降雨。

　　師問僧德山便棒你道學人還有長處也無代云無端。

　　一日云一切智智清淨中還有生滅麼代云夜叉說半偈。

　　或云若知去處什麼劫中無祖佛代云發。

　　示眾云作麼生是不露鋒骨句代云今時人須是明明向道始得師乃有頌不露鋒骨句未語先分付進步口喃喃知君大罔措。

　　或云十方國土中唯有一乗法你道自己在一乗法裏一乗法外代云入又云是。

　　一日云紐半破三針筒鼻孔裏道將一句來代云海裏使風山上舩。

　　或云折半列三針筒鼻孔在什麼處與我箇箇拈出來看代云上中下。

　　或云分疆列土作麼生道代云文殊自文殊解[脫-兄+允]自解[脫-兄+允]。

　　師或云衲僧須得巴鼻即識得天下人作麼生是衲僧巴鼻代云德山棒。

　　示眾云淺聞即深悟深聞即不悟代云迷逢達磨。

　　或云衲僧須識古人眼作麼生是古人眼代云蝦蟇跳上天。

　　一日云處處道將一句來代云閙市裏天子百草頭上老僧。

　　或云暗道將一句來代云藏頭露尾。

　　一日云將南作北將北作南作麼生道代云由阿誰。

　　或云未打板已前道將一句來代云著什麼來由。

　　一日云以有為有作麼生免得去代云患。

　　師或云解患非患明得了作麼生是眼代云晝見日夜見星。

　　一日云明暗為什麼不相管代云難為怪笑。

　　或云過在什麼處得與麼難代云辨。

　　一日云渺漫不分是什麼人分上事代云不可作沙弥行者見解也。

　　師或拈起拄杖云莫道老和尚瞞你貴之與賤縱橫十字一時這裏會得了莫辜負老僧代云百鳥為子屈又云抑與之與。

　　師或云見麼自云見又云見什麼代云花。

　　師舉古人云至道無難唯嫌揀擇這箇是僧堂這箇是佛殿那箇是不揀擇代云何必如此。

　　師或云全抽半抽作麼生道復云作麼生是半抽代云跳出死蝦蟇又云作麼生是全抽代云案山雷主山雨。

　　師或云你自鈍置第一不得錯舉代云事不孤起。

　　一日云識得道得出來道看話端道什麼代云識罪。

　　或云作麼生是不再問底句代云今年春氣早夜來陽鳥啼又云佛殿裏裝香三門前合掌。

　　一日云入夏來十一日也還得入頭麼作麼生道代云來日十二。

　　師因喫茶拈起茶盞云一口吞盡作麼生代云茶又喫却。

　　示眾云西天二十八祖唐土六祖天下老和尚揔出頭來過在什麼處又云你在此閒三冬兩夏忽然出外有人問雲門老和尚道什麼你向他道什麼代云驀面唾這野狐精代前語云他不是顛。

　　或云古人道從門入者非寶作麼生是門代云道得也無用處。

　　因聞鼓聲云鼓聲咬破七條又𢫾僧云抱取貓兒來代云不用別人。

　　師問僧行脚事即不問汝三十二相八十種好道將一句來還有人道得麼代云怛薩阿竭二千年。

　　師或云不問汝叢林言教這箇是天這箇是地以手𢫾身云這箇是我又𢫾露柱云這箇是露柱那箇是佛法代云也大難。

　　師在僧堂中喫茶拈起托子云蒸餅饅頭一任汝喫你道這箇是什麼代云乾狗屎又云茶又喫了也。

　　師或云你還識德山麼莫道我壓良為賤代云也知和尚因某甲置得。

　　師聞齋鼓聲云你道鼓因什麼置得代云因皮置得。

　　師聞齋鼓聲云你還識得老婆禪麼代云鼓聲喚喫飯去。

　　一日云古人道巧拙具生殺作麼生是生殺代云𤴓上不足𤴓下有餘。

　　上堂大眾集已師云大眾齋去却問僧你道我教伊去還有過也無代云也不是和尚特地如此。

　　師行次以拄杖打露柱一下云新羅天子㪍跳上梵天代云無端。

　　師或云𠀍諦不要道佛法道將一句來代云父子之情。

　　一日云通明底人什麼物與麼來代云莫教屈著人又云釋迦老子須弥山。

　　或云古人道朝朝抱佛眠起時還共起你道見解朦朧底人作麼生代云未到。

　　問僧云眼中無色識識中無色眼色眼二俱無何能令見色去却古人道將一句來代云把將饅頭蒸餅來又云雪上更加霜又云有什麼。

　　師或云[幡-釆+米]竿頭倒卓是第幾機代云打。

　　一日云學佛法底人如恒河沙百草頭上道將一句來代云俱。

　　師因出門云古人道從門入者非寶汝道從門出者作麼生代云一。

　　師入堂齋次𢫾聖僧供鉢問僧云你若喫盡又在解[脫-兄+允]深坑裏你若喫不盡又不唧𠺕作麼生代云大眾喫飯次。

　　上堂云劃断即不可復云你若不會三十年後莫道不見老僧代云和尚恐人埋沒代前語云今日上堂大眾著便。

　　師或以拄杖打露柱一下云你作麼生不說禪復云埋沒人家男女無對自云擔枷過狀自代前語云爭怪得別人。

　　師或云湖裏魚變成龍即不問你作麼生是針眼魚代云點。

　　師聞打槌聲云妙喜𠀍界百雜碎擎鉢盂向湖南城裏喫粥代云浴後喫。

　　一日云什麼語中無𠀍諦什麼語中無地獄代云天晴日出雨下雷興。

　　或云平常心是道你平常道將一句來代云五箇餬餅三箇䭔。

　　一日云一句辨邪正忽有人問作麼生是辨邪正底句你作麼生道代云西天與此土不同。

　　或云今日已前不要今日已後不要正當今日道將一句來代云正好。

　　師或云病遇因即瘥你道遇什麼因道得底道看代云尚。

　　或云鉢盂𢁈筯與露柱相去多少代云分開好又云尋常得此便。

　　一日云當鋒一句作麼生道代云領。

　　或云作麼生是辨慈風一句代云識取好。

　　一日云迷身一句作麼生道代云昨日雷聲起今朝陽鳥啼。

　　師或云不用㪍跳道將一句來代云死蛤跛也無用處。

　　一日云作麼生是提婆宗代云西天令嚴此土還較。

　　或云汝道何物具四德代云死貓兒又云把不具底來。

　　一日云荊𣗥不彫擇道將一句來代云拈放一邊。

　　或云有一切見底人是什麼人代云三家村裏納稅漢。

　　一日云不占田地道將一句來代云揔屬和尚。

　　或云倒道將一句來看代云訶薩。

　　一日云息節一句作麼生道代云知時好。

　　師或云天下亂走將什麼過水代云且曬著。

　　師或時拈拄杖作射勢云官家進器械來也看看代云和尚不得放過又云僧堂前。

　　師或云一夜展脚睡天明道將一句來代云何不快起。

　　或云作麼生是赤[脫-兄+允]一句代云也大無端。

　　一日云以有為有此人過在什麼處代云苦。

　　或云還有不識祖師底人麼代云仁義道中又云不患。

　　一日云識過無過不識過過也不知代云熱。

　　或云曹溪路上還有俗談也無代云二事一時。

　　一日云佛法外置將一問來代云一箇便多。

　　或云既知來處什麼劫中無祖師代云某甲今年不著便。

　　或云寸草不生不學禪不學道代云是什麼閑。

　　或云還有吞不盡句麼代云蛇。

　　師行次以拄杖打露柱一下云什麼處來自云西天來復云來這裏作什麼自云說佛法乃喝云欺我唐土人又以拄杖打一下便行却拈問僧汝道我意作麼生僧便問秖如師意作麼生代云不用行主又云師子咬人復問僧秖如當機合下得什麼語代云發又云百歲老兒作歌舞。

　　一日云驀劄一句作麼生道代云因一事長一智。

　　或云大藏教將什麼辨代云點。

　　一日云佛殿為什麼不見僧堂代云痛。

　　或云衲僧鼻孔即不問汝泥裏洗土塊道將一句來代但彈𢫾又云衲僧鼻孔又作麼生道代云翫山翫水。

　　師或問僧作麼生是不寂句無對師云汝問我與汝道僧便問作麼生是不寂句師云𭊘代前語云不可向[鬼-(白-日)]窟裏作活計又云作麼生是𭊘代云會此意又云文殊五字。

　　或云作麼生是入鄉隨俗底句代云君子可八。

　　一日云作麼生是提綱一句代云雪峯南趙州北。

　　一日云靈苗不動根過在什麼處代云悮却多少人。

　　或云一顆圎光明已久作麼生是一顆圎光代云謝和尚重重相為。

　　師或云作麼生是對明一句代云露。

　　師或云非色非聲體上明得是第幾機代云不可向野狐窟裏作活計。

　　一日云布幔天網打龍布絲網撈鰕摝蜆你道螺蚌落在什麼處代云具眼。

　　師因卸却七條語僧云汝道來生莫不會佛法麼僧無語代云和尚幸是大人又云某甲不敢道復云為什麼不敢道又云自有和尚在。

　　師歲夜問僧餅餤是羅漢藥石還將得饆饠䭔子來麼無對代云今日東風起。

　　師或云你若不相當且向古人建化門中道將一句來若道不得向異處道將一句來作麼生道代云前來猶是可。

　　一日云遠即照近即明作麼生道代云入水始見長人又云更不要也。

　　師或拈拄杖云且向這裏會也有利益也無利益緫不會顢頇佛性儱侗[匕/具]如代云𤴓上不足𤴓下有餘。

　　一日云萬法從什麼處起代云不可向和尚道蝦蟇口裏也。

　　因齋時聞鼓聲云古人道一切聲是佛聲喚作佛聲喚作鼓聲代云和尚道了也又云和尚不冝喫麪。

　　因見僧來㕘師打露柱一下云來這裏瞞我代云但打露柱一摑云為人自安。

　　一日云至道無難唯嫌揀擇作麼生是不揀擇又云如來妙色身羅羅李代云不出代前語云古人道了也。

　　因齋時打帳座一下云這箇喫又打飯牀一下云這箇不喫代云一槌兩當。

　　因般米問僧人擔米米擔人代云揔得又云般米辛苦猶是可。

　　又問僧大橋有多少米僧云七十碩師拈起拄杖云七十碩米一時在拄杖頭上擔將來即得若擔不得餓殺你代云不可為小小。

　　一日云有所說野干鳴無所說師子吼我與麼是野干鳴作麼生是師子吼代云九九八十一。

　　師或云埋沒兩字不用道著代云深領和尚慈悲又云因某甲所置。

　　師或云善財入門也作麼生道得出去代云朝遊羅浮。

　　師或云餬餅從你橫咬豎咬不離這裏道將一句來代云今日新麪。

　　一日云有賞有罰道將一句來代云遇賤即貴天晴日出。

　　或云龍潛師溺起自何來作麼生是不活底句代云有什麼難辨。

　　一日云敲礚一句作麼生道代云驢生馲𩢷馬生騾。

　　或云作麼生得道断商量代云來年更有新條在惱亂春風卒未休。

　　一日云辨得親踈為什麼被親踈所使代云阿誰置得。

　　或云古人道會即途中受用不會即𠀍諦流布完圝道將一句來代云一錢兩箇二錢三箇。

　　一日云一句道將來代云𤴓上不足。

　　因夏末問僧初秋夏末不觸平常道將一句來代云初三十一中九下七。

　　師問僧通身是水阿誰喫代云洎與和尚作笑具。

　　一日云三日不相見不得作舊時看作麼生代云千。

雲門匡[匕/具]禪師廣錄卷中


國家圖書館善本佛典第 48 冊 No. 8939 古尊宿語錄


雲門匡[匕/具]禪師廣錄卷下

　　門人明識大師賜紫　守堅集勘辨一百六十五則遊方語錄三十一則遺表遺誡行錄并請䟽

　　勘辨

　　師見新到云雪峯和尚道開却路達磨來也我問你作麼生僧云築著和尚鼻孔師云地神惡發把須弥山一摑㪍跳上梵天拶破帝釋鼻孔你為什麼向日本國裏藏身僧云和尚莫瞞人好師云築著老僧鼻孔又作麼生無對師云將知你秖是學語之流代無語處云和尚秖恐某甲不實又云邏邏李。

　　問新到你是甚處人僧云新羅人師云將什麼過海僧云草賊大敗師云你為什麼在我手裏僧云恰是師云㪍跳無對代前語云常得此便又云一任㪍跳。

　　問新到你在南岳山借我二百錢為什麼不還無對代云今日小出大遇又云今日不著便。

　　問僧心法雙忘是第幾座僧云第二座師云作麼生是第一座僧云不敢虧於和尚師不肯代云韶州籴米。

　　問僧什麼處來僧云摘茶來師云人摘茶茶摘人無對代云和尚道了某甲不可更道。

　　師問僧你是修造那云是師云盡乾坤是箇屋作麼生是屋主無對師云你問我與汝道僧便問師云薨代前語云瞞却多少人來。

　　師問僧汝是湖南出家那僧云是師云識三門下金剛麼僧云不可更識也師云野狐窟裏出頭無對代云若不出頭代初問處云秖是箇泥人又云識得者泥人有甚用處又云念某甲新入眾。

　　師問僧甚處來僧云礼塔來師云祖師道什麼僧云和尚道什麼師云將謂是箇靈利漢無對代云秖為仁義道中。

　　師問僧甚處來僧提起衲衣師云我問你甚處來僧云和尚為什麼不領話師便打代云且喜代前語云和尚休得也未。

　　僧辭師師云你辭去那云是師云前頭江難過僧云一切臨時師云蘇盧薩訶代前語云臨行不可無礼去也代後語云太麤心又云近日𠀍界不好。

　　師問僧甚處過夏僧云和尚合知師云我即知僧云且道某甲甚處過夏師云老䑕孔裏出頭無對代云道著代前語云便出去。

　　僧辭師師云莫教敗闕僧云和尚有什麼事但問師云草賊大敗無對代云敗也代前語云不少。

　　因普請般米了坐次云近日不唧𠺕秖擔得一斗米不如快脫去僧云和尚脫向甚處去師云嗄僧擬再問師云釘釘了代云酌然代前語云今日般米困又云尚近。

　　師問僧還見燈籠麼僧云不可更見也師云猢猻繫露柱代云深領和尚佛法深心代前語云好事不如無。

　　問僧近離甚處僧云查渡師云蹋破多少草鞋無對代云可惜草鞋又云不虚蹋破草鞋。

　　師見飯頭云汝是飯頭麼云是師云顆裏有幾米米裏有幾顆無對代云某甲瞻星望月又云福利門中不得不作。

　　師因齋次問僧你是甚處人云淮南人又問一僧你是甚處人云京兆人師拈起蒸餅云我也無可到你淮南人也無可到你京兆人二僧無對師遂拈蒸餅挒轉云我惜你作麼生又無對代云不是和尚惜代前語云普同供養又云且留供養和尚。

　　問僧看什麼經云已有人問了師云你為什麼在我脚下僧云恰是師云伏惟尚饗代云蒼天蒼天又云將謂韶州無。

　　問僧看什麼經云般若燈論師云西天金剛座上甚人說佛法僧云和尚合知師云你夢見麼無語代云不獨某甲代前語云跳出死蝦蟇又云將謂西天無又云墮。

　　因齋次問僧喫得幾箇餬餅僧云喫得四箇師云你為什麼鼻孔裏秖有一莖毛無對師云[脫-兄+允]空妄語代前語云直須慎初又須護末。

　　因齋次問僧羹受飯裏飯受羹裏過在什麼處道得別有商量無對代云好羹好飯又云不可道和尚蝦蟇窟裏。

　　因僧辭師師下座把僧手云著幾錢無對師云你問我僧便問師云都不直半分錢代云有什麼信物送路將來又云臨行。

　　因見龍藏字問僧龍藏出得箇什麼無對師云你問我與你道僧便問師云出箇死蝦蟇代云屎臭氣又云饅頭蒸餅。

　　因般米次師以拄杖打僧一下云這箇師僧不去般米是不僧云般米入倉了也師云般米入倉了且置阿誰喫飯僧便出去師云脫空妄語漢又拈問僧作麼生免得不被主家道得脫空妄語代云為什麼壓良為賤又云因一事長一智代是不處云和尚著甚來由。

　　師在僧堂前問僧這箇鐘子是什麼物作無對師云你問我僧便問師云衲僧作代但打鐘一下云摩訶般若波羅蜜又云眾僧堂前。

　　師問修造僧甚處來僧云山上斫木來師云還斫得合盤麼僧云和尚放某甲過即道師云放你過作麼生道僧便禮拜師便打代云某甲也漝麼又云可惜成功不毀又云斫。

　　問僧甚處來僧云般柴來師云維那打鼓不般柴作麼生無對代云錯領又云可惜般柴工夫又云和尚位處當人某甲叅學又云纔施少許功勞。

　　師問僧甚處來云山下來師云有幾人僧云四人師豎起拄杖云揔在者裏無對代云抑已而已又云悮却多少人。

　　問僧喫得幾箇餬餅云三箇師拈起餬餅云這箇是第幾箇無對師云你問我僧便問師云不出代云欺敵者亡。

　　問僧甚處來僧云湖南來師云夏在甚處僧云湖南師云開通寺在甚處僧云不會師云叅堂去無對代云喏代初語云和尚遠問學人近對又云纔始新到。

　　師齋次問僧你道鉢盂裏多少飯無對代云野又云飽便休又云一杓兩杓。

　　師見僧齋次問鉢盂𢁈筋拈向一邊把將餛飩來無對代云好羹好飯又云休。

　　問僧看什麼經僧拈起經師云[鬼-(白-日)]窟裏出頭僧云和尚見箇什麼師云贓物見在無對代云仁義道中不合如此。

　　問僧看什麼經僧云般若經師云經中道一切智智清淨是麼僧云是師云你眼為什麼穿過石榴樹僧云古人何在師云古人即知是你不知無對代云大有人不識勢。

　　師問僧甚處來云嶺中來師云夏在甚處僧云招慶師云招慶有何言句僧近前應喏師云一不成二不是無對師云酌然代云秖守是。

　　師因齋次拈起餕饀謂僧云擬分一半與你又却不分僧云為什麼不分師云為你打野榸代云將食與人也不惡又云謝和尚供養又云和尚無端作麼。

　　師因喫茶次云茶作麼生滋味僧云請和尚鑒師云鉢盂無底尋常事面上無鼻笑殺人無對師云[起-巳+(乞-乙+小)]隊噇飯漢代云秖守是又代以茶便潑又云且待某甲點一椀茶。

　　師問僧甚處過夏僧云和尚合知師云我即知僧云且道某甲甚處過夏師云不消一劄代云更不消也。

　　問僧看什麼經僧應喏師云因什失却僧云某甲甚處失却師云自領出去代云同路又云和尚大人不合自作。

　　問僧完圝餅角子即不要你半截底把將來僧應喏師云這箇是完圝底把將來代云齋與不齋當來無礙又云檀越所修福。

　　師問新到什麼處來僧云郴州師云夏在甚處僧云荊南分金師云分得多少僧展兩手師云這箇是瓦礫僧云和尚莫別有麼師云乾屎橛一任咬代云若不言瑕爭得玉轉。

　　問僧看什麼經僧云瑜珈論師云為甚義墮僧云什麼處義墮師云自領出去代云悔不先下手。

　　問僧曾講百法論是不僧云是師云為什麼[脫-兄+允]空妄語代云事不孤起又云著。

　　因為亡僧唱衣次問僧如今唱衣亡僧還向這裏麼代云勞煩大眾不能等𠋫打徧槌去也。

　　問僧甚處來僧云般柴來師云般得多少轉一宿覺僧云二十轉師云你為什麼打落當門齒無對師便打云學語之流代云也知和尚佛法身心又代前語云般柴早是辛苦。

　　問僧看什麼經其僧却𢫾傍僧云和尚問何不祗對師云露柱為什麼倒退三千里僧云豈干他事師云學語之流代云洎合不識勢又代珎重便出又云著者非一。

　　師在西京時問僧你是甚處人僧云于闐國人師云還到西天麼僧云到師拈起拄杖云掣電之機不問你還到這裏麼僧云不會師呵呵大笑代云深領和尚降尊就𤰞又云將謂此土無又云勳。

　　問新到甚處來僧云南嶽來師云觀音為什麼入洞庭湖裏去僧云某甲初心不會師云叅堂去代云喏又云惑著多少人來又云和尚問觀音某甲對弥勒。

　　師齋次問僧半夜般柴即不問你齋時將什麼喫飯僧拈起鉢盂師以拄杖打落僧無語代云引又云兩片皮又云𢁈筯鉢盂手巾單子。

　　因喫茶次問僧你是柴頭不僧云是師云更勸一甌茶代云辛苦受盡又云功不浪施又云和尚念某甲辛苦。

　　問僧你是園頭不僧云是師云蘿蔔為什麼不生根無對代云雨水多又云不解恱豫使人。

　　問僧你是甚人僧云知客師云客來將何祗待僧云隨家豐儉師云這箇是瓦椀竹筯客來將何祗待僧云謝和尚慈悲師云鰕跳不出斗無對師云你問我僧便問將何祗待師便打代初問處便打又云一盤飯兩椀茶又云貪觀天上月。

　　師問僧你是甚處出家僧云趙州孫師云師翁是甚處人代云喫飯老和尚。

　　師因見水磨題梁云永為不朽後即破損師問僧既是永為不朽為什麼却被水推無對代云不因一事難長一智又云堯舜之君猶稽於化。

　　師問僧不惹泥水作麼生道代云南山打鼓北山舞。

　　因齋次問僧者裏還有超佛越祖之談麼僧云有師云什麼處去也無對代云新羅國裏又云和尚恐某甲不實代前語云喫飯時不合與麼道。

　　師問柴頭你為什麼拽折大梁鋸僧云無師云無即休代云彼此又云平地又云也知和尚為頭首辛苦。

　　師問僧什麼處來僧云南岳來師云我此閒不曾與人葛藤近前來僧乃近前師云去代云念學人遠來又云今日無彩。

　　因僧在師前立以拄杖打一下其僧迴首師展手云把錢來無對代云若不轉頭爭知後事又云但驀面唾。

　　因入厨問菜頭云鍋裏多少茄子無對師云你問我與你道僧便問師云消不得代云一桶又代後語云是。

　　因普請歸三門下問僧困作什麼面目僧云和尚合知師云我即不知僧却問困作什麼面目師拈拄杖云遇長即長遇短即短僧云未審困與麼道和尚與麼道師云我也知你親無對代云爭知又代前語云老少黃白。

　　師問飯頭佛是千百億化身你𣫭日作飯一杓幾箇釋迦老子無對代云一僧一升米又云今日齋飯較細。

　　問僧甚處來僧云南華塔頭來師云祖師有什麼言句僧云有師云不得錯舉僧云請和尚領話師云我道你一不成二不是代云和尚大殺教令。

　　問磨頭人打羅羅打人無對代云近來喫麵多又云客來須看賊來須打。

　　問僧什麼處來僧云南華塔頭來師云還見祖師麼僧云用見作什麼師云你又去那裏作什麼僧云有什麼過師云既去無過見有什麼過無對代云若不如是爭知慈悲。

　　問僧甚處來僧云赴齋來師云將嚫錢來僧云和尚欠少箇什麼師云你又欠少箇什麼僧云不欠少師云不欠少又赴齋作什麼無對代云何妨又云趂塊。

　　問僧你是向北人僧云是師以一摑無對師云你問我僧却問和尚甚處人師又以一摑無對代前問處打一摑又代後云仁義道中。

　　有僧粥後來見師師云喫粥了也未僧云了也師云咬著露柱麼僧云咬著師云看硬著你無對代云也知和尚恐人不實又云硬阿誰。

　　師因開門有僧便入師驀𦙄擒住云有什麼事僧云有什麼事師以一摑無對代云退己進於人為存賔主禮代擒住處云驀面唾這野狐精又代云因學人置得。

　　師𢫾露柱問東京僧你鄉中還有這箇麼僧云有師云喚作什麼僧云喚作露柱師云三家村裏老翁也解與麼道無對代云本色。

　　師見僧來乃舉起拳作打勢僧近前作受勢師與一摑無對代云便出去又云一彩兩賽又代云行因招禍又云謝重重相為。

　　問僧甚處來僧云大普請般柴來師云小普請為什麼不到無對代云依前又是大普請又云辛苦受盡。

　　問新到甚處來僧云不敢師云放你三十棒無對代云某甲也漝麼又云可惜許七閒法堂。

　　問僧甚處來云荊南來師云夏在什麼處僧云分金師云有事相借問得麼僧云便請師云鷂子過新羅僧無對代云是於借問處代云鷂子過新羅。

　　師在僧堂內喫茶問設茶僧云什麼處安排僧𢫾板頭云在這裏師云你更設一堂茶始得無對代云近日錢難得又云小財不去大財不來又云上閒下板頭。

　　問僧甚處來僧云郴州師云夏在什麼處僧云西禪師云說什麼法僧展兩手垂兩邊師便打僧云某甲話在師却展兩手無對師打[起-巳+(乞-乙+小)]出代云便出去。

　　問僧甚處來僧云南華禮塔來師云莫[脫-兄+允]空僧云實去來師云五戒不持無對代云彼此不出。

　　因齋次問僧盂裏幾餅餅裏幾盂僧拈起餅師云問著箇老婆無對代云不消又於問處云大眾喫飯次。

　　師因普請入柴寮云老底不用去還有老底麼僧云有師云在什麼處僧乃推出一僧師云這箇猶是後生無對代云若與麼却普請去始得。

　　師因喫茶了云什麼人接盞子有僧便接師云村裏老翁拜冬至無對代云秖為行仁義却招禍及身。

　　有僧來叅師問曾聽講來麼僧云是師云見說有唯識論是不僧云是師云非非想天說箇什麼僧云不會師云且念文書代云禪師愛欺座主又云吽㗶又云維摩頭法華尾。

　　有僧辭師師云甚處去僧云湖南去師云前頭津鋪難過僧云某甲有隨身公驗師云這箇是念上大人無對代云小小村鎮不足可言又云和尚大殺代前語云便珍重出去。

　　師問新到云把將公驗來僧云有人問了也師云由是念上大人僧云莫錯師云草賊大敗無對代前語云且存仁義代後語云大似村鎮頭又云久嚮。

　　問僧一切聲是佛聲一切色是佛色拈却了也與我道僧云拈却了也師云與麼說驢年會麼無對代云君子一言代初語云狂又云不存少許佛法身心。

　　問僧甚處來僧云摘茶來師云摘得幾箇達磨代云新茶冝少喫又云因摘春茶不廢功力。

　　因僧辭師師云甚處去僧云䖍上去師云打野榸漢代云珍重又云臨行。

　　因曬麥問僧曬了也未僧云了也師云饅頭從你橫咬豎咬不離這裏道將一句來代云新麥麵少喫又云三事蒸作餬餅糖餅。

　　問僧看什麼經云顯揚聖教論師云適來一問為什麼照不著僧云什麼處照不著師云夢見顯揚聖教麼代云若不如是爭見當人又云照不著。

　　師問看經僧表首是什麼字僧拈起經師云我也有僧云和尚既有為什麼却問師云爭奈與麼何僧云有什麼過師云自屎不覺臭代云今日方知又云德山拄杖紫胡狗又云和尚此問大殺靈利。

　　鼓山有小師久在崇壽却歸嶺中到保福處相看福知來却入帳子內衲衣蓋頭坐僧云和尚出汗那不對有僧舉似師師云見成公案不能折合代云鈍置殺人又云草賊大敗。

　　師問僧看什麼經僧云呪師云與麼語話未有主在僧云和尚莫錯師云自領出去代云便出去。

　　問僧我有箇不露鋒骨底句作麼生有長老云收師云與麼道得一半代云深領和尚慈悲又云句[吃-乙+小]又云洎不別處。

　　因修藏問僧作麼生是藏僧應喏師云這箇是藏脚還我藏來無對代云爭得不修藏又云玉。

　　問新到甚處過夏云雲蓋師云多少人僧云七十人師云你為什麼不在數代云新到分上未受與麼又云恐久住瞋。

　　問僧甚處來僧云郴州師云你為什麼失脚代云魯般門下弄大斧又云客是主人相師。

　　問僧甚處來云查渡師云你為什麼蓋不著僧云和尚莫塗糊某甲師云鰕跳不出斗代云新到便蒙和尚重重嚴飾又云見面。

　　問僧古人道無邊剎境自他不隔於毫端新羅日本與這裏作麼生僧云不別師云入地獄代云不可作地獄見解又云爭得玉歸。

　　問僧你不得鈍置我僧云和尚因什麼到與麼地師云我鈍置你猶可你鈍置我更殺代云事不孤起又云和尚也大無端又云某甲甚處不下馬。

　　問僧你諸人行脚道我知有與我拈三千大千𠀍界來眼睫上著僧云喏師云錢塘為什麼去國三千里僧云豈干他事師云者掠虚漢代云和尚𠋣勢欺人又云常得此便。

　　問僧甚處來僧云南華塔頭來師云還見祖師麼僧云南華橋折師云南嶽石橋又作麼生無對師云學語之流代云便出去又云上也。

　　問僧甚處來僧云涅槃堂裏來師云亡僧還喫飯麼僧云不喫師云活人還喫飯麼無對代云一杓兩杓又云欠他一箇餬餅也不得又云也能祗對。

　　師問僧講律來是麼僧云是師云律鈔中說大小乗無分別作麼生是無分別無對代云靈樹置將一句來。

　　師問僧法身還喫飯麼僧云諸方老宿不肯法身無形無相作麼生喫師云與麼道夢見法身麼僧云有不肯處作麼生師云自不知乃云法身喫飯又代云將謂有衲僧孔竅猶是潑屎潑尿復云灼然百千人中未有一人到此境界自云和尚作麼生代云咄這有頭無尾漢。

　　師問僧三藏聖教古今老和尚憑箇什麼照僧云高也著低也著師云你與麼不得代云得與麼狼藉生。

　　因鑄鐘歸山齋了請師打鐘師打了大眾打師問僧打鐘啚什麼僧云喚和尚喫飯師不肯代云譬如閑又云息苦停酸。

　　師入京朝覲歸至大橋山門煎茶迎師師喫茶果次僧侍立師語二叅隨僧云是你京中無可喫乃拈一𭪱果子與一僧其僧接得便去又語一僧云我不與你僧無對師云那裏也有也其僧又無對別有僧出云某甲今日也隨和尚來請一分得麼師云嗄僧云某甲罪過觸忤和尚師云我不能唾得你無對代前語云也知果子少兩人共一𭪱又云未到山便蒙和尚管顧代後語云某甲更是。

　　師歸山受大眾叅了乃云我離山得六十七日問你六十七日事作麼生眾無對代云和尚京中歸無信物又云和尚京中喫麵多。

　　因數僧來叅師問作什麼來云般柴來師云歸向北去不得辜負老僧無對復云來來三愚共成一智作麼生代云一畝地代前語云不因一事不長一智。

　　因齋次云今日喫飯不得遷化去也排比唱衣無對復云你問我僧便問將什麼唱師云驢年摸著麼又云我與你三家村裏葛藤更問僧又問師擎起椀云這箇是定州椀子一唱三十文代前語云錢是足陌。

　　因齋次問僧你道人喫飯飯喫人無對師云你問我與你道僧乃問師云謝你荅話代前語云不因喫飯難得此言。

　　因僧隨師出三門師問古人道大用現前不存軌則作麼生是不存軌則無對復云你問我與你道僧便問師引聲云釋迦老子來也僧又無對師遂行數步以拄杖打松樹一下云嗄嗄會麼僧云不會師云你與麼驢年會麼代前語云多華樹嘲無半子代後語云由是。

　　師因見僧量米乃問籮裏多少達磨無對師云你問我僧便問師云斗量不盡代云因一事長一智又代趯却米籮便行。

　　因園頭請師喫茶師云你若煎茶我有箇報荅你處無對師云汝問我與汝道園頭云請師報荅師云多著水少著末代云得人一牛還人一馬又云金字茶六百錢一斤。

　　師因齋次拈起蒸餅云我這箇秖供養向北人是你諸人揔不得時有僧問某甲為什麼不得師云鈍置殺人代云某甲猶可代前語云兩彩一賽。

　　問僧古人道直須一句下悟去作麼生僧云直須一句下悟去師云你為什麼鼻孔裏祗對我僧云某甲什麼處是鼻孔裏祗對師云夢見代云某甲慎初和尚護末又云南柯又云少喫又云戒文一切揔不犯。

　　師問侍者客來將什麼接侍者無對代云和尚要拄杖即道。

　　因歲日在堂中點茶師問僧設羅漢齋得生天福你得飯喫無對師云你問我與你道僧便問為什麼與麼道師云先來不著便如今著屎潑代前語云非唯施主某甲也蒙。

　　因聞鼓聲問僧打鼓為什麼人無語師云你問我僧便問師云打鼓為三軍不為你代云柴不辦。

　　師坐次有僧非時上來師云作什麼僧云請益師云你有什麼疑僧云某甲曾問和尚一宿覺般柴柴般一宿覺師乃㪣椅子三下云你作麼生會僧云一切臨時師乃揎拳云我共你相撲一交得麼無對次日其僧再上值師漱盥次師乃將水椀過與僧云送去厨下著其僧送去了却來師見來乃從後門出去其僧云比來請益却得一口椀。

　　問僧作麼生是打靜一句僧云誰敢出頭師云你問我僧便問師以拄杖劃地一下。

　　問僧將什麼轉大藏教僧云莫越於此師云拈却菩提換却涅槃又作麼生僧云今日七明日八師云依俙似佛莽鹵如僧。

　　因僧請喫湯次師云作麼生無對師云你問我僧便問師以湯滴云一滴落地萬神俱醉會麼僧云不會師云不會即禮拜著。

　　因見僧商量次師打牀一下僧默然師云作麼生是打靜一句僧云出頭即𠍹𦤻師云三十年後不得錯舉。

　　因供養羅漢問僧今夜供養羅漢你道羅漢還來也無無對師云你問我與你道僧便問師云換水添香僧云與麼即來也師云有什麼饅頭䭔子速下來。

　　師拈拄杖問僧這箇是什麼僧云拄杖子師云入地獄。

　　師見僧乃召來來僧便來師云蒼天蒼天僧無語師云蒼天本是你哭為什麼却我哭。

　　因入菜園見糞堆上牌子問僧道什麼僧無對師云你問我僧便問師云恐人無信。

　　問修造庵主云佛殿折了也忽然施主來將何瞻敬庵主合掌師云奴見婢殷勤。

　　因聞蚊子叫問僧蚊子吞却祖師也僧云非蚊子吞祖師祖師亦吞蚊子師不肯乃云你問我僧便問師云何怪香林云為渠有分。

　　師問僧近離甚處僧云杳渡師云夏在甚處僧云湖南報慈師云甚時離彼僧云去年八月師云放你三頓棒僧至來日却上問訊云昨日蒙和尚放三頓棒不知過在什麼處師云飯袋子江西湖南便漝麼去僧於言下大悟遂云某甲自今已後向無人煙處卓箇草庵不畜一粒米不種一莖菜接待十方往來知識與他出却釘去却楔除却膱脂帽子[脫-兄+允]却尳臭布衫教伊灑灑地作箇衲僧豈不俊哉師云飯袋子身如椰兒大開與麼大口。

　　問僧佛法還有長短也無僧云這簾子長五尺師云這箇是簾子那箇是佛法僧云喚什麼作簾子師云[脫-兄+允]空妄語漢。

　　因一日齋晚僧看廚庫而立師見乃打一棒僧回首師云文殊普賢香積𠀍界去也。

　　問僧看什麼經僧云般若經師云作麼生是清淨僧云共和尚商量了師云驢年夢見又云來來更共你葛藤蚊幮裏藏身東海裏魚㪍跳上三十三天作麼生僧云和尚與麼道即得師云這虚頭漢。

　　問僧看什麼經僧云般若經師云作麼生是清淨僧云什麼處不清淨師云繩牀入枇杷樹裏去也見麼僧云和尚莫瞞人師云瞞人且置你道我作麼生無對師云這掠虚漢。

　　師因見僧在殿角立次乃拍手一下云佛殿露柱走入厨庫去也僧迴首看師云見你不會却來祗候佛殿。

　　因僧侍立次師云不問有言不問無言你作麼生道僧無語師云你問我僧便問師喚小師某甲小師應喏師云你又得箇師弟也。

　　師問僧今日般柴那僧云是師云古人道不見一法是你眼睛乃於般柴處拋下一片柴云一大藏教秖說這箇。

　　師於普請處謂眾云今日困有解問話底置將一問來若不問向後鼻孔遼天莫道我瞞你。

　　師問僧轉金剛經那云是師云一切法即非一切法是名一切法乃拈扇子云喚作扇子是名拈了也在什麼處從朝至暮顛倒妄想作麼。

　　因喫茶次問僧色香味觸具四塵你道茶具幾塵僧無語師云不得辜負我。

　　師因見僧看經乃云看經須具看經眼燈籠露柱一大藏教無欠少拈起拄杖云一大藏教揔在拄杖頭上何處見有一點來展開去也如是我聞十方國土廓周沙界。

　　師問僧從苗辨地因語識人作麼生僧云不錯師云不敢。

　　因僧設齋師云你是甚處人僧云某處人師云報典座與阿師設齋。

　　師因喫茶次問僧曹溪路上還有俗談也無僧云請和尚喫茶師云靜處薩婆訶。

　　師問僧餬餅是什麼人做僧拈起餬餅師云這箇且放一邊長連牀上學得來餬餅是甚人做僧云和尚莫瞞某甲好師云這虚頭漢。

　　師行次一僧隨後行師豎起拳云如許大栗子喫得幾箇僧云和尚莫錯師云是你錯僧云莫壓良為賤師云靜處薩婆訶。

　　師問直[止/(戊@示)]今日作甚來[止/(戊@示)]云刈𦭘來師云刈得幾箇祖師[止/(戊@示)]云三百箇師云朝行三千暮行八百東家杓柄長西家杓柄短作麼生[止/(戊@示)]無語師以拄杖打[起-巳+(乞-乙+小)]。

　　因僧齋歸師問齋主有什麼供養僧豎起拳師云我這裏問你即恁麼僧堂前有人問你作麼生道僧云一切臨時師云學語之流。

　　師問僧你作什麼僧云涅槃頭師云還有不病者麼僧云不會師云恁麼不會不恁麼不會僧無語師云汝問我僧便問作麼生是不病者師𢫾傍僧有南雄僧上白㲲一段師云汝道我向什麼處著僧無語師代云拄杖頭上師却問傍僧你在南雄時識此僧麼僧云識師云喚去茶堂內喫茶。

　　師問僧不占田地句作麼生道僧云不會師云不會且作韶州客。

　　師問僧喫得幾箇餬餅僧云忘却師云喫了忘却未喫忘却僧云忘却說什麼喫與未喫師云是你忘却甚處得來。

　　師問僧你從向北來還曾遊臺麼僧云是師云關西湖南還見長觜鳥說禪麼僧云不見師拈起拄杖以口作吹勢引聲云禪禪。

　　師問僧甚處過夏僧云和尚實問即道師云作賊人心虚。

　　舉臨濟三句語問塔主秖如塔中和尚得第幾句主無語師云你問我主便問師云不快即道主云作麼生是不快即道師云一不成二不是。

　　師一日從方丈出有僧過拄杖與師師接得却過與僧無語師云我今日著便僧云和尚為什麼著便師云我拾得口喫飯。

　　師問僧甚處來僧云崇壽來師云崇壽有何言句僧云崇壽𢫾凳子謂眾云識得凳子周帀有餘師云我即不與麼僧云和尚又如何師云識得凳子天地懸殊。

　　師問堂中首座云你道乾坤大地與汝自己同別首座云同師云一切物命蛾蛘蟻子與你自己同別首座云同師云你為什麼干戈相待。

　　因在醋寮內𢫾云這一甕醋得與麼滿那一甕醋得與麼淺僧云人貧智短馬瘦毛長師大笑而出。

　　問座主講什麼經主云涅槃經師云涅槃具四德是不主云是師拈起椀子云這箇具幾德主云一德也無師云古人因甚與麼道主云古人與麼道如何師敲椀子云會麼主云不會師云且講經著。

　　因齋次有僧侍立師云你還飽也未僧無語師拈拄杖云拄杖却飽。

　　遊方遺錄

　　師初叅睦州蹤禪師州纔見師來便閉却門師乃扣門州云誰師云某甲州云作什麼師云己事未明乞師𢫾示州開門一見便閉却師如是連三日去扣門至第三日州始開門師乃拶入州便擒住云道道師擬議州托開云秦時𨍏轢鑽師從此悟入。

　　師到雪峯莊見一僧師問上座今日上山去那僧云是師云寄一則因緣問堂頭和尚秖是不得道是別人語僧云得師云上座到山中見和尚上堂眾纔集便出握腕立地云這老漢項上鐵枷何不[脫-兄+允]却其僧一依師教雪峯見這僧與麼道便下座攔𦙄把住其僧云速道速道僧無對雪峯托開云不是汝語僧云是某甲語雪峯云侍者將繩棒來僧云不是某語是莊上一浙中上座教某甲來道雪峯云大眾去莊上迎取五百人善知識來師次日上山雪峯纔見便云因什麼得到與麼地師乃低頭從茲契合。

　　師在雪峯時有僧問雪峯如何是觸目不會道運足焉知路峯云蒼天蒼天僧不明遂問師蒼天意[二/日]如何師云三斤麻一𤴓布僧云不會師云更奉三尺竹後雪峯聞喜云我常疑箇布衲。

　　師行脚時見一座主舉在天台國清寺齋時雪峯拈鉢盂問某道得即與你鉢盂某云此是化佛邊事峯云你作座主奴也未得某云不會峯云你問我與你道某始禮拜峯便蹋倒某得七年方見師云是你得七年方見主云是師云更與七年始得。

　　師在浙中蘊和尚會裏一日因喫茶次舉蘊和尚垂語云見聞覺知是法法離見聞覺知作麼生有傍僧云見定如今目前一切見聞覺知是法法亦不可得師拍手一下蘊乃舉頭師云猶欠一著在蘊云我到這裏却不會。

　　師到共相共相問什麼處來師云雪嶺來相云要急言句舉一則來師云前日典座來和尚何不問他相云典座且置師云箭過新羅。

　　師在嶺中時問卧龍和尚明己底人還見有己麼龍云不見有己始明得己又問長連牀上學得底是第幾機龍云第二機師云作麼生是第一機龍云緊帩草鞋。

　　師在嶺中時有僧問如何是法身向上事師云向上與你道即不難汝喚什麼作法身僧云請和尚鑒師云鑒即且置作麼生說法身僧云與麼與麼師云此是長連牀上學得底我且問你法身還解喫飯麼僧無語後有僧舉似梁家庵主主云雲門直得入泥入水資福云欠一粒也不得剩一粒也不得。

　　師在雪峯與長慶西院商量雪峯上堂云盡大地撮來如粟米粒大拋向面前漆桶不會打鼓普請看西院問師雪峯與麼道還有出頭不得處麼師云有院云作麼生是出頭不得處師云不可揔作野狐精見解也又云狼藉不少又云七曜麗天又云南𨶒浮提比鬱單越。

　　師一日與長慶舉趙州無賔主話雪峯當時與一蹋作麼生師云某甲不與麼慶云你作麼生師云石橋在向北。

　　師與長慶舉石鞏接三平話師云作麼生道免得石鞏喚作半箇聖人慶云苦不還價爭辨[匕/具]偽師云入水見長人。

　　師到洞巖巖問作什麼來師云親近來巖云亂走作什麼師云暫時不在巖云知過即得師云和尚亂走作什麼。

　　師到踈山踈山問得力處道將一句來師云請和尚高聲問山便高聲問師云和尚早朝喫粥麼山云作麼生不喫粥師云亂叫喚作麼。

　　又因踈山示眾云老僧咸通年已前會得法身邊事咸通年已後會得法身向上事師問承聞和尚咸通年已前會得法身邊事咸通年已後會得法身向上事是不山云是師云如何是法身邊事山云枯椿師云如何是法身向上事山云非枯椿師云還許學人說道理也無山云許你說師云枯椿豈不是明法身邊事非枯椿豈不是明法身向上事山云是師云法身還該一切不山云作麼生不該師𢫾淨瓶云法身還該這箇麼山云闍梨莫向淨瓶邊會師便禮拜。

　　師到曹山山示眾云諸方盡把格則何不與他道一轉語教伊莫疑去師便問密密處為什麼不知有山云秖為密密所以不知有師云此人作麼生親近山云不向密密處師云不向密密處還得親近也無山云始得親近師應喏喏師問曹山如何是沙門行山云喫常住苗稼者師云便與麼去時如何山云你還畜得麼師云學人畜得山云你作麼生畜師云著衣喫飯有什麼難山云何不道披毛戴角師便禮拜。

　　因瑫長老舉菩薩手中執赤幡問師作麼生師云你是無禮漢瑫云作麼生無禮師云是你外道奴也作不得。

　　師到天童童云你還定當得麼師云和尚道什麼童云不會即目前包裹師云會即目前包裹。

　　因見信州鵝湖上堂云莫道未了底人長時浮逼逼地設使了得底人明得知有去處尚乃浮逼逼地師下來舉此語問首座適來和尚示眾云未了底人浮逼逼地了得底人浮逼逼地意作麼生首座云浮逼逼地師云首座在此久住頭白齒黃作這箇語話首座云未審上座又作麼生師云要道即得見即便見若不見莫亂道首座云秖如堂頭道浮逼逼地又作麼生師云頭上著枷脚下著杻座云與麼則無佛法也師云此是文殊普賢大人境界。

　　師行脚時有官人問還有定乾坤底句麼師云蘇嚕蘇嚕悉哩薩訶。

　　師到江州有陳尚書請師齋相見便問儒書中即不問三乗十二分教自有座主作麼生是衲僧行脚事師云曾問幾人來書云即今問上座師云即今且置作麼生是教意書云黃卷赤軸師云這箇是文字語言作麼生是教意書云口欲談而辭喪心欲緣而慮忘師云口欲談而辭喪為對有言心欲緣而慮忘為對妄想作麼生是教意尚書無語師云見說尚書看法華經是不書云是師云經中道一切治生產業皆與實相不相違背且道非非想天有幾人退位書無語師云尚書且莫草草十經五論師僧拋却特入叢林十年二十年尚不奈何尚書又爭得會尚書禮拜云某甲罪過。

　　師到歸宗僧問大眾雲集合談何事宗云兩兩三三僧云不會宗云三三兩兩師却問其僧歸宗意[二/日]如何僧云全體與麼來師云上座曾到潭州龍牙麼僧云曾到來師云打野榸漢。

　　師因乾峯上堂云法身有三種病二種光須是一一透得更須知有照用臨時向上一竅在峯乃良久師便出問庵內人為什麼不見庵外事峯呵呵大笑師云猶是學人疑處在峯云子是什麼心行師云也要和尚相委峯云直須與麼始解穩坐地師應喏喏。

　　乾峯示眾云舉一不得舉二放過一著落在第二師出眾云昨日有人從天台來却往徑山去峯云典座來日不得普請便下座。

　　師問乾峯請師荅話峯云到老僧也未師云與麼則學人在遟也峯云與麼那與麼那師云將謂猴白更有猴黑。

　　師到灌溪時有僧舉灌溪語云十方無壁落四面亦無門淨躶躶赤灑灑沒可把問師作麼生師云與麼道即易也大難出僧云上座不肯和尚與麼道那師云你適來與麼舉那僧云是師云你驢年夢見灌溪麼僧云某甲話在師云我問你十方無壁落四面亦無門淨躶躶赤灑灑沒可把你道大梵天王與帝釋商量箇什麼事僧云豈干他事師喝云逐隊喫飯漢。

　　陳尚書問雲居供養主云雲居高低於弟子主無語尚書問師師云尚書莫教話墮。

　　師在嶺中時問一老宿一切時中如何辨明老宿云喚什麼作一切時中師云釋迦老子道了也弥勒猶自不知。

　　又見一老宿上堂云若是商量舉覺如當門利劒相似一句下須有殺活始得師出眾云和尚上堂多時大眾歸堂老宿云道什麼師云日月易流。

　　師在嶺中順維那處起彼時問古人豎起拂子放下拂子意[二/日]如何維那云拂前見拂後見師云如是如是又云是諾伊是不諾伊又云可知禮也。

　　師聞洛浦勘僧云近離甚處僧云荊南浦云有一人與麼去還逢麼僧云不逢浦云為什麼不逢僧云若逢即頭粉碎浦云闍棃三寸甚密師後於江西見其僧乃問云還有此語不僧云有師云洛浦倒退三千里。

　　師在靈樹知聖大師會中為首座時僧問知聖如何是祖師西來意聖云老僧無語却問僧忽然上碑合著得什麼語時有數僧下語皆不契聖云汝去請首座來洎師至聖乃舉前話問師師云也不難聖云著得什麼語師云有人問如何是祖師西來意但云師知聖深肯。

　　大師遺表

　　伏聞有限色身詎免榮枯之歎無形實相孰云遷變之期既風燈炬焰難留在水月空華何適罔避典彛之咎將陳委蛻之詞臣中謝伏念臣跡本寒微生從草莽爰自髫齓切慕空門㓗誠誓屏於他緣𨦣志唯探於內典其或忘餐待問立雪求知困風霜於十七年間涉南北於數千里外始見心猨罷跳意馬休馳身隈韶石之雲頭變楚山之雪以至榮逢景運屢沐天波詰道談空誓荅乾坤之德開蒙發滯星馳雲水之徒獲揚利益之因逈自聖明之澤加以聮叨鳳詔累對龍庭繼奉頒宣重疊慶賜撫躬惆悵[殞-口+ㄙ]命何酬不謂臣駑馬年衰難勝睿渥遽縈淪於疲瘵唯待盡於朝昬星漢程遙遐眄而纔瞻北極波濤去速迴眸而已逐東流伏願鳳曆長春扇皇風於拂石之劫龍圖永固齊壽考於芥子之城臣限餘景無時微躬將謝不獲奔辭円闕祝別彤庭臣無任瞻天戀聖激切屏營之至謹奉表以聞。

　　遺誡

　　夫先德順化未有不留遺誡至若𠀍尊將般涅槃亦遺教勑吾雖無先聖人之德既忝育眾一方殆盡不可默而無示吾自居靈樹及徙當山凡三十餘載𣫭以祖道寅夕激勵汝等或有言句布在耳目具眼者知切須保任吾今已衰邁大數將絕剎那遷易頃息待盡然淪溺生死幾經如是非獨于今矣吾自住持已來甚煩汝等輔賛之勞但自知媿耳吾滅後置吾於方丈中上或賜塔額秖懸於方丈勿別營作不得哭泣孝服廣備祭祀等是吾切意蓋出家者本務超越毌得同俗其住持等事皆仍舊貫接諸來者無失常則諸徒弟等仰從長行訓誨凡係山門莊業什物等竝盡充本院支用勿互移屬他寺教有明[二/日]東西廊物尚不應以互用汝當知矣或能遵行吾誡則可使佛法流通天神攝衛不負四恩有益放𠀍或違此者非吾眷屬勉旃勉旃大期將迫臨行略示遺誡努力努力好住還會麼若不會佛有明教依而行之。

　　雲門山光泰禪院匡[匕/具]大師行錄

　　集賢殿雷　　岳　　　　　錄

　　師諱文偃姓張氏𠀍為蘇州嘉興人寔𣈆王冏東曹叅軍翰十三代孫也師夙負靈姿為物應𠀍故纔自髫齓志尚率已厭俗遂依空王寺志澄律師出家為弟子以其敏質生知慧辯天縱凡誦諸典無煩再閱澄深器美之及長落䰂稟具於毗陵壇後還澄左右侍講數年賾窮四分[二/日]既毗尼嚴淨悟器淵發乃辭澄謁睦州道蹤禪師蹤黃蘗之裔也知道不偶𠀍引己自處潛居古伽藍雖揖𠀍高蹈而為時所慕凡應接來者機辯峭捷無容佇思師初往叅三扣其戶蹤纔啟關師擬入蹤托之云秦時𨍏轢鑽因是釋然朗悟既而諮叅數載深入淵到蹤知其神器充廓覺轅可任因語之曰吾非汝師今雪峯義存禪師可往叅承之無復留此師依[二/日]入嶺造雪峯溫研積稔道與存契遂密以宗印付師由是回稟存焉師叅罷出嶺徧謁諸方覈窮殊軌鋒辯嶮絕𠀍所盛聞後抵靈樹知聖禪師道場知聖夙已憶其來忽鳴鼓告眾請往接首座時師果至先是知聖住靈樹凡數十年堂虚首席眾屢請命上座知聖不許甞曰首座纔遊方矣及師至始命首眾焉洎知聖將示滅欲師踵其席乃潛書祕函中謂門弟子曰吾滅後上或幸此請以遺上果會駕幸山知聖預測上至乃㚈堂加趺而終及帝至已滅矣帝詢師遺示門人出函奉之上啟函得書云人天眼目堂中上座帝乃勑刺史何希範具礼命師以襲法會上於是欽美之累召至闕𣫭所顧問酬荅響應帝逾揖服遂賜紫袍師名後徙居雲門山鼎革廢址大新棟宇師自衡踞祖域凡二紀有半風流四表大弘法化禪徒湊集登門入室者莫可勝紀今白雲山實性大師乃其甲也師以乾和七年己酉四月十日順寂夙具表以辭帝兼述遺誡然後加趺而逝尋奉勑賜塔額以師遺[二/日]令置全軀於方丈中或上賜塔額秖懸於方丈勿別營作門人乃依教瘞師於丈室以為塔焉師先付法于弟子實性俾紹覺場僉議為實性已傳道育徒乃革命在會門人法球以繼師席嗚呼出導云滅矣擿植冥行者何所從適哉岳幸叅目師之餘化知師所為之大略敢不書之以貽方來。

　　時己酉[止/(戊@示)]孟夏月二十有五日雷岳錄

　　請䟽

　　弟子韶州防禦使兼防遏𢫾揮使權知軍州事銀青光祿大夫檢校兵部尚書御史大夫上柱國何希範洎闔郡官僚等請靈樹禪院第一座偃和尚恭為皇帝陛下開堂說法上資聖壽者。

　　竊以伽跋西來克興大乗之教達磨東至乃傳心印之宗然法炬以燭幽運慈舟而濟溺伏惟和尚慧珠奮彩心鏡發輝性海深沈不可以識識言泉玄奧不可以智知能造一相之門逈出六塵之境靈樹禪院者敻古靈蹤最上勝槩自知聖大師順𠀍密授付囑之詞皇帝巡狩榮加寵光之命足可以為祇園柱礎梵苑梯航緇徒䖍心以歸依仕庶精誠而信仰希範叨權使命謬治名藩幸逢法匠之風請踞方丈之室願以廣濟為益無將自利處懷少徇披蓁之徒佇集如雲之眾俯從所請即具奏聞
師歸寂後十七載感夢放雄武軍節度推官阮紹㽵紹㽵夢師以拂子招曰與吾[寄-大+(立-一)]語秀華宮使特進李托奏請開塔吾久蔽塔中冝令暫出時托奉使韶陽監修營諸寺因得紹㽵之語乃以所夢聞上尋奉勑令韶州刺史梁延鄂同托詣雲門山開塔果見[匕/具]容如昔髭䰂猶生遂具表聞奏復奉勑令托迎[匕/具]身赴闕留內庭供養逾月乃送還塔仍改寺為大覺諡大慈雲匡[匕/具]弘明禪師。

雲門匡[匕/具]禪師錄卷下

　　頌雲門三句語(并餘頌八首)

　　門人住德山圎明大師緣密述

　　函蓋乾坤

乾坤并萬象地獄及天堂物物皆[匕/具]現頭頭𢝰不傷

　　截断眾流

堆山積岳來一一盡塵埃更擬論玄妙冰消瓦解摧

　　隨波逐浪

辯口利舌問高低揔不虧還如應病藥診𠋫在臨時

　　三句外別置一頌

當人如舉唱三句豈能該有問如何事南岳與天台

　　褒貶句

金屑眼中瞖衣珠法上塵己靈猶不重佛祖為何人

　　辨親踈

黑豆未生前商量已成顛更尋言語會特地隔西天

　　辨邪正

罔象談[匕/具][二/日]都緣未辨明守他山[鬼-(白-日)]窟不免是精靈

　　通賔主

自遠趨風問分明向道休再三如不曉消得箇非遙

　　擡薦商量

相見不揚眉君東我亦西紅霞穿碧海白日繞須弥

　　提綱商量

若欲正提綱直須大地荒欲來衝雪刀不免露鋒鋩

　　據實商量

睡來合眼飯來餐起坐終諸勿兩般同道盡知言不惑十方剎土目前觀

　　委曲商量

得用由來處處通臨機施設認家風揚眉瞬目同一眼豎拂敲牀為耳聾

　　　　　　住福州鼓山圎覺　　宗演　　校勘


國家圖書館善本佛典第 48 冊 No. 8939 古尊宿語錄


　　大丞相請䟽

　　伏以肇置仁祠永延睿筭歸誠善導開迹勝緣
文公長老獨受正傳歷排戲論求心之所祈嚮發趣之所追宗俯惟慈哀勉徇勤企謹䟽。

　　(元豐八年三月日觀文殿大學士集禧觀使守司空上柱國荊國公食邑九千五百戶實封三千戶王安石䟽)

　　判府左丞請䟽

　　右伏以施綠野之林園蔚然華搆立青蓮之場地寵以嘉名申祝壽祺推明羙報必資達識為覺迷情
文公長老夙悟[匕/具]乗久臨清眾若心數法非外假於虚名由聞思脩可內觀於實相舉揚密義和會勝緣謹䟽。

　　(元豐八年三月日資政殿學士大中大夫知江寧府事兼管內勸農使充江南東路兵馬鈴轄上護軍魏郡開國侯食邑一千二百戶實封四百戶王安禮䟽)

　　寶峯雲庵[匕/具]淨禪師語錄序

　　眉山[蘇-(烈-列)+大]　　　轍　　　述

　　水流於地發為草木鹹酸甘苦皆水也火傳於薪化為飲食飯餅羹胾皆火也心蔵於人見於百骸視聽言動皆心也古之達人推而通之大而天地山河細而秋毫微塵此心無所不在無所不見是以小中見大大中見小一為千萬千萬為一皆心爾法然而非有所造也故其指心法以示人也有以光明相好化人有以飲食卧具衣服有以園林臺觀虚空有以寂默無說無示蓋事無非法者然有聞思修法門眾生由之以入如大衢路既徑且易自達磨西來諸祖相承皆因言以曉人心地既明出語皆法譬如古木生氣調達華葉無數顛倒向背穠纖長短無一不可譬如大海濕性融溢隨風舒卷波濤流轉充遍洲浦無一不到觀者眩耀莫測其故然至於循流返源識其終始可以拊手而𥬇有
禪師文公㓜治儒業弱冠出家求道得法於黃龍南公說法於高安諸山晚居洞山實継悟本辯愽無礙徒眾自遠而至元豐三年轍以罪來南一見如舊相識既而其徒以語錄相示讀之縱橫放肆為之茫然自失蓋余雖不能詰然知其為證正法眼蔵得遊戯三昧者也故題其篇首。

　　寶峯雲庵[匕/具]淨禪師住筠州聖壽語錄

　　嗣法門人　　福深　　　錄

　　開堂日宣䟽罷
師乃云大通智勝佛十劫坐道場佛法不現前不得成佛道今日四眾圍繞佛法現前還得不得良久云欲行千里一步為初便登座拈香祝
聖罷又拈香云大眾此一瓣香還知落處麼更不覆蔵直為先黃龍
南禪師𤑔向爐中去也於是趺坐白槌竟師召大眾云當須自觀若此觀者名為正觀若他觀者名為邪觀邪正未分有疑請問　僧問列祖陞堂賢侯堅請向上宗乗請師舉唱　師云六六三十六　進云常憶江南三月裏鷓鴣啼處百花香　師云好箇消息　進云今日郎中承此善退身三拜謝師恩　師云深　僧禮拜　問語默二途皆易辨師今得法嗣何人　師云早來向你道了也　進云恁麼則黃龍的子臨際親孫去也　師云猶自卜度在　進云而今四海清如鏡行人莫與路為讎　師云速禮三拜　問𠀍尊出𠀍梵釋相隨郎中請師將何報荅　師云一雨普及萬物咸滋　進云一言生筆下萬古落人間　師云人間事又作麼生　進云浪盡還歸水月落不離天　師云閑言語　行者問天地以萬物為蒭狗聖人以百姓為蒭狗未審和尚以何為蒭狗　師云點　進云禍入僧門　師云交　行者擬議　師便喝　行者禮拜　師云得與麼有前無後　問此日人天普集太守臨筵祖意西來乞師端的　師云的　進云一句已蒙師指示向上宗乗事若何　師云向下底　進云若不登樓望焉知滄海深　師云過　進云四眾沾恩學人禮謝　師云猶欠一著在　進云傍觀者醜　師云放　有僧出云這裏是什麼所在　師云好好問[前-刖+者]且莫虚頭　問如何是虚頭一句　師云這虚頭漢　僧無語　師便喝　僧擬進語　師云鈍置煞人　進云[匕/具]善知識　師云你是不得已也。

　　復云問話且止秖知問佛問法殊不知佛法來處且道從什麼處來乃垂下一足云昔日黃龍親行此令十方諸佛無敢違者諸代祖師一切聖賢無敢越者無量法門一切妙義天下老和尚舌頭始終一印無敢異者無異即且止印在什麼處還見麼若見非僧非俗無偏無黨一一分付若不見而我自𠬧遂𠬧足乃喝云兵隨印轉將逐符行佛手驢脚生緣老好痛與三十棒而今會中莫有不甘者麼若有不妨竒特若無新長老謾你諸人去也故我大覺𠀍尊昔日於摩竭陁國十二月八日明星現時豁然悟道大地有情一時成佛今有釋子沙門克文於東震旦國大宋筠陽城中六月十三日赫日現時又悟箇什麼以拂子畫一畫云我不敢輕於汝等汝等皆當作佛(謝詞不錄)。

　　師於熙寧八年在洞山受請於法座前拈帖示眾云最初一句子便要眾人知還會麼良久云符到奉行維𨚗宣帖罷師乃云大眾諸佛出興於𠀍緫秖赴箇時節且道貧道今日赴箇什麼時節遂𢫾法座召大眾云今古應無墜分明在目前便陞座乃云還有問話者麼　時有僧問承古有言不見一法即如來方得名為觀自在如何是自在底事　師云透七透八　進云龍得水時添意氣虎逢山色長威獰　師云暗　進云前村深雪裏昨夜一枝開　師云閑言語　問施主殷懃伸三請今日當筵事若何　師云新豐洞裏水潺潺　進云若然者得聞於未聞去也　師云且道聞底事作麼生　僧提起坐具　師云杜撰禪和　進云大眾證明學人禮謝　師乃噓噓。

　　復云更有問話者麼良久乃喝云昔日大覺𠀍尊起道樹詣鹿苑為五比丘轉四諦法輪唯憍陳如最初悟道貧道今日向新豐洞裏只轉箇拄杖子遂拈拄杖向禪床左畔云還有最初悟道底麼良久云可謂丈夫自有衝天志不向如來行處行喝一喝下座。

　　初入院陞座僧問天地元陽願垂一雨　師云自有清涼者　進云與麼則群生有頼也　師云知恩者少　進云雲散家家月春來處處花　師云不易念得來　問如何是聖壽境　師云參差舊屋宇到者始應知　進云如何是境中人　師云一似不相識　進云人境已蒙師指示向上宗乗事若何　師便喝　僧禮拜　師云不消一喝　問昔日𠀍尊出𠀍坐断𠃵坤今朝和尚出𠀍意旨如何　師云四眾圍繞　進云大眾證明學人禮拜　師云何不更問。

　　復云青山淥水不能住白日紅塵却自歸而今避不得也且混俗和光灰頭土靣𥬇他林下人也要𥬇若解𥬇甚竒妙十字街頭拈得箇破布衲襖抖擻塵埃示眾人好不好曉不曉從他[冉-工+又]案頭歌叫喝一喝云回頭轉腦。

　　晚參上堂僧問不離當處常湛然覔即知君不可見見即不問如何是不離底事　師云傾心吐膽　進云若不登樓望焉知滄海深　師云秖如湛然底事又作麼生　進云三門佛殿長相對翆竹松風滿院寒　師云多虚不如少實　進云也須檢點過　師便喝。

　　復云彌勒[匕/具]彌勒分身千百億時時示時人時人皆不識拈拄杖云還識麼千箇萬箇但識取這箇擲下拄杖下座。

　　因請首座維郍典座上堂問流水下山非有意片雲歸洞本無心如何是無心一句　師云你是有心耶無心耶　進云疊石峯高嶮白雲出故關　師云莫道無心好　僧禮拜　師云三十年後醒去在。

　　復云三德六味施佛及僧香積𢊍中善調在手三𠀍諸佛向砧槌上聲聲相應且道相應箇什麼良久云問取堂中第一座。

　　上堂僧問曉色未分人盡望及乎天曉意如何　師云你見麼　進云城隍雖淡薄林下道相親　師云這裏是什麼處所。

　　復云有進有退有急有緩道在變通事乃成就監院荷檐竭力街坊善巧化人知客臨時接引長老據𣢾結案還有不涉斯羙者麼良久云明年更有新條在惱亂春風卒未𠇲。

　　上堂僧問[匕/具]則是幻幻則是𧴦𧴦幻既除道歸何處　師云若有處所堪作什麼　進云千江有水千江月萬里孤舟萬里身　師云却不如是　進云江上漁人空點頭　師云適來向你道什麼　僧便喝　師云好一喝　僧又喝　師云兩喝後又作麼生　僧禮拜云猶嫌少在　師乃噓噓。

　　復云大眾宿來萬福數日人事相煩更不一一陳謝禮繁則亂知是般事便休且道是什麼事驀拈拄杖云風不鳴條雨不破塊堯風蕩蕩行人讓路萬姓歌歡筠陽城中誰家竈窟裏無煙張公喫酒李公醉卓拄杖云寒山拾得。

　　上堂昨日有僧從泐潭來却往仰山去驀拈拄杖云筠陽城中聖壽院裏打鼓普請喫茶。

　　上堂有化主問承古有言天得一以清地得一以寧君王得一以治天下未審衲僧得一時如何　師云善為化導　進云恁麼則紅塵路上無閑客也　師云家家觀𠀍音　僧禮拜　師云更須[前-刖+者]力。

　　復云我觀法王法法王法如是驀拈拄杖云穿却你諸人鼻孔換却你諸人眼睛還我法王法來乃喝云[前-刖+(老-匕+工)]之毫𨤲失之千里擲下拄杖下座。

　　上堂僧問十方佛土中唯有一乗法如何是一乗法　師云百尺幡竿尾指天　進云學人退身三步去也　師云脚跟下七縱八橫　進云月色和雲白松聲帶露寒　師便喝　僧亦喝　師云這野狐精。

　　復云宿來大眾萬福方期首夏已是初秋今朝改旦七月一日嗟乎流光電速四序推移是事不常人亦漸老還有不涉老少者麼良久云八十翁翁着繡靴。

　　因逍遙長老來上堂僧問一句了然超百億一句即不問如何是百億　師云道士繫腰帶　進云一堂風冷淡千古意分明　師云蕃人頭戴冠　進云眾證明且禮三拜　師喝云瞎漢。

　　復云青山深處人來我紅塵裏紅塵偶不見白雲與流水耳目何所分浮名與浮利為是紅塵非為復青山是是非兩途間幾多殊未已幸遇逍遙人可述逍遙理下座。

　　上堂天地與我同根萬物與我一體脚頭脚尾橫三竪四北俱盧州火發燒[前-刖+者]帝釋眉毛東海龍王忍痛不禁轟一箇霹靂直得傾湫倒岳雲黯長空十字街頭廖胡子醉中驚覺起來撫掌呵呵大𥬇云筠陽城中近來少賊乃拈拄杖云賊賊。

　　上堂開雲門門七通八達却須知有關棙子去[前-刖+者]若也不知雖活如死現黃龍龍千變萬化更須到伊窟宅潜處若不到有眼如盲諸德我觀法王法法王法如是有眼者辨取。

　　因清涼長老到上堂熱惱既盡清涼現前分別不生虚明自照然後我當按指海印發光汝暫舉心塵勞先起乃喝云三𠀍諸佛一棒打殺填溝塞壑拋東擲西一任諸人看驀拈拄杖云過去諸佛亦如是現在諸佛亦如是未來諸佛亦如是遂擲下云看。

　　上堂僧問如何是珠　師云炟赫光明在目前　進云滿城盡是知音者吟出新詩與眾看　師云誰是知音者　僧云大眾證明學人禮拜　師云虚頭漢。

　　復云一葉落天下秋老僧慵剃雪霜頭風浩浩水潺潺忙者自忙閑者閑終南山色翠相𠋣湘岸橘朶紅鈎攀諸禪德會即途中受用不會且𠀍諦流傳拈拄杖云不是途中受用又作麼生傳良久乃喝云夜靜水寒魚不食滿舩空載月明歸。

　　謝月化主上堂靈山話月曹溪指月聖壽今朝謝月且道與古人誰親誰踈莫有人辨得麼若也辨得將此深心奉塵剎是則名為報佛恩若辨不得無角鐵牛眠少室生兒石女老黃梅𥬇煞栽松道者參。

　　上堂方經七月十五已是八月中秋徒知暑往寒來人老區區未休休休看看便是結交頭大眾円霞老道底百骸俱潰散一物鎮長靈乃喝云無端[騎-大+(立-一)]聖僧。

　　上堂東西南北四維上下觀機設教應病與藥驀拈拄杖云馬大師來也看看日靣佛月靣佛一一為君重拈出若善服者病瘥藥除舉足下足無非道場不善服者藥病相治盡大地是藥觸途成滯遂擲下云秖在諸人靣前便下座。

　　上堂有時灰頭土靣橫身荒草眾生處處著引之令得出其奈飢逢王饍不能飡又爭怪得老僧。

　　上堂德山呵佛駡祖承其言者多見德山者少黃龍佛手驢脚見黃龍者眾善其機者稀驀拈拄杖云欲得見德山麼遂左邊卓云看要知佛手驢脚麼復右邊卓云看乃橫云佛手驢脚我宗恢廓德山披毛黃龍戴角萬化目前磊磊落落乃喝云眼孔定動緫是[前-刖+者]縛下座。

　　上堂道泰不傳天子令行人盡唱太平歌五九四十五莫有人從懷州來麼若有不得忘却臨江軍豆豉。

　　因等慈長老到上堂以平等慈度一切生洒一法雨潤一切物良由根機不等所受不同互有得失又爭怪老僧下座。

　　上堂因城中失火僧問飬兵千日用在一朝正當立國安邦為什麼各生退志　師云千兵易得一將難求　進云忽遇軍旗急速又作麼生　師云自有安邦者　進云與麼則汗馬不施功勞不著也　師云你是什麼人　僧便喝　師云敗將不斬。

　　復云欻然火起焚燒舎宅及至煙消火滅萬事成空冷地裏一場懡㦬遂喝云轉凡成聖又是什麼人。

　　永固長老至上堂幽固深遠無人能到到則山青水淥別是人間好諸禪德江月照松風吹永夜清宵何所為却怪長時杜䳌子春山無限好猶道不如歸。

　　上堂十月十五迎寒送暑唯有這箇不來不去該天括地亘今亘古雖則全彰要且不露喝一喝下座。

　　晚參上堂十七十八早是漏泄若也不會守繫馿橛。

　　上堂聖壽有時壁立千仞欲發人人之大機我與麼來你擬心早是蹉過了也何故此事非汝思心注意常情之所能諸禪德盡情說了也合作麼生。

　　上堂十月二十五臨濟太莽鹵開却雲門門德山罵佛祖下座。

　　上堂以字不成八字不是有利無利不離行市驀拈拄杖云寰中天子塞外將軍擊禪床下座。

　　晚參上堂十月二十三天寒下暖簾黃昏一覺睡南海出榆甘。

　　上堂聖壽長老不會禪不會道秖會解粘去縳應病與藥諸佛子無禪可參無法可學棄本逐末區區客作不如歸去來識取自家城郭城中自有法王尊一呼百諾髻晃明月珠手振黃金鐸還要一切群生自家省覺來來應是從前佛法知見一時放却乃得自己毗盧心印明廓乃喝云大丈夫兒莫錯莫錯。

　　上堂[匕/具]不掩偽曲不蔵直雪後始知松栢操夜深方見把針人參。

　　檀越散蔵經請上堂奉佛至孝四郎及孝眷等為先考二郎終七追薦乃請[匕/具]如聖壽二禪眾開轉大蔵經一遍供僧一千貟斯晨闔郭齋以用表懺上件龍蔵琅凾靈文聖教經律論三蔵五乗十二分諸佛之祕詮頓也漸也半也滿也中也邊也權也實也種種法門智慧海種種因果德相海種種進修行願海種種教導方便海種種依正究竟海種種互融攝入海不可說不可說法門功德光明海薦嚴先考二郎超生淨界然䔬四郎及孝眷等生生𠀍𠀍獲大善慶居諸佛法會中共證菩提乃召大眾今日與諸人在什麼會中驀拈拄杖敲香卓云大眾還聞麼佛以一音演說法眾生隨類各得解諸佛於此得之成一切種智具正遍知菩薩於此得之獲無生忍法眼清淨獨覺於此得之現神通光明出無佛𠀍聲聞於此得之證寂滅樂永断後有天人於此得之增長十善𠀍人於此得之永盡三業地獄於此得之頓超十地阿脩羅餓[鬼-(白-日)]畜生於此得之永除癡業四生六類一切有情於此得之各隨根性一一解[脫-兄+允]且道長老於此得之又作麼生良久喝一喝下座。

　　上堂聖壽有時戴寶冠挂纓珞出來十人有九人一時驚怖毀謗罵詈避走遠去見伊不識遂更[前-刖+者]垢㢢衣與伊相見百人千人一時讃歎歡喜信知我所得智慧微妙最第一眾生之根鈍[前-刖+者]樂癡所盲如斯之等類云何而可度以拄杖擊香卓下座。

　　因快山長老至上堂快然大道秖在目前縱橫十字擬即留連乃顧大眾良久喝一喝下座。

　　上堂舉僧問古德云深山裏還有佛法也無德云有進云如何是深山裏佛法德云石頭大底大小底小忽有人問聖壽云十字街頭還有佛法也無但向伊道無為什麼無貪名逐利大眾聖壽道無古人道有是同是別試断看断得出也大竒。

　　在洞山受請眾請小參師云新豐古洞萬疊爭攅悟本𧴦[蹤-(人*人)+(前-刖)]千林𥪰蔟古今勝地佛事長興所以昔日悟本大師有時提唱唯有佛菩提是[匕/具]歸仗處復喝一喝云猶有者箇去就在諸德秖如大師道猶作者箇去就在且道意作麼生還知落處麼叢林中多有啇量者有底道聞佛聞法似生冤家况更有歸仗處故遭悟本大師檢點有底道悟本秖要人休歇去有底道悟本秖見錐頭利不見鑿頭方似與麼匹配又何曾夢見他古人既不如是又且如何諸德此箇事大須子細不可麤心一等參禪窮教到底宗門中千[前-刖+老]萬別隱顯殊途唯大智方明降茲已往莫測涯際而今多是抱不哭孩兒打淨㓗毬子把纜放舩抱橋柱澡洗彼此丈夫阿誰無分若便明去驅耕夫之牛奪飢人之食入火不燒入水不溺於一切處不留一切處成就靈光獨耀炟赫殊分可謂蕩蕩乎落落乎張起濟岸帆撥動渡人舟於生死海內白浪堆中出沒去來逍遙自在乃喝云從他謗任他非雨中兼箬笠蓑衣而今暫別海門月携魚且向市鄽歸下座。

　　聖壽語錄終

　　住洞山語錄

　　嗣法門人　　福深　　　錄

　　在聖壽開堂　眾官燒香宣䟽至白槌竟。

　　師良久乃云會麼少室峯前曾示此高安灘上復誰傳會中若有僊陁客莫學神光廢九年遂喝云有疑請問　僧問有一人欲出長安有一人欲入長安未審那箇在先　師云多少人疑[前-刖+者]　進云不許夜行　師云蚊子錐鐵牛　進云山頂老猿啼古木渡頭新鴈下平沙　師云長安人已入你合作麼生　進云春日華山青　師云者僧雖然後生却可與啇量　問新豐勝剎古佛道場侯伯請師願𡸁方便　師云耀古騰今　進云此莫是和尚為人處也無　師云將謂是古佛道中人　進云洞山境色重添翠悟本玄風復振清　師云有甚了期。

　　復云問話且止言多道遠然則通人分上無可不可問荅縦橫何是何非不二門開一道清淨所以古人云道無不在觸事而[匕/具]心若不邪所為自正正覺之道得在乎心不在乎言言語道断心行處滅非去來今今日一會法法本然心心本佛官也私也僧也俗也智也愚也凡也聖也天也地也悟則事同一家迷乃萬別千[前-刖+老][前-刖+老]之毫𨤲失之千里遂拈拂子召大眾云一花開五葉結果自然成。

　　施主捨法衣上堂僧問久晴無雨時如何　師云點　進云學人有賴也　師云赫日爍破闍梨靣門　僧回首召云大眾高[前-刖+者]眼　師云三十年後有人𥬇你。

　　復云諸佛出𠀍咸披此衣說法度人洞山今日亦披此衣說法度人遂拈起衣角召大眾云還有不受惡水潑者麼良久云月到天心白波歸海上消。

　　上堂久晴忽雨久雨又晴天機莫測吾道可明乃喝云具頂門眼者看。

　　因請知事上堂至道無難[ㄙ*隹]嫌揀擇豈可以親踈好醜擇而然後用之要用便用入到手中土作黃金拋來擲去滿目光輝也要眾人見諸德又作麼生不揀擇好醜而用之喝一喝下座。

　　上堂佛法不順人情諸方長老大開口盡道我會禪會道且道伊會也未無端向屎坈裏坐瞞神謼鬼似者般底打殺千萬箇與狗子喫有什麼過又有一般禪和子大開[前-刖+者]眼被伊狐魅殊不自知驀頭[前-刖+者]屎澆亦不猒惡召云大眾彼此丈夫爭受與麼自己合作麼生下座。

　　上堂欲雨不雨使我伸舉半隂半晴要汝惺惺果惺惺也與天地合其德日月齊其明乃喝云切忌拖泥帶水下座。

　　上堂智不到處切忌道[前-刖+者]道[前-刖+者]則頭角生諸禪德古人一期唱道則無可不可若是洞山即不然智不到處正好道道不[前-刖+者]無所生無生大道閙縦橫縦橫任運人難測新羅日午打三更參。

　　上堂今朝八月一漸熱既消漸凉復至調爕人間育飬萬類成就四時無思焉無為焉寂然不動感而遂通祖師門下豈孤然哉是以[匕/具]機無定祖道難思有時熱有時凉生也殺也撈籠萬有提[托-七+(犮-乂+又)]四生破妄想塵出大經卷而無心焉而無為焉緣感乃應豈預搔而待癢乎諸禪德且作麼生是各各當人一卷大經會麼垢盡則明現也三千大千𠀍界遐邇秖在於毫端十𠀍古今始終不離於當念乃喝云不信自殊勝甘為下劣人。

　　上堂摩𡰱珠人不識如來藏裏親𠬧得既𠬧得不護惜也要眾人見驀拈拄杖擲下云還識麼若識燒沉水香供飬諸禪德明月照見夜行人良由不是他家事參。

　　上堂佛法現前僧俗儼然八月初五冷落秋天。

　　晚參上堂有相身中無相身無明路上無生路志公和尚欺我等愚迷𡑅良為賤然則敢問諸人而今四大五蘊是有相之身那箇是當人無相之體良久噓欲報先聖護念恩粉骨碎身又安得。

　　上堂舉雪峯云南山有條鼈鼻虵汝等諸人出入好看玄沙云用南山作麼師云竒哉善知出處非父不生其子驀拈拄杖召大眾云南山鼈鼻虵却在者裏便擲下云擬即喪身失命。

　　上堂昔有五百羅漢以六神通降一毒龍了不能得忽異方有一尊者至眾謂曰我等盡其神力降不可得尊者可能降之尊者乃彈指一下其龍便伏諸禪德據此還有優劣也無若言無五百眾盡其神力皆曰不能此尊者一彈指而毒龍便伏既有優劣如何可明於此明得作箇出格道人動靜去來五眼不能覩十力不能知堪受人天供養日消萬兩黃金於此未明山門今日作齋供養羅漢且隨隊長連床上開單展鉢下座。

　　上堂秖知今日明日不覺前秋後秋諸禪德休得也未便好休而今更有什麼事見麼四大海水灌入你諸人鼻孔裏須弥山突出額角邊三十年後不得辜負洞山長老。

　　上堂師子吼無畏說百獸聞之皆腦裂遂拍禪床左邊云不是師子吼又拍禪床右邊云不是無畏說你擬心早是腦裂也更擬如何若何一隊野狐精喝一喝下座。

　　上堂平旦寅狂機中有道人身乃喝云不是狂機又唾云不是狂機若作狂機會又爭得行住坐卧山河大地不是狂機且道作麼生是道人身良久云各自歸堂喫茶。

　　晚參上堂此箇事學不得教不得傳不得須是當人悟始得悟得也可可地閑閑地了了明明地歷歷落落地一切神通變化悉自具足不用外求乃拈拄杖橫按云橫按鏌鎁全正令太平寰宇斬癡頑遂擲下良久喝一喝下座。

　　上堂師子不食鵰殘快鷹那打卧兎放出臨濟大龍抽却雲門一顧遂拈拄杖云龍行雨至三草二木。

　　上堂撫掌左右顧大眾云歸堂喫茶去。

　　因發化主上堂出家沙門當清淨自活以乞食為正命食不過分離憍慢故以乞法為正念增長智慧不滯寂故驀拈拄杖云你有拄杖子與你拄杖子你無拄杖子奪却你拄杖子於此薦得增汝智慧破汝憍慢火熖裏藏身淤[泥-匕+工]中出現千手千眼大悲菩薩一任神通變化於此不薦有清泉𠔃恣汝飲有碧巖𠔃從汝栖切忌寒猿深夜啼。

　　謝主首上堂實際理地不受一塵佛事門中不捨一法乃拈拄杖云不是一法又捨箇什麼佛事也三德六味施佛及僧法界人天普同供養受供養則不無還知滋味也無若不知分付與首座復敲香臺云五千餘軸言言異一一龍宮海藏來遂擲下云實際理地不用安排分付與藏主。

　　上堂九日無白醪飽飡黃栗餻十日有黃菊催人打禾穀五更鍾未鳴隣鷄已數聲相逢不下馬各自奔前程參。

　　上堂昨日風氣暖今朝天色寒乾坤共[前-刖+者]力衲子眼皮寬下座。

　　上堂古德道從門入者不是家珎又作麼生是家珍驀拈拄杖召大眾云還見麼遂敲香臺復乃噓噓釋迦老子棒打不殺文殊普賢喚不囬頭休休虚費力且隨流待伊時節至一葉落天下秋。

　　上堂洞山門下要行便行要坐便坐鉢盂裏痾屎淨瓶中吐唾執法修行如牛拽磨。

　　上堂謝黃檗先馳云分枝列𣲖共闡宗猷祖令全提各隨機變洒黃龍之一雨枯木重榮継断際之遺[蹤-(人*人)+(前-刖)][匕/具]燈再熖光我先覺以進後昆不任歡慶某無似之者何承先馳上人遠離鷲嶺深入洞山得得馳書敘其法乳過沐周勤仰荷弗已復拈拄杖召大眾云實謂雖與我同條生不與我同條死阿喇喇也大竒筭來彼此丈夫兒睡則同床各自夢古今此理少人知少人知什先馳傳歸鷲嶺分明舉向師。

　　上堂洞山門下要道便道要用便用救得眉毛失却鼻孔乃喝云久雨不晴參。

　　出縣回上堂云三日不相見不得故眼相看是何言歟洞山數日不相見相見秖是舊時人乃合掌云不審過去諸佛現在諸佛未來諸佛參退喫茶。

　　上堂洞山門下有時和泥合水有時壁立千仞你諸人擬向和泥合水處見洞山洞山且不在和泥合水處擬向壁立千仞處見洞山洞山且不在壁立千仞處擬向一切處見洞山洞山且不在一切處你不要見洞山鼻索在洞山手裏擬瞌睡也把鼻索一掣秖見眼孔定動又不相識也不要你識洞山且識得自己也得下座。

　　謝監院上堂僧問用之則行捨之則蔵時如何　師云斬新日月特地乾坤　進云龍得水時添意氣虎逢山色長威獰　師云且得天下太平　進云與麼則道泰不傳天子令　師云老僧被你鈍置一場。

　　復云身是光明幢心是神通藏大眾各自照顧抖擻精神而今現定僧也如是俗也如是釋迦如是弥勒也如是還有人信得及麼若信得及不為分外若信不及亦不虧欠信與不信光明幢神通藏各自參堂去下座。

　　上堂舉僧問雲門如何是和尚家風門云有讀書人來報諸德千聞不如一見又作麼生見良久云秖為分明極翻令所得遲。

　　上堂洞山門下八凹九凸交交加加屈屈曲曲﨑﨑嶇嶇嵲嵲屼屼水雲掩映煙嵐重疊一道直截觀者逰者十人九人舉步早是迷却路頭也其中莫有不迷者麼乃喝云且道洞山路頭在什麼處。

　　上堂舉昔日天台國清寺因炙茄次有拾得以竹丳向維那背上打一下維那叫直歲你看這風顛漢拾得云蒼天蒼天寒山問你打伊作什麼拾得云費却多少鹽醬諸禪德拾得打維那實謂費鹽醬多也唯當別有道理明眼衲僧試出來断看一為眾决疑以曉未悟二表自己參學辨其是非冷地裏說葛藤貶剝古今不為好手有麼若無老僧為你决疑去也直歲苦苦告退再三留得寒山拾得揔分付却掃地底教掃地燒火底教燒火諸寮兒子莫令空過饒舌豐干到來老僧為伊勘過監院維那典座直歲更須要知寒山拾得姓箇什麼若也不知異日他時緫遭伊把鼻孔領過喝一喝下座。

　　上堂光剃頭淨洗鉢好便住𢙣便[脫-兄+允]好諸禪德莫將𠀍俗見埋沒道人心。

　　上堂洞山深幽且固千年林木生煙霧林間多少葛藤枝左攀右惹難回互回而更相涉不爾依位住阿呵呵將謂洞山多葛藤元來却是參同契乃喝云明眼衲僧莫容易。

　　上堂但知随例飡䭔子也得三文買草鞋秖如新婦[騎-大+(立-一)]馿阿家牽又作麼生直饒道得更問祖師鼻孔長多少在下座。

　　上堂裩無襠袴無口頭上青灰三五斗趙州老漢少賣弄然則國清才子貴家富小兒嬌其奈禾黍不陽艶競栽桃李春翻令力耕者半作賣花人。

　　上堂但離虚妄名為解[脫-兄+允]其實未得一切觧[脫-兄+允]作麼生是一切觧[脫-兄+允]驀拈拄杖云關又云雲門大師在拄杖頭上𨁝跳還見翠岩眉毛麼若也不見洞山為你注破長慶來也遂擲下云吹笛打鼓普請看。

　　上堂謝莊主監収云參玄上士味道高人於動靜日用間百事成現受用具足一一要知來處所以古人云譬如大地何物不從地之所生諸佛唯指一心何法不從心之所立洞山分野地之所生或麥或麻或豆或稻然非其人則不能成辦安立既有安立得不勞乎神用然神用雖勞粒粒不落別處且道落在什麼處遂拈拄杖擲下召大眾云見麼阿誰無分知來處麼若知可謂不風流處也風流。

　　上堂久參先德不在斯限後進初機不用妄想更依𠋣箇什麼何不撥開自己心地靈源放出神通光明滔滔流注成辦佛事豈不快哉驀拈拄杖云不是神通光明又擊香卓云不是佛事遂擲下良久喝一喝云夜半烏鷄誰捉去天明帶雪遭指註。

　　上堂識情安排工夫造作一向攀緣己事荒却不信吾家正遍知論刼莫能成正覺喝一喝下座。

　　上堂舉三聖云我逢人即出出即不為人興化云我逢人即不出出即便為人師云看者兩箇老古錐竊得臨際些子活計各自分疆列界氣衝宇宙使明眼衲僧只得好𥬇諸禪德且道𥬇作什麼還知落處麼若知一任七顛八倒若不知且向三聖興化葛藤裏咬嚼下座。

　　除夜小參云一年將盡夜萬里未歸人今夜一眾盡是他鄉之子因何不歸阿呵呵直饒便歸得歸得亦無家正是諸人歸處歸得麼君不聞龐居士云十方同聚會箇箇學無為此是選佛場心空及第歸以拂子敲禪床便起。

　　𡻕旦上堂不見一法即如來方得名為觀自在諸禪德今日人人添一𡻕還見麼若不見又道人人添一𡻕若見在什麼處安[前-刖+者]既見[前-刖+者]處便見出處出處既明方能𠀍出𠀍間於法自在觀自在菩薩將錢買餬餅放下却是饅頭好諸禪德一年添一𡻕一𡻕一如來拈拄杖云拄杖子亦成佛也看。

　　上堂佛法二字不用道[前-刖+者]道[前-刖+者]則頭角生古人秖解殺人不解活人何不道佛法二字一一現成諸禪德欲知佛麼秖諸人是欲知法麼秖諸人日用者是是不是是即也大竒不是也大竒殺也活也一處不通兩處失功兩處不通觸途成滯。

　　出州回上堂山中城裏事不相知有一句子未敢𣳘機候遍到寮中一一當靣分付直是臨時各自[前-刖+者]精彩莫教蹉過。

　　上堂汾州莫妄想俱胝竪指頭古今佛法事到此一時休休休却憶趙州勘婆子不風流處也風流拈拄杖云為眾竭力。

　　發化主後上堂丏者月餘朝束裝有煩知事首座大眾一動一靜寧不有勞然則勞動若是道人分上無非佛事所謂往復無際動靜一源苟契神於動靜則無滯於往還心迹不生順逆何咎此則於心無心於事無事又何妨於動靜往還之勤其或得之者正乎心失之者亂乎性蓋得失之自殊非動靜之有異乃拈拄杖擲下喝一喝下座。

　　上堂放過一[前-刖+者]落在第二仲春漸喧景色明媚一眾高人起居輕利莫有不涉春緣底麼良久云遠道擎空鉢深山踏落花。

　　上堂相拋又十日歸來山水中眼開如夢覺是事半成空喝一喝下座。

　　上堂欲識佛性義當觀時節因緣古人無端向虚空裏釘橛誑惑後人今日四月一初夏時節久雨不晴伏惟知事首座大眾道體萬福更討什麼佛性義你諸人各自有眼有鼻有口有耳何不散去莫妨我東行西行下座。

　　上堂舉雲門云劄久雨不晴師云雲門雖善臨時變豹東劄西劄未免和[泥-匕+工]合水和[泥-匕+工]合水即且止秖如雲門云劄是那箇劄字莫有明眼衲僧識麼若識雲門有甚氣息若不識衲僧有甚氣息秖者氣息有鼻孔者辨下座。

　　上堂𠀍尊拈花迦葉微笑乃拈拄杖云洞山拈起拄杖子你諸人合作麼生遂擊香卓下座。

　　上堂此事如明珠在盤不撥自轉有底撥不轉按不活又爭怪得老僧要識明珠麼各自歸堂喫茶。

　　上堂聖僧每日入骨入髓為諸人說適來擊鼓重為宣揚更待長老開口動舌又堪作什麼老僧恁麼道也是為虵𦘕足。

　　結夏日上堂十方聚會三月一結息狂妄心除苦惱熱獲勝清涼證大寂滅到波羅岸出生死轍以此聖制故不虚設聲聞緣覺不見不聞三𠀍諸佛秖可自知衲僧跳不出打在綣繢裏動即開眼尿床夢中說夢且向洞山門下九十日討箇活路。

　　上堂舉昔日鹽官常教僧看見性法門聞大溈亦爾密遣二僧往探之既至座下凡百提唱俱不識乃生慢意一日會小釋迦曰你莫麄心小釋迦遂作一圎相以手捧向前二僧又不識小釋迦云你莫麄心便起去師云小釋迦三昧二僧不知洞山門下莫有知者麼是什麼三昧良久云打麵還他州土麥唱歌須是帝鄉人。

　　上堂槌鐘復擊鼓日輪正當午拾得語寒山𦘕龍却得虎下座。

　　上堂佛法兩字直是難得人有底不信自己佛事唯慿少許古人影響相似般若所知境界定相法門動即背覺合塵黏將去[脫-兄+允]不得或學者來如印印泥第相印授不[ㄙ*隹]自誤亦乃誤他洞山門下無佛法與人秖有一口劒凡是來者一一斬断使伊性命不存見聞俱泯却向父母未生前與伊相見見伊纔向前便為斬断然則剛刀雖利不斬無罪之人莫有無罪底麼也好與三十拄杖。

　　上堂臘月二十新豐一眾衲僧巴鼻滴水滴凍。

　　上堂人貧智短馬瘦毛長趙州云我青州做一領布衫重七斤師云有年無德洞山見兎放鷹知生不知其死大眾欲出生死不涉有無大用現前勿隨言語請首座典座及逍遙和尚來上堂不動[匕/具]際為諸法立處昨日監院名今朝首座号緣應百千般立處頭頭妙典座把杓柄一一臨時料眾口若能調逍遙同一道諸法立處今已彰作麼生說箇不動[匕/具]際底道理喝一喝下座。

　　上堂佛法門中有縦有奪縦也四五百條花栁巷二三千所管絃樓奪也天上天下唯我獨尊不縦不奪又作麼生良久云長把一聲歸去笛夜深吹過汨羅灣下座。

　　因華嚴座主到上堂法界者一切眾生身心之本體也乃拈拄杖云不是法界是諸人無始已來靈明廓徹廣大虚寂之妙體故此土他界天堂地獄六凡四聖情與無情同一無異無壞無雜由帝網之明珠互相融通更相涉入可謂無邊剎境自他不隔於毫端十𠀍古今始終不離於拄杖頭上若爾則何啻擲大千於方外納須弥於芥中而今百億日月百億須弥百億𠀍界都在拄杖子裏許乃擲下云擲在諸人靣前還見麼信得及麼不思議解[脫-兄+允]力神通游戯妙用現前非假於他𧗱皆吾心之常分耳喝一喝下座。

　　出州回上堂古人道去去實不去途中好善為來來實不來路上莫𧇊危古人見不透[脫-兄+允]強生節目惑於後人洞山即不然來但言來去但言去有什麼過老僧入州途中晚便住曉便行又善為箇什麼歸來路上困便歇飢便飯又有什麼𧇊危今復林下與諸道人相見又有什麼事參退喫茶。

　　上堂季冬極寒伏惟知事首座大眾尊體萬福仲冬已過孟春未來季冬現在過去已過去未來實未來現在當無住三𠀍既不留四時何處去若爾則衲僧門下是是非非長長短短有什麼過喝一喝下座。

　　上堂入州僅十日出縣又兩朝此心苟無為動靜皆逍遙拈拄杖云拄杖子不可不逍遙良久云莫動[前-刖+者]動[前-刖+者]則打折你馿腰。

　　晚參上堂舉僧問古德覿面來時如何荅云分付與典座又云如何是有漏荅云笟籬如何是無漏荅云木杓師云笟籬木杓一時分付與典座更莫外求一一現成物雖常式妙在乎人有底只在面前拽不來推不去縱拽得來又千疑萬慮不敢用有底信手拽來超今越古所以僧問雲門如何是超佛越祖之談門云餬餅諸禪德好省力是即是還有超佛越祖底道理也無試断看断得出僧堂裏一任橫咬竪咬若断不出有煩新舊二典座。

　　上堂舉古有僧半夜大叫云我悟也傍僧把住云你悟箇什麼其僧云師姑元是女人做師云善即甚善賺煞多少人却須知有賺人處洞山也有箇悟處且道悟箇什麼化主元是徒弟做羙即甚羙𥬇煞多少人却須知有𥬇人處賺人𥬇人兩語雙陳飽參衲子試辨踈親。

　　上堂僧問新豐吟雲門曲舉𠀍知音能和續大眾臨筵願清耳目　師以右手拍禪床一下　進云木人撫掌石女揚眉　師以左手拍禪床一下　進云猶是學人疑處　師云何不脚跟下薦取　僧以坐具拂一拂　師云爭奈脚跟下何　進云却是和尚見處　師云爾見處又作麼生　僧云三十年後自有人舉[前-刖+者]　師云蒼天蒼天。

　　復云僧問雲門如何是雲門一曲門云臘月二十五師云今日是臘月二十五若作雲門曲又是臘月二十五若作臘月二十五又是雲門曲又云唱者如何門云且緩緩師云雲門云且緩緩為不肯這僧也別有道理良久云一般佛法從人妙兩處誵訛試断看𡻕旦上堂去年貧未是貧今年貧始是貧去年貧猶有卓錐之地今年貧錐也無師云香嚴與麼道竒特甚竒特要且只知其貧不知其富洞山即不然去年富未是富今年富始是富去年富唯有一領墨黲布褊衫今年富添得一條百衲山水袈裟𡻕朝抖擻呈禪眾實謂風流出當家諸禪德洞山與麼為復是不肯古人耶為復扶古人耶試辨看。

　　立春日因雪上堂大地雪漫漫春來依舊寒說禪說道易成佛作祖難洞山則不然而今坐立一一成佛作祖何更有難有易遂拈拄杖云不可不成佛所以假言三十二八十也空聲拄杖子喚作成佛不是空聲釋迦弥勒文殊普賢不是空聲而今觸目遇緣萬別千[前-刖+(老-匕+工)]不是空聲都無實事佛法到者裏也要人有麼有麼乃擊香臺下座。

　　上堂發化主舉王大王向雪峯會裏請晏監院住鼓山雪峯謂眾曰有一隻聖箭子入九重城裏建立佛事去也有孚上座去中路截住問云承聞聖箭子入九重城裏去是否晏云是孚云忽遇三軍圍遶時如何晏云他家自有通霄路孚云與麼則離宮失殿去也晏云何處不稱尊孚遂回謂雪峯云聖箭子途中折了也峯云他道什麼孚舉前話峯云奴奴他語也得孚云和尚肐膞終不向外曲師云雪峯雖為一千五百人善知識受侯王供養福報因緣即不無若是佛法未在洞山則不然云和尚聖箭子途中折了也云他道什麼師云待伊舉了拽拄杖打將出去一使孚上座於後作箇本色衲僧二與聖箭子出其鋒鋩三與禪門作箇[匕/具]正宗匠為後人眼目諸禪德是也不是有眼者辨取良久云洞山也有三隻聖箭子各往一方作大佛事莫有作家戰將向途中截住將聖箭子緫與摺折却來洞山手裏請棒喫有麼有麼若無明日普請向新豐亭上隨例喫茶相送。

　　上堂舉悟本大師云古路坦然誰措足無人解唱還鄉曲清風月下守株人涼兎漸遙春草綠乃拈拄杖云不是古路豈不坦然我措足也海印發光只是少人信復擊香卓云不是還鄉曲且作麼生唱若唱得五音六律應難比步步逍遙達本鄉唱未得也守株月下渾閑事却恐蹉𧿶過一生喝一喝下座。

　　施主捨大藏經函上堂僧問施主入山崇勝事琅函星布意如何　師云天無私蓋地無私載　進云恁麼則佛法得人永鎮龍宮　師云日月昭彰　進云一人有慶兆民賴之　師云者僧却善知時節　進云施主霑恩學人禮拜。

　　復云𠀍出𠀍間法立處皆相參舉天便有地舉北便知南舉僧便見俗舉聖便明凡以新當見舊以經方顯函冝哉一一法所立皆雙兼雙兼不涉二所立無不堪此大解[脫-兄+允]門智者乃深諳故石頭禪師云當明中有暗勿以暗相覩當暗中有明勿以明相遇明暗各相對比如前後步乃拈拄杖云且道是明是暗跳得出也大竒跳不出且在明暗裏只這明暗也大難明遂擊香卓下座。

　　上堂丹霞燒木佛院主眉[肆-聿+((彰-章)/(泳-永+頁))]落又教中云未見自作他受他作自受若爾則禪門與教乗敵體相違故円霞自燒木佛傍僧受殃未審此理如何莫有人明得麼良久云若無人唯澄公首座深明此理希諸高德旦暮親而扣之就而明之下座。

　　上堂円霞燒木佛院主眉[肆-聿+((彰-章)/(泳-永+頁))]墮落驀拈拄杖云不是木佛便擲下云誰敢燒你擬即眉[肆-聿+((彰-章)/(泳-永+頁))]墮落不擬又且如何遂高聲叫行者拈起拄杖下座。

　　上堂僧問江西佛手驢脚接人未審聖壽如何接人　師云鮎魚上竹竿　進云全因今日去也　師云烏龜入水　僧云大眾證明學人禮謝　師云你作麼生會　僧便喝　師云掠虚漢　僧又喝　師云一任𨁝跳　僧云也不得放過　師却喝。

　　復云五月六月飛霜散雪水中火中藕白蓮紅參。

　　解夏日小參師云有問話者麼乃以拂子擊禪床云天地造化有隂有陽有生有殺日月照臨有明有暗有隱有顯江河流注有高有下有壅有決明王治化有君有臣有禮有樂有賞有罸佛法住𠀍有頓有漸有權有實有結有解結也四月十五十方法界是聖是凡若草若木以拂子左邊敲云從者裏一時結舉拂子云緫在拂子頭上還見麼乃喝云解也七月十五日十方法界若草若木乃聖乃凡以拂子右邊敲云從者裏一時解舉拂子云緫在拂子頭上還見麼乃喝云秖如四月十五日已前七月十五日已後且道是解是結舉拂子云緫在拂子頭上還見麼乃喝云諸高德此三喝中有一喝是金剛王寶劒有一喝是踞地師子有一喝是探竿影草若人一一辨得始見臨濟大師道出常情黃檗被掌大愚遭築雖相去三二百年許你親為的子然後大開不二妙門權諸祖道摧邪顯正扶宗立教整頓頹綱縱大知見耀大法眼不動本際決勝魔軍乃喝云更須知有一喝不作一喝用到者裏須是具爍迦羅眼向未屙已前驀提得去諸德且道提得箇什麼良久喝一喝下座。

　　因檀越入山小參師云眾中還有具頂門上眼底衲子出來照天照地看　問鋪蓆既開當路畔行人爭忍不相過　師云我者裏釣鼇魚跛鼈出來作什麼　進云未審招賢事如何　師云你不是賢者　進云欲觀深閤內更打一重関　師云𥬇殺傍觀　問一棒一喝未當宗乗說妙談玄全乖道體去此二途請師端的　師云葛藤社家別置一問來　進云若然者猶未是衲僧分上事　師云是　進云相識滿天下知心有幾人　師云杜撰衲僧　進云三十年後有人舉此話去在　師呵呵大𥬇　問昔日龍女獻珠得成佛道未審施主設齋還成佛也無　師云善惡若無報乹坤必有私　進云施主知心如何領會　師云知心底事作麼生　進云有水皆含月無山不帶雲　師云却是底闍梨會得好。

　　復云還更有問話底麼良久云三十年弄馬[騎-大+(立-一)]却被驢撲遂撫[月*(恭-共+夾)]云直得須弥岌嶪海水騰波三十三天一時退位十八大地獄盡乃停酸見麼若者裏見得釋迦拱手弥勒攅眉文殊普賢與伊作侍者若也不見看我七縱八橫且向葛藤裏薦取阿呵呵諸高德且道我𥬇箇什麼噫我𥬇昔日雲門臨際德山巖頭螢火之光𧈷蚋之解一人道我呵佛駡祖一人道我得末後句一人道黃檗佛法無多子一人道大覺𠀍尊初生下時一手指天一手指地天上天下[ㄙ*隹]我獨尊我當時若見一棒打殺與狗子喫似者一隊掠虚漢緫只一期無佛處稱尊若是如今喚來一時與伊生桉過自餘之輩放過即不可豈不聞僧問乾峯云十方薄伽梵一路涅槃門未審路頭在什麼處乾峯拈拄杖云在者裏秪如乾峯恁麼曾夢見也未若是老僧即不然十方薄伽梵一路涅槃門未審路頭在什麼處擗脊便捧却問伊路頭在什麼處待伊擬開口熱喝出去更有箇雲門折脚老比丘不分緇素不辨正邪拈扇子云𨁝跳上三十三天築著帝釋鼻孔東海鯉魚打一棒雨似盆傾似者般和[泥-匕+工]合水漢糞掃堆裏埋却十箇五箇又有甚過阿呵呵樂不樂足不足而今幸對山青水淥年來是事一時休信任身心嬾拘束大眾休瞌睡好。

　　洞山語錄終

　　第一代住金陵報寧語錄

　　　　　　　　　　嗣法門人　　福深　　　錄

　　師開堂日拈香云此一瓣香恭為
今上皇帝祝延聖壽萬𡻕萬萬𡻕伏願堯風永扇同日月之盛明湯德彌新共乾坤而久固此一瓣香恭為報寧大檀越主　特進相公　判府左丞伏願舉族享於百祥小大增乎善慶更冀特進相公判府左丞兄兄弟弟長為佛法之壍墻子子孫孫永作皇家之梁棟此一瓣香奉為　提刑大夫　運判朝奉洎文武官僚常居祿位然提刑眾官揔同二相公夙承佛記示作王臣佛法長興外護斯在以因向果皆成佛道於是趺坐白槌云法筵龍象眾當觀第一義。

　　師乃垂一足云大眾為是一耶是二耶良久云上士一訣一切了中下多聞多不信有疑請問　僧問昔日梵王請佛盖為群途今朝相公請師當為何事　師云看　進云與麼則靈山一會今日親聞　師云聞底事作麼生　進云大眾證明　師云錯　問遠離洞山丈室已坐報寧道場如何是不動尊　師云東西南北　進云一言已布王官耳吾道今朝得再昌　師云大家在者裏　進云相公證明學人禮謝　問昔日李公登藥嶠雲在青天水在瓶今日丞相請師未審有何言句　師云金桃帶葉摘綠李和衣嚼　進云與麼則法不孤起仗境方生　師云重疊關山路　進云洎乎蹉過　師云不少也　僧問曹溪一路闔國人聞報寧一路什麼人聞　師云天下人聞　進云莫是和尚為人處也無　師云且得你承當　進云作家宗師　師云一任闍梨卜度。

　　復云欲識佛性義當觀時節因緣時節既至因緣自會大眾今日一會要知麼是大眾成佛時節淨緣濟會大丞相荊國公及判府左丞施宅舎園林為佛剎禪門固請大善知識開演西來祖道所以教外別傳直指大眾即心見性成佛大眾信得及麼若自信得及即知自性本來作佛縱有未信亦當成佛但為迷來日久一乍聞說誠難取信以至古今天下善知識一切禪道一切語言亦是善知識自佛性中流出建立而流出者是末佛性是本近代佛法可傷多弃本逐末背正投邪但認古人一切言句為禪為道有甚干涉直是達磨西來亦無禪可傳唯只要大眾自悟自成佛自建立一切禪道況神通變化眾生本自具足不假外求如今人多是外求盖根本自無所悟一向客作數他人珍寶都是虚妄終不免生死流轉大眾今二相公特建此大道場作大佛事出大眾生死流轉復大眾本來廣大寂滅妙心開發本來神通大光明正法眼藏但迷則長居凡下悟則即今聖賢大眾言多去道轉遠𥬇他明眼道人眾中莫有明眼道人麼今時佛法渾濫要分邪正使大眾不墮邪見作人天正眼有麼良久云我終不敢輕於汝等汝等皆當作佛下座。

　　上堂淨法界身本無出沒大悲願力示現受生乃拈拄杖云釋迦老子又來也只為子孫不了大眾若喚作釋迦又是拄杖子若喚作拄杖子又是釋迦於此莫有人断得麼若無報寧潑𢙣水去也良久云容顏甚竒妙光明照十方我昔曾供養今復還親覲遂擲下下座。

　　因請主事上堂祖師門下燈燈相續心心相印一燈滅而一燈然一心隱而一心照故萬般之事須藉心明心若不明是事失準諸禪德要不失準麼僧堂裏大家[前-刖+者]力。

　　上堂日出心光曜天隂性地昬不知天地者剛道有𠃵坤直饒識得心大地無寸土廓徹十方自性境界觸事全[匕/具]若透不過眼不開俱屬勝量己見愚故菩薩遊戯神通淨佛國土成就眾生心不喜樂所以若論此事實謂止止不須說我法妙難思諸增上慢者聞必不敬信乃喝云向下文長。

　　上堂臘月二十八一年將合煞孟春又到來萬事從頭活遂拈拄杖擲下召大眾云拄杖子已活也見麼為他無佛法禪道知見所以不被四時八節聲色所轉諸禪德莫也要活麼但是事一時放下當人一大事全體出現自然活𡎺[前-刖+者]𥕤[前-刖+者]䶥䶥齖齖如虎戴角阿呵呵下座。

　　上堂好諸禪德若能離諸相定入法王家法王法道恢廓無涯威德自在勝伏群邪一心空寂妙用河沙。

　　上堂七分八分百億妙門黃龍老傑累及兒孫然則知恩方解報恩莫有解報恩底麼你是箇漢纔聞報寧說汝只道得七八分便好拽倒地上驀靣唾槌煞擲與狗喫豈不快哉亦未為分外阿呵呵空將未歸意說向欲行人。

　　上堂舉臨際一日與普化在施主家齋際云毛吞巨海芥納須弥為復是神通妙用法爾如然化便踏倒卓子際云得即得太麄生化云者裏是什麼所在說麄說細至明日又去一家齋際又問昨日供養何似今日化又踏倒卓子際云得即得太麄生化云瞎漢佛法說甚麄細師云古人一等參禪悟得[脫-兄+允]洒見處明白得用便用不在擬議之間何也為他無佛法知見為礙而今莫有無佛法為礙者麼良久喝云設有又打在無事甲裏。

　　請首座上堂一畨新一畨舊新舊相資要成就諸禪德且道成就箇什麼為成就佛事耶成就道場耶成就叢林耶若與麼成就豈有教外別傳乃拈拄杖云此為復是教內教外是新是舊不得喚作拄杖子便成就取好遂擲下下座。

　　上堂僧問如何是佛　師呵呵大𥬇　進云何哂之有　師云我𥬇你隨語生解　進云偶然失利　師遂高聲云不要禮拜　僧便歸眾　師復𥬇云隨語生解。

　　復云好大眾也無禪也無道也無玄也無妙快活當明者一竅一竅不明愁煞人動即依他和屎合尿參。

　　上堂法無定旨深淺隨機通人分上秖可自知莫有通人麼點則不到喝一喝下座。

　　上堂僧問學人一靣琴不是凡間木今朝捧上來請師彈一曲　師云大眾側耳　進云得聞於未聞去也　師云是何指法　僧提起坐具　師云哀哉哀哉汝命何太短　進云且喜勿交涉　師云不是知音　進云不如歸去來葱嶺有人憶　師云何得忘却焦桐　進云在者裏　師云放下[前-刖+者]。

　　復云適來一曲諸人罔措再為一彈快須聽取驀拈拄杖橫按良久云一曲兩曲聞不聞悲風流水何方去卓拄杖下座。

　　上堂長安甚閙我國晏然驀拈拄杖云雲門大師來也劄久雨不晴以拄杖敲香卓云新羅在海東臨際小厮兒秖具一隻眼普化賊漢佯狂詐顛尀耐豐干饒舌指出文殊普賢。

　　上堂心隨萬境轉轉處實能幽隨流認得性無喜亦無憂好諸禪德恁麼也得不恁麼也得恁麼不恁麼緫得如來說一合相即非一合相須菩提好與三十棒下座。

　　上堂僧問聲前薦得未是作家喝下承當猶為鈍漢學人上來請師相見　師云家富小兒嬌　進云也是說道理　師云與你一文錢　進云今日不[前-刖+者]便　師云養子之緣　僧便喝　師云不要哭不要哭　問昔日相國之家今朝佛僧之舎未審是同是別　師云白鷺灘頭月　進云不曉師機願垂方便　師云緊捎草鞋　僧擬議　師云重疊關山路。

　　復云萬般施設不如常又不驚人又久長好諸禪德古人道處今人行處可謂似地擎山不知山之孤峻如石含玉不知玉之無瑕良久云秖恐不是玉是玉也大竒。

　　上堂舉三聖問雪峯透網金[鱗-(烈-列)+大]以何為食峯云待爾出得網來即向你道三聖云一千五百人善知識話頭也不識師云俊哉俊哉快活快活恰似一隻鷂子莫驚著報寧即不然透網金[鱗-(烈-列)+大]以何為食待你出得網來即向你道待他道一千五百人善知識話頭也不識但拽拄杖打出三門外復云也好快活恰似一隻虎莫動[前-刖+者]諸禪德且道報寧快活何似三聖快活莫有快活底漢麼出來定當看良久喝一喝云把手拽不住。

　　上堂僧問𤑔香煙上騰集四眾座下為復是神通法爾為復是緫不與麼　師云一時被闍梨道了也　進云有意氣時添意氣不風流處也風流　師云你作麼生會　僧便喝　師云儱侗禪和　僧又喝　師擲下拂子云何不更打一棒　僧擬議　師云捧上不成龍　問[匕/具]淨界中纔一念𨶒浮早是八千年還許學人稱[匕/具]淨之名也無　師云許　進云若然者永劫飄流無時解[脫-兄+允]　師云百草頭上薦取老僧　進云恁麼則小出大遇去也　師云且莫錯認好　僧禮拜　師云果然。

　　復云佛法二字也大難明三𠀍諸佛向你諸人脚跟下走過你擬要見他早是眼睛落地驀拈拄杖擲下云你且道三𠀍諸佛與拄杖子相去幾何良久喝一喝下座。

　　上堂舉雪峯云南山有條鼈鼻虵你等諸人出入好看師云雪峯無大人相然則虵無頭不行長慶恰如箇新婦兒怕阿家相似便道堂中今日大有人喪身失命雲門拽拄杖攛向雪峯靣前作怕勢師云為虵𦘕足玄沙云用南山作什麼師云道我見處親切不免只在窠窟裏更無一人有些子天然氣槩報寧門下莫有天然氣槩底麼不敢望你別懸惠日獨振玄風且向古人鶻臭布衫上知些子氣息也難得。

　　上堂舉起拄杖云舉起也靈光洞曜逈[脫-兄+允]根塵復斜亞云放下也體露[匕/具]常不拘文字不舉不放復名何物遂擲下云看良久喝一喝下座。

　　上堂云東家杓柄長西家杓柄短拈起黑漆盆却是白甆盌大唐天子𥬇不休火裏蝍蟟三隻眼參。

　　報寧語錄終　　　　　　　　　　四明徐泳刊


國家圖書館善本佛典第 48 冊 No. 8939 古尊宿語錄


　　寶峯雲庵[匕/具]淨禪師住廬山歸宗語錄中

　　嗣法門人　　福深　　　錄

　　開堂日宣䟽罷
師拈香乃趺坐捿賢長老白槌了　便有僧出問草庵孤坐誰知出格家風拄杖橫空未審是何宗旨　師云雲閑五老水滿雙溪　進云若然者釰為不平離寶匣藥因救病出金瓶　師云一條界破青山色　進云忽遇五馬行春日萬家和氣生又且如何　師云却被闍梨道[前-刖+者]　進云海神知貴不知價留與人間光照夜　師云靈利衲僧　問飛錫一聲天地動爐煙起處遍乹坤為　國開堂於此日師將何法報　皇恩　師云耶舎塔前消息在　進云　皇恩荅處蒙師指朝宰臨筵事若何　師云已有隨車雨何須動地雷　進云若然者虎出渡河皆此日珠還合浦賀今朝　師云知恩有幾人。

　　復云諸佛心印祖祖傳授所謂教外別傳者蓋取其要妙也其要妙之道在人不在教乗所以歸宗長老得之以妙明心印印僧俗大眾彼我無[前-刖+老]同成佛道還信得及麼權郡大夫得之以妙明心印印一郡千里之事則自然殊途同歸一毛頭一一明了一一無[前-刖+老]然後卷舒自在縱奪臨時皆吾心之常分非假於他術　提刑都官得之以妙明心印印十方華藏𠀍界海秖在一毛頭於中或行或坐或去或來逰山翫水選勝尋幽法喜禪恱皆吾心之常分非假於他術眾官得之各以妙明心印印之則王事民事一一明了一一無[前-刖+老]然後可行則行可止則止皆吾心之常分非假於他術　諸山禪師得之三𠀍諸佛一切法門各以妙明心印印之則法法明了一一無[前-刖+老]然後應機接物通變臨時或日靣月靣佛手驢脚或竪拂拈槌或呵佛罵祖作大佛事皆吾心之常分也遂拈拂子劃云劃断葛藤便擲下云是什麼良久喝一喝下座。

　　師在筠州九峯辤眾晚參遂舉拂子云昔日𠀍尊拈花迦[葉-廿+卄]微𥬇今夜歸宗舉拂大眾寂然為復寂然者是微𥬇者是又是箇什麼只如歸宗舉拂與𠀍尊拈花是同是別若言同法無同相若言別豈有兩般久參先德聞舉便了後進初機却須子細良久云法法緫歸宗臨機要變通靈源明妙處平等主人翁。

　　師初入寺陞座僧問遠遠公符命禪師俯應機祖令當行也方便指群迷　師云深　進云深意又如何　師云淺　進云學人如何領會　師云點　僧云大眾證明學人禮謝　師云老僧今日失利　問遠離九峯丈室已届歸宗道場如何是不動尊　師云鷓鴣啼處百花香　進云萎花風掃去香水雨飄來　師云今也如是古也如是　進云若然者將為少林消息断如今蹤迹宛然存　師云如何是少林消息　僧禮拜　師云點即不到。

　　師云佛法要妙但歸其宗苟歸宗也自然無可不可一切成現海印發光今與大眾同已歸宗住平等本際敢問何者是宗何者是要妙良久云秖為分明極翻令所得遲。

　　上堂為新舊化主云舊者已還新者復作新舊相資放過一[前-刖+者]遂拈拂子云不可作新舊會既不作新舊會又落在甚麼處若知落處受用無窮若不知落處亦受用無窮知落處受用無窮則可知不知落處因甚麼受用無窮明眼衲僧試断看。

　　上堂舉赤眼因見虵便與斬断傍僧曰久嚮歸宗元來只是箇麁行沙門眼曰你麁我麁師云大眾只如赤眼斬虵向其僧道你麁我麁且古人見處作麼生遂舉拂子云今日歸宗舉拂子與當時歸宗斬虵是同是別良久云人人有箇天真𧴦物妙用縱橫緫不知今日分明齊指出斬虵舉拂更由誰。

　　上堂頭陁石被莓苔褁擲筆峯遭薜荔纏羅漢院一年度三箇行者歸宗寺裏參退喫茶。

　　上堂今日乃是第二箇四月不見古人道放過一[前-刖+者]落在第二雖然第二未免秖是前來孟夏漸熱乃呵呵大𥬇云有利無利不離行市西川成都府漏藍子一文錢三箇五箇撒在諸人靣前一一可以治病又且不知廬陵米作麼價。

　　上堂師乃到法座前顧視大眾便歸方丈。

　　上堂云南泉斬猫兒與歸宗斬虵叢林中商量還有優劣也無優劣且止只如趙州戴靸鞋出去又作麼生若也於此明得德山呵佛罵祖有什麼過於此不明[舟-(白-日)]霞燒木佛院主眉鬢落所以禍福無門[ㄙ*隹]人自召喝一喝下座。

　　上堂你有拄杖子我與你拄杖子你無拄杖子奪却你拄杖子大眾見錢買賣莫受人謾知麼有利無利不離行市阿呵呵却憶趙州勘婆子不風流處也風流喝一喝下座。

　　上堂舉僧問雲門如何是雲門一曲門云臘月二十五忽有人問歸宗如何是歸宗一曲但向伊道五月二十五且道歸宗與雲門意作麼生今之與古相去幾何又云唱者如何門云且緩緩忽有人問歸宗唱者如何向他道莫錯莫錯且道歸宗是雲門非雲門是歸宗非乃喝一喝云是非緫去却是非裏薦取。

　　上堂擲下拂子云歸宗擲下拂子大眾一時覩見任是鶻眼龍睛也須遭伊繫絆喝一喝下座。

　　上堂今朝七月二十秋風凉冷相及一切佛法現前自是常情不入遂舉拂子云拂子已入也為伊無佛法知見解會汝諸人見道無佛法知見便道大盡三十日小盡二十九作箇無事啇量喝一喝云瞎屢生。

　　上堂舉僧問悟本大師寒暑到來如何廻避本云何不向無寒暑處去僧云什麼處是無寒暑處本云寒時寒殺闍梨熱時熱殺闍梨師云大眾若也會得不妨神通逰戱一切臨時寒暑不相干若也不會且向寒暑裏經冬過夏喝一喝下座。

　　上堂八月中秋凉風蕭索衲僧去來如雲似鶴山北山南有路通一條拄杖橫擔却是即是覺不覺切[巳/心]隨他老盧脚喝一喝下座。

　　上堂今日淵上座設道吾𩟪飯點趙州茶拈出如來一大經卷為諸人徹困驀拈拄杖擲下云道吾飯趙州茶如來一大經卷此三種法門盡在拄杖頭上撒開也東西南北四維上下一任變通自在受用三十年後不得辜負淵上座若也不知數日雨寒秋風漸冷喝一喝下座。

　　施主捨法衣上堂大眾諸佛法衣得之者出三界離五欲成大道度眾生遂舉衣云舉起也地獄停酸脩羅息戰放下也帝釋搖頭諸天罷樂不舉不放十方法界情與無情同成佛道未審施法衣者成得箇甚麼良久云自從盧老収歸後須信人人緫有之。

　　長安化主歸上堂大眾一兩絲一疋絹一一盡從蚕口現口中吐出濟人間衲僧如何緫不薦若也薦家家門裏含元殿喝一喝下座。

　　開爐日上堂凡夫色碍二乗空礙菩薩色空無礙目前萬象森羅理事融通自在僧堂又添煖火十方高人共會不必更分彼此同是一[匕/具]法界喝一喝下座。

　　上堂云今朝十月二十五須知有法離言句本明本妙不假修一隊古佛參堂去。

　　上堂冬後一陽生乾坤解通變衲僧莫守株彼此丈夫漢日用天[匕/具]活人人自可見如何都不顧隨他物所轉喝一喝下座。

　　啟聖節上堂舜日共佛日長明堯風與祖風並扇所謂一人有慶兆民頼之祝延。

　　聖壽今正是時乃呼萬𡻕萬萬𡻕下座。

　　上堂僧問乾坤之內宇宙之間中有一寶秘在形山山即不問如何是寶　師云闍梨終日[騎-大+(立-一)]牛不識牛　進云恁麼則從今日歸家去也　師云如何是那一寶　僧便喝　師云前三三後三三又作麼生　進云謝師指示　師却喝云不識雲門關捩子等閑動著眼𭿇𭿇。

　　復云那一寶非今非古非僧非俗非男非女十二時中光明炟赫還有人[前-刖+者]得價麼若有人[前-刖+者]得價三十年後不得辜負歸宗莫有人[前-刖+者]價麼這一隊漢十二時中是箇甚麼喝一喝下座。

　　上堂今朝十月半天上月初圎遂拈拂子云拂子豈不是圎又敲禪床云何曾偏來大眾只這偏圎道聲色閙浩浩眼耳但見聞莫問歸宗老。

　　上堂衲僧門下無非過量境界自在禪定乃喝一喝云豈不是過量境界又謦咳一聲云豈不是自在禪定阿呵呵將此深心奉塵剎是則名為報佛恩。

　　上堂好雪大眾米麵柴炭之屬一切成現寒則圍爐向暖火困來拽被蓋頭眠好大眾適從僧堂來却向僧堂去喝一喝下座。

　　上堂大眾休得也無了期共來林下學無為袈裟同肩一佛子相逢能得幾多時喝一喝下座。

　　化城大師來上堂三界無安猶如火宅出得火宅未到寶所且在化城今日相逢化城不見寶所何在元來只是舊時源上座大眾元來一時緫是舊時人伏惟珎重。

　　上堂大眾古人道盡大地是箇解[脫-兄+允]法門枉作佛法會却何不見山是山見水是水歸宗則不然盡大地是箇解[脫-兄+允]法門不作知見解會有時見山不喚作山有時見水不喚作水大眾彼此丈夫莫受人謾。

　　上堂大眾歸宗不是無禪可談無法可說正值雪寒不冝久立乃喝一喝云歸堂向火。

　　上堂云今朝正月初五未免為君重舉斬新日月分明禪家且莫莽鹵還有不莽鹵底麼且道是什麼喝一喝下座。

　　上堂今朝正月初十晴暖春風襲襲觸目無礙法門大家一時證入喝一喝下座。

　　上堂云大眾佛法兩字彼此不[前-刖+者]便眾中莫有師子兒麼不敢望你哮吼一聲使大眾一時頂門上眼開且莫嚼他古人殘羹餿飯也難得歸宗今日謾你諸人去也驀拈拄杖擲下云南山鼈鼻虵解弄者収取喝一喝下座。

　　上堂二月仲春漸暄時來萬物爭妍莫待桃花悟道出門芳草芊芊喝一喝下座。

　　上堂舉教中道不見一法是大過患乃喝一喝云有什麼過驀拈拄杖卓云有什麼患復橫按云德山捧臨濟喝舉𠀍何人解提掇天高地逈萬象閑揔是僧家好時節遂擲下云是什麼時節喝一喝下座。

　　上堂𠀍尊三昧迦[葉-廿+卄]不知迦[葉-廿+卄]三昧阿難不知因甚不知只為淺深有異三德六味施佛及僧法界有情普同供養首座三昧大眾不知因甚不知對靣不相識開單展鉢拈𢁈放筯大眾三昧各不相知因甚不知阿呵呵復拈拄杖橫按云我觀法王法法王法如是卓拄杖下座。

　　上堂拈拄杖云涅槃心易曉[荖-匕+工]別智難明古人道你有拄杖子我與你拄杖子你無拄杖子我奪却你拄杖子歸宗則不然你有拄杖子我奪却你拄杖子你無拄杖子我與你拄杖子大眾芭蕉與麼歸宗不與麼且道與麼是不與麼是擲下拄杖云是什麼良久云是即龍女頓成佛非即善星生䧟墜。

　　上堂山門今日供養羅漢為十方檀越酬還心願亡者生天現存獲福召云大眾但秖隨例飡䭔子莫問人間短與長復拈起拄杖云我生已盡梵行已立所作已辦不受後有三界不奈伊何堪受人天供養這一隊少叢林漢緫好與二十拄杖喝一喝下座。

　　上堂大眾彼我雖殊根塵有異然則性自平等無平等者平等尚無況有不平等者驀拈拄杖云情與無情共一體處處皆同[匕/具]法界遂擲下云撲落非他物且道是什麼物喝一喝下座。

　　隆慶長老來上堂大眾教中道佛[滅-火+大]度後為善知識者緫是見佛來然則其為善知識者亦不可容易覩善知識者亦不可輕慢隆慶禪師斯之謂也老僧與知事首座大眾同增懽慶乃喝一喝云𧆞溪宗𣲖龍山子孫𠮷州隆慶大啟禪門古人所謂從門入者不是家珎驀拈起拄杖云為是家珎為是外物大眾却請隆慶禪師決断擲下拄杖下座。

　　因開福專使至上堂近有人從成都來乃得潭州信却說廬陵米價高驀拈起拄杖云風行草偃擲下云是什麼喝一喝下座。

　　上堂日往月來大盡小盡光隂已去生死漸近大眾緫是祖師門下客須知生死不相關且道歸宗與麼說話還有過也無良久云父母不聽不得出家。

　　上堂舉昔日臺山路上有一婆子凡有僧問臺山路向什麼處去婆云驀直去僧擬行婆云好箇阿師又恁麼去師云遊臺山者憧憧往來莫知其數未有一人不被伊謾唯趙州一日謂眾曰臺山下婆子被老僧勘破了也大眾雖然不受伊謾若點檢來也好喫婆手中棒且道趙州過在什麼處若知趙州過方解不受人謾歸宗門下莫有不受人謾底麼喝一喝下座。

　　上堂如來大師云不能了自心如何知正道又寒山菩薩云一念了自心開佛之知見大眾是什麼直下了取拈拄杖云阿誰不見阿誰不知知見分明又擊禪床云阿誰不聞阿誰不了了心平等若此觀者名為正觀若他觀者名為邪觀卓拄杖下座。

　　上堂良久云舩子下楊州大地無寸土虵咬蝦䗫聲更有眾生苦驀拈拄杖擲下云今朝二十五喝一喝下座。

　　上堂今朝六月旦萬物隨時變地肥茄子多雨足甜𤓰賤紅桃大似拳綠李圎如彈誰識歸宗大道心拈來一一人難辨驀拈拄杖云你有拄杖子我與你拄杖子你無拄杖子我奪却你拄杖子又作麼生辨若辨得出不虚在歸宗過夏若辨不出禪床且替他喫棒乃擊禪床下座。

　　上堂大道不假雕鐫人心何須造作但知一切臨時拈來無非妙藥驀拈拄杖云豈不是妙又擲下云拋來擲去有什麼過乃喝云纔有是非紛然失心。

　　上堂古人有大智慧隨冝自在無可不可故僧問古德如何是古佛心荅云墻壁瓦礫是僧云墻壁瓦礫豈不是無情德云是僧云無情還解說法否德云常說熾然說無間歇其僧於言下大悟證無情說法師云古佛身心如飲醍醐渴心永寂竒特甚竒特安樂則不妨安樂若是德山臨濟𤇅赫兒孫他亦不喫這般茶飯何也不是他所食之物且道德山臨濟兒孫所食何物良久乃噓噓佛法門中可謂刀刀莫辨魚魯難分下座。

　　上堂今朝六月二十五莫問超佛及越祖但秖粥飯飽便休日月朝昏自回[牙-(必-心)+一]驀拈拄杖云回[牙-(必-心)+一]不回[牙-(必-心)+一]佛殿走出三門僧堂趒過𢊍庫拄杖子穿却諸人鼻孔廻而更相涉乃擲下良久云不尓依位住喝一喝下座。

　　上堂一[葉-廿+卄]落天下秋廬山山北到江州驀拈拄杖擲下云若知撲落非他物須信縱橫得自由。

　　解夏日上堂四月十五結夏七月十五解夏𠀍俗諦中有秋有夏有解有結佛法門中無是無非無得無失莫非妙用有時結也九十日內水𣳘不通聖凡路絕誰敢咳嗽若咳嗽也須是你解咳嗽始得有時解也十方通徹去來自在亦須知有路頭去處始得且道不解不結又作麼生良久喝一喝下座。

　　上堂欲識佛性義當觀時節因緣昨日撞鍾送法眼入塔今朝擊鼓集禪眾陞堂千般時節萬種因緣緫不出這箇大眾且道這箇是什麼乃喝云異生見解我執不同又爭恠得老僧。

　　上堂今朝八月中秋正是月圎當戶所謂盲者不見非日月之咎故經云是法平等無有高下迷者自迷悟者自悟大眾當知不得莽鹵。

　　上堂一切眾生緫一般妙明日用更無偏等閑却被邪師指剛道西來別有禪驀拈拄杖云且道是西來是妙明心地復擲下云試断看喝一喝下座。

　　上堂云今朝九月一夜來霜氣寒當知門外路一一透長安喝一喝下座。

　　上堂諸州丐士經年去次第歸來復納䟽打鼓普請共證明今朝九月二十五大眾證明則不無須知鉢盂飯粒粒皆辛苦鉢裏飯滋味大眾緫知歸宗道今朝九月二十五又且如何良久乃呼侍者參退請諸郡化主喫茶喝一喝下座。

　　上堂今朝十月一天下煖爐開衲僧頂門眼依舊蒙塵埃𡻕月既已往死生還到來床添新藁薦一任雪成堆遂拈袈裟角云大眾人人有分須是頂門眼開始得喝一喝下座。

　　上堂古人所謂終日忙忙郍事無妨師云不妨簡要只如開單展鉢拈𢁈把筯[揚-旦+(且-＝+一)]眉瞬目有什麼妨處行住坐卧動靜去來又有何異驀拈拄杖敲香卓云妨箇什麼復擲下云不可喚作忙也敢問大眾郍事作麼生良久喝一喝下座。

　　上堂是日已過命亦隨減如少水魚斯有何樂唯二乗禪定寂[滅-火+大]為樂是為[匕/具]樂學般若菩薩法喜禪恱為樂是為[匕/具]樂三𠀍諸佛慈悲喜捨四無量心為樂是為[匕/具]樂石霜普會云休去歇去冷湫湫地去是謂二乗寂[滅-火+大]之樂雲門云一切智通無障碍拈起扇子云釋迦老子來也是謂法喜禪恱之樂德山棒臨濟喝是三𠀍諸佛慈悲喜捨之樂除此三種樂不為樂也且道歸宗一眾在三種內三種外良久云今日莊主設饡飯俵䞋錢參退僧堂內普請喫茶去喝一喝下座。

　　上堂萬法是心光諸緣唯性曉本無迷悟人只要今日了好大眾修山主見處與大眾見處日用無[前-刖+老]大眾見處與歸宗長老見處日用無差歸宗見處與雲峯山主日用無[前-刖+老]雲峯見處與深首座日用無[前-刖+老]乃喝云莫分彼我彼我無差心光共曉日用堪誇驀拈拄杖云阿誰不見阿誰不曉擊香卓云阿誰不聞復擲下云是什麼喝一喝下座。

　　上堂舉龐居士云十方同聚會箇箇學無為此是選佛塲心空及第歸大眾緫是選佛之人既到歸宗門下須是一箇箇心空及第歸不可作長行粥飯僧彼此出家離𠀍俗誰言祖獨有南能。

　　上堂今朝臘月初五有事為君直舉靈湯禪師到來救濟大開府庫[前-刖+老]珎異寶不慳所好臨時揀取雖然一一歸宗不妨却分賔主乃喝云且道是賔是主復喝云賔主歷然久參到此也須莽鹵。

　　上堂獨樹不成林人人緫知有梵剎一纔興大家出隻手驀拈拄杖云家家門前火把子復擲下云各自看取喝一喝下座。

　　上堂今朝臘月二十五雲門一曲為重舉馿脚佛手緫現前明眼衲僧多莽鹵喝一喝下座。

　　上堂滿目文殊普賢境界直下分明道無不在驀拈拄杖擲下云拋來擲去有什麼過喝一喝下座。

　　上堂二月仲春漸暄時來萬化可憐到處桃紅栁綠石頭也生暖煙驀拈拄杖擲下云有意氣時添意氣不風流處也風流喝一喝下座。

　　上堂靈光洞耀逈[脫-兄+允]根塵躰露[匕/具]常不拘文字此是百丈大智禪師舉[揚-旦+(且-＝+一)]大眾作麼生良久云在家疑是客別國却為親喝一喝下座。

　　上堂南𨶒浮提眾生以音聲為佛事所謂此方[匕/具]教躰清淨在音聞是以三乗十二分教五千四十八卷一一從音聲演出乃至諸代祖師天下老和尚種種禪道莫不皆從音聲演出庭前栢樹北斗蔵身德山呵佛罵祖臨濟喝豈不從音聲演出何況𠀍間所有一切事法不從音聲成就者然後音聲無盡演說無盡見聞無盡利樂無盡苟入此法門得旋陁羅三昧自在海良久唱云十方羅漢喝一喝下座。

　　上堂今朝三月初五正是清明景序豈獨㳺人往來更兼蜂狂蝶舞須信自在神通彼此性[匕/具]妙具萬物緫非断[滅-火+大]衲僧別求禪悟弃本逐末喝一喝云馿年下座。

　　上堂今朝三月初十剳久雨不晴舩子下[揚-旦+(且-＝+一)]州東海鯉魚打一棒洞庭湖裏浪滔天須知大道本無偏喝一喝下座。

　　上堂今朝三月十五又是月圎當戶祖意教意同別但看鷄寒上樹驀拈拄杖云春無三日晴夏無十日雨復擲下云處處綠楊堪繫馬家家門底透長安喝一喝下座。

　　上堂如來𠀍尊云菩薩覺成就故不與法縛不求法[脫-兄+允]不敬持戒不憎毀禁不重久習不輕初學何以故一切究竟覺彼此成佛故如是則僧也如是俗也如是凡也如是聖也如是賢也如是愚也如是驀拈拄杖云拄杖子亦如是擲下云如是如是。

　　上堂舉西天昔有七女遊屍陁林見一死屍妹問姉曰屍在這裏人在什麼處姉曰妹妹妹應喏姉曰在什麼處於是空中散花女曰空中散花者誰應曰我是帝釋見聖者善說般𠰥感我天宮特來散花聖者欲何所須我當供給女曰別無所須只要箇無根樹子帝釋曰我天宮無種不有若要無根樹子即無女曰帝釋帝釋應喏女曰這箇是什麼帝釋遂隱去大眾且道帝釋是會了隱去不會了隱去又道善說般若感我天宮又道無無根樹子大眾且作麼生明得不辜負聖女若也不會不得辜負帝釋歸宗亦有箇無位[匕/具]人憨憨癡癡跛跛挈挈且恁麼過時喝一喝下座。

　　王主簿到上堂僧問雲門大師欲一棒打殺釋迦老子和尚又欲糞掃堆頭罯殺雲門未審和尚罪過還許學人點撿也無　師云且莫造次　學云和尚坐断廬山為什麼不識某甲這話　師云三十棒　學云關　師云點　學云劄　師云念汝做街坊。

　　復云憶在報寧時彼彼各年少而今住山來各各已衰老休話人間短與長相逢把手呵呵𥬇呵呵𥬇逍遙自合無為道驀拈拄杖敲香臺云不可不自在復擲下云不可不逍遙喝一喝下座。

　　上堂僧問馬祖下尊宿一箇箇屙轆轆地唯有歸宗老較𦙼子黃龍下兒孫一箇箇硬剝剝地秖有[匕/具]淨老師較𦙼子學人恁麼道還扶得也無　師云打疊面前搕𢶍却　進云若不同床睡焉知被底穿　師不對　進云這箇為上上根忽遇中下之流如何指接師亦不對　進云非和尚懡㦬學人亦乃一場敗闕　師云三十年後悟去在。

　　復云一切禪與道觸目無非妙貴賤但臨時不要生機巧驀拈拄杖云三𠀍諸佛說不到諸代祖師傳不及遂擲下云是什麼喝一喝下座。

　　(徐泳刊)

　　歸宗語錄終

　　住寶峯禪院語錄

　　嗣法門人　　福深　　　錄

　　師開堂日接得
左司手中䟽乃示眾云左司傳授炟赫現前泐潭把呈分明薦取薦與不薦却付與表白表白擬接復収迴云不見道權柄在手縱奪臨時非但泐潭如是左司眾官神通變化各各具足却度與表白宣罷於是就座問話畢。

　　師乃云適來白槌云法筵龍象眾當觀第一義且道何名第一義如何所觀大眾當知欲得分明現前可以直截自觀若能自觀名為正觀若他觀者名為邪觀而今莫有能自觀者麼既能自觀即能他觀且道即今左司眾官僧俗大眾一一是箇什麼噫觀音妙智力能救𠀍間苦可謂一一圎妙一一本靈一一神通變化緫不欠少了無生死可相關若不能自觀者為迷[匕/具]覺性還却受輪迴然洪州乃江西大都督府古今已來人傑地靈佛事興盛昔有馬祖以禪道化人亮座主乃教法救𠀍亮一日來參馬祖祖曰見說座主大講得經論是否亮云不敢祖云將什麼講亮云將心講祖曰心如工伎兒意如和伎者又爭講得經亮乃抗聲云心既講不得虚空莫講得麼祖曰却是虚空講得亮不肯便出去祖召云座主亮迴首豁然大悟師云而今聞却是虚空講得多便向虚空裏釘橛殊不識馬大師神通光明解黏去縛又龐居士問馬祖云不與萬法為侶者是什麼人祖曰待汝一口吸盡西江水即向汝道師云禪門多作竒特商量玄妙解會又不見馬大師威光自在裁長補短又大梅初參馬祖問如何是佛祖曰即心是佛師云如今往往向即心裏喪身失命須還他馬大師觀機設法應病與藥一切臨時無可不可其大梅蒙馬師開示豁悟本心一得永得更不他觀直入深山庵居巖宂後因有僧遊山見之問曰庵主住此山多少時梅曰只見四山青又黃僧又問出山路向甚麼處去梅曰隨流去祖聞之令一僧去問云和尚見馬師得箇什麼便住此山梅曰馬師向我道即心是佛我便向這裏住僧云馬師近日佛法又別梅云作麼生別僧曰又道非心非佛師云且道馬大師還有為人底意也無梅云這老漢惑乱人未有了日在任汝非心非佛我秖即心是佛師云知恩方解報恩僧迴舉似祖祖召大眾云梅子熟也龐居士遂去問梅曰久嚮梅子熟還許學人摘喫也無梅云你向什麼處下口士云百雜碎梅曰還我核子來師云且道此二人相見還有優劣也無梅臨遷化時聞鼯鼠聲乃曰即此物非他物汝等善護持之吾今逝矣師云大眾既非他物是什麼物復云近有無盡居士曰大都此物非他物豈有南宗與北宗如今衲子多是爭南宗北宗雲門臨濟却被箇俗漢子點破雲門臨濟兒孫不勝懡㦬久立諸官伏惟珍重。

　　入院上堂馬祖傳心石門泐潭𠃵師惣師前三後三老僧到來如何指南遂拈拄杖云你有拄杖子我與你拄杖子你無拄杖子我奪却你拄杖子良久云我雖與你同條生不與你同條死乃擲下拄杖喝一喝下座。

　　因雙林下生長老來上堂云寶山不易到既到莫空迴莫有不空迴者麼遂擲下拄杖云是什麼良久云不見雙林釋迦老又聞弥勒下生來喝一喝下座。

　　上堂今朝正月二十五孟春猶寒人共舉分明佛法不二門甜者自甜苦者苦喝一喝下座。

　　開馬祖塔日上堂放過一著落在第二有利無利不離行市家家門外綠楊垂不獨春風折桃李馬祖堂開二月初二觸目遇緣法門大啟不如歸去來良久云向什麼處去馬祖堂中燒香罷僧堂裏喫茶。

　　施主看藏經請上堂云毗盧藏中有大經卷含[匕/具]空而體寂鏡妙色以圎明驀拈拄杖云三𠀍諸佛一大藏教盡在裏許阿誰不見阿誰不聞聞見分明是箇什麼喝一喝下座。

　　出外歸上堂歸來閏二月閴寂寶山中城隍耳目盡塵勞萬事空春水綠野花紅須信禪家道莫窮信手拈來一枝草臨機生殺任西東。

　　上堂舉僧問馬祖如何是佛祖曰即心是佛師云馬大師也是看孔[前-刖+者]楔然現前一眾雖不受馬駒所踏是不可忘古人大慈悲故誰教從來今日清明良久云與大眾同到塔上燒香。

　　上堂今朝二月二十五野草閑花相共舉信手拈來一一玄癡人莫認庭前樹眾中莫有不受𢙣水潑者麼遂拈拄杖擲下云秖這拄杖子亦不辜負大眾喝一喝下座。

　　上堂時光迅速𨚗事如何雖然如是我不敢輕於汝等汝等皆當作佛故先覺云一切障碍即究竟覺驀拈拄杖云不是究竟覺遂擲下拄杖云拋來擲去有何障礙喝一喝下座。

　　上堂今朝三月初十知事首座大眾尊候萬福良久云山前大小麥穗也未直歲照顧牛馬莫教踐踏秧苗典座𢊍中調和眾口監院庫下坐籌帷幄決勝千里諸寮舎各各照顧火燭勝上座設𩟪飯供飬馬祖大寂禪師大眾緫飽老僧亦飽驀拈拄杖云拄杖子亦飽山河大地亦飽遂卓云參退堂中喫茶。

　　上堂擲下拄杖云撲落非他物且道是什麼物縱橫不是塵既不是塵是箇什麼山河及大地全露法王身山河大地諸人𢝰見那箇是法王身良久云只為分明極都緣日用親。

　　上堂一夏九十日看看將欲畢為報求佛人今朝七月一教中道佛身無為不墮諸數且道如何是無為佛身於此薦得不逐四時之所遷萬物之所變若也不薦人漸老又經秋等閑白却少年頭喝一喝下座。

　　上堂今朝八月初五禪家安閑國土甜則甘草元甜苦則黃檗元苦若也得意忘言自然超今越古。

　　上堂古人道毫𣯛有差天地懸隔且道毫𣯛不差又如何良久云僧堂裏喫茶。

　　上堂今朝八月十五又是月圎當戶月不照人人不問月彼此不相干趙官家國土不如歸去來田中晚稻近日好雨喝一喝下座。

　　化主迴上堂演上人今日作齋供飬羅漢為供飬過去耶見在耶未來耶若供飬過去已過去未來未至見在無住三𠀍既不有一心何所依乃召云演上座正好供飬過去亦如是見在亦如是未來亦如是彼亦如是此亦如是一切諸法亦如是復召云演上座正好供飬供飬亦如是如是如是。

　　上堂道德經曰大巧若拙大辯若訥師云達人到此身心一如身外無餘十方𠀍界只在目前。

　　上堂一年十二月倐忽又臨頭人漸老水長流𠀍有何人便肯休休休不如歸去來自有無繩水牯牛喝一喝下座。

　　上堂方上人今日為施主供飬羅漢且道羅漢來也無𠰥來在什麼處𠰥不來又供飬他作什麼乃頋謂大眾云要識[匕/具]羅漢麼元來緫在這裏復召云方上座還見麼正好供飬來無所從去無所至一一不生一一不[滅-火+大]性[匕/具]妙明常住𠀍間清淨本然周徧法界𠰥也如是萬兩黃金亦消得𠰥不如是滴水難消老僧隨例飡䭔子也得三文買草鞋。

　　聖節上堂率土之土皆屬王土率民之民莫非王民今朝臘月八日當釋迦如來成道之辰是。

　　今上皇帝降誕之日所謂前聖後聖聖德共明人王法王王道同久應千年之慶運統萬國之歡心伏惟皇帝陛下萬𡻕萬萬𡻕復召眾云大殿上念佛祝延聖壽下座。

　　上堂舉佛在之日有一女人禮佛乃於座前入定佛遂勑文殊出之文殊入百千金剛三昧出女子定了不可得時有網明亦入三昧唯彈指三下女子從定便起師云且道文殊與網明見處還有優劣也無𠰥道無文殊何故出女子定不得只如今日擊動法鼓大眾齊到座前與網明出女子定為是同是別不見古人道欲識佛性義當觀時節因緣大眾緫是祖師門下參玄上士試觀看若見得出家事畢解[脫-兄+允]安樂𠀍俗塵勞不用閑觀喝一喝下座。

　　上堂數日出入或風或雨或隂或晴或聚或散或鄉或村或縣或邑及至歸來三門依舊向南開復云大眾歸堂喫茶。

　　上堂出家沙門清淨佛子莫於袈裟下失却人身所以古人道了即業障本來空未了還須償夙債且道袈裟下了箇什麼便業障本來空未了箇什麼還須償夙債出家門中也須子細不得莽鹵一等行脚離鄉別井出一叢林入一叢林訪尋善知識決擇生死直須子細假饒了得我更問你只如僧問雲門二祖是了未了雲門云確眾中作麼生啇量時中如何受用大眾要會麼良久云昨日化主歸山一年在外化導不易有利無利不離行市喝一喝下座。

　　上堂西瞿耶尼北欝單越家家門前長安道到處通徹驀拈拄杖云拄杖頭上千差万別乃擲下拄杖喝一喝下座。

　　上堂今朝欲入室侍者報言參搥鍾并擊鼓分明為指南非但鍾鳴鼓響飛禽走獸草木叢林森羅万象昨日仁上人設齋一一為諸人徹困還有知恩報恩者麼老僧亦在其間良久云欲知端的意盡在不言中下座。

　　上堂今朝二月二十五金銀琉璃握成土禪家如意自在心妙用縱橫無不是彼此男兒大丈夫勸君莫咬他人語。

　　上堂三月本不生二月何曾[滅-火+大]不[滅-火+大]與不生人心自分別分別既不生一切皆寂[滅-火+大]山河大地不可不寂[滅-火+大]如今一一現前不可不寂[滅-火+大]大眾還入此境界麼即今又緫在何處喝一喝下座。

　　上堂今朝三月初五天地不晴久雨雲門劄意分明衲僧如何伸吐驀拈拄杖云雲門大師來也劄久雨不晴臨時變化不涉途程遂擲下云切[巳/心]隨他拄杖子去下座。

　　上堂今日三月卜朝衲僧知見雄豪步步直須有主擬議打折驢腰。

　　上堂先上座煑栗黃粥供飬禪眾喫了緫飽𪖙𪖙地掛起鉢盂知恩方解報恩三十年後不得辜負趙州老直饒當下見得倜儻分明不隨古人言語所轉各證無生法忍得大解[脫-兄+允]須知三年一閏九月重陽是何宗旨喝一喝下座。

　　上堂今朝九月初五佛法未甞聞阻開單心印發光何況上來下去大眾了然生死不相干快樂共住喝一喝下座。

　　上堂今朝九月初十衲僧門風壁立不是宗乗強為欲破禪家法執遂拈拄杖云𠰥喚作拄杖子翳汝眼睛不喚作拄杖子避色逃聲乃擲下云還我師子兒來喝一喝下座。

　　上堂今朝九月十五月色十分顯露人心纔有是非便被浮雲點汚喝一喝下座。

　　上堂今朝九月二十大道本無拘執放開把住自由還要人人悟入喝一喝下座。

　　因施主上堂佛以一音演說法眾生隨類各得解僧俗男女平等心一一皆同證法界。

　　上堂今朝十月初十滴水滴凍禪眾上來長老說夢忽然夢裏覺來顯發人人佛之妙用乃垂一足云不是佛之妙用又喝一喝云不是佛之妙用大眾上來下去不是佛之妙用復召云大眾分明是夢。

　　師一日到法座前乃提起數珠復顧視云大眾數珠一百八便歸方丈。

　　上堂茲日夏首眾僧結制之辰泐潭山比丘克文與清淨大眾踞菩薩乗修寂[滅-火+大]行以大圎覺為我伽藍身心安居平等本際涅槃自性無繫屬故今我敬請不依聲聞當與十方如來及大菩薩三月安居為修菩薩無上妙覺大因緣故離諸垢染清淨梵行𠰥能如是所謂如蓮華不著水心清淨超於彼。

　　上堂清大師則上人數年在浙中緣化石筧供具等此者迴山不勝欣喜然於道人分上一切所作而無作意既無作意則是無功用大解[脫-兄+允]法門所謂無為而無所不為信手拈來不勞心力種種聖像種種經卷種種莊嚴種種供具種種佛事驀拈拄杖云緫在拄杖頭上東涌西沒南涌北沒撒開也堂上庫下佛殿僧堂及諸寮舎種種莊嚴種種清淨法喜禪恱遂擲下云撲亦撲不破蕩亦蕩不散來無所從去無所至無成無壞東海鯉魚打一棒雨似盆傾若信不及華蔵𠀍界所有塵一一塵中現法界寶光化佛如雲集此是如來剎自在却還清公大師伏惟珍重。

　　上堂今朝四月二十五為報禪家莫莽鹵淥水青山在目前一一分明佛淨土擬心早不淨了也不擬心又作麼生歸堂喫茶。

　　上堂倐忽又是五月時節交參緫別同異成壞重重一一融通皎㓗驀拈拄杖云一切時分緫在拄杖頭上不見有一塵一眾生不成佛者且道泐潭山一眾有不成佛者也無乃擲下云是成是壞喝一喝下座。

　　上堂今朝五月復端午隨眾生心解分布粽子雖然應所知要湏一一知來處且道從什麼處來驀拈拄杖云若知拄杖子來處即知一切法來處所以道隨眾生心應所知量循業發現只如大眾從甚處發現一一分明在目前若知發現不妨竒特若也不知何名出家遂擲下云只者末後一著也大難會喝一喝下座。

　　上堂今朝五月半為眾決定断普請共成佛不須恠老漢下座。

　　出外歸上堂古人所謂有物流動人之常情情若不生則老僧出入動靜無去來之作自然人事周徧又何妨遊戲神通藏法喜禪恱樂則與大眾同住如來寂[滅-火+大]海究竟覺喝一喝下座。

　　上堂今朝六月又初一為報諸人莫自屈日用無非大智門摩訶般若波羅蜜。

　　上堂般若靈智拔二親而歸佛國沙門誠信設一飯以飽禪僧因緣既在功德何窮驀拈拄杖云所謂靈源明皎㓗枝𣲖闇流注乃擲下云參同不二心歸堂喫茶去喝一喝下座。

　　上堂今朝六月二十却歎時光催急看看解夏到來拂拭拄杖與笠無非妙用神通盡是心心證入不須向外馳求拋却自家城邑。

　　上堂今朝又是七月一夏去秋來自相失各悟自己性無生人人當下成佛訖大眾莫道我不受者惡水潑如今叢林多作此解。

　　上堂舉古德問僧云是什麼聲云虵咬蝦䗫聲德云將謂眾生苦更有苦眾生又有古德問僧曰是什麼聲曰雨滴芭蕉聲德曰莫謗如來正法輪師云有一轉語可以安邦定國主聖臣賢有一轉語國清才子貴家富小兒嬌若是辨得出許你於十字路頭不畜一粒米不種一莖菜接待往來真善知識若辨不出炙脂帽子鶻臭布衫且與麼東過西過喝一喝下座。

　　上堂但以禪門了却心頓入無生知見力驀拈拄杖云不是無生𡎺著你鼻孔東海鯉魚打一棒雨似盆傾不是知見誰不明了誰不具足阿誰無分不是頓入𨶒老子呵呵大𥬇云泐潭山裏一眾若於者裏薦得去盡作雲門烜赫兒孫若薦不得緫屬𨶒羅老子所管遂擲下拄杖下座。

　　上堂昨日有人從袁州來却得洪州信說道長安米價高福建路荔枝熟前三三後三三泐潭山裏五日一參下座。

　　上堂今朝又是九月一日者往寒來春復秋須信人人一叚事不同時節逐遷流既是人人一叚事為什麼有信者有不信者不見𠀍尊云一雨所潤三草二木。

　　上堂舉古人云如珠在盤不撥而自轉只如大眾開單展鉢拈𢁈把筯一切時中所作所為又何假人撥而後轉乃至雲門糊餅趙州栢樹德山棒臨濟喝又何假人撥而後應自是你諸人不悟後錯會又干他糊餅栢樹棒喝甚麼事豈不見六祖大師云汝當一念自知非自己靈光常顯現。

　　上堂舉雲門大師云盡大地是箇解[脫-兄+允]門枉作佛法會却何不見山是山見水是水師云大小雲門錯下名言好與三十棒如今既不喚作山不喚作水又喚作什麼若有明眼衲僧辨得出三十棒却還泐潭若辨不出三十棒分付闍梨喝一喝下座。

　　上堂舉祖師云正說知見時知見即是心當心即知見知見即如今師云若道是教外別傳又說道即如今況此一心知見為復是諸人即今一心知見為復是諸佛知見若道是諸人即今一心知見有底又不肯說心說性若道是諸佛知見又有何[前-刖+老]別試為泐潭定當看若定當不出虛消信施。

　　上堂今朝十一月節候又嚴寒倐忽光隂過死生君自看是日已過命亦隨减如少水魚斯有何樂須知人人赤肉團上有一物能隨萬事變不逐四時凋且道是什麼喝一喝下座。

　　上堂舉僧問雲門如何是學人自己門云遊山翫水師云且道雲門荅這僧不荅這僧莫謗雲門好若道不荅這僧什麼處是不荅處眾中多是師承學解承言者喪縱不在文字語言上又打在無事裏所謂滯句者迷若識得雲門大師即識得自己可謂不見一法即如來方得名為觀自在。

　　上堂祖師西來教外別傳所謂如牛駕車車若不行打車即是打牛即是大眾人各有一頭水牯牛駕箇車子即是毛色有異心相不同有赤者白者青者黃者黑者如今莫待下痛鞭各自拽箇車子歸堂喫茶去下座。

　　元旦日上堂問話畢師云一問一荅皆是當人各各神通光明清淨妙心一一從自己運將出來烜赫現前自是眾生迷情不覺不知改旦新元伏惟知事首座大眾尊候萬福良久云昨日今朝事不同人人依舊主人翁雖然平等添新𡻕夢覺元來緫是空是空却不空二十空門元不[前-刖+者]一性如來體共同喝一喝下座。

　　供養羅漢上堂三界唯心萬法唯識未有一法不從心之所生心若[滅-火+大]也一切法[滅-火+大]所以過去心不可得未來心不可得現在心不可得三際既不有一心何所生大眾但盡浮想盡證阿羅漢浮想不盡惣屬流浪生死喝一喝下座。

　　上堂古人云仁者見之謂之仁智者見之謂之智雲門云一切智通無障礙拈起扇子云釋迦老子來也又拈起扇子云哱跳上三十三天築[前-刖+者]帝釋鼻孔東海鯉魚打一棒雨似盆傾好一切智智清淨無二無二分無別無断故佛手開馿脚步東西生緣別處喝一喝下座。

　　上堂今日供養羅漢夜來四方高人諷誦妙法蓮華經安樂行品一遍大眾作麼生是安樂行擬心早不安樂了也乃喝一喝云豈不是安樂行如何是透法身北斗裏蔵身豈不是安樂行如何是祖師西來意庭前栢樹子豈不是安樂行如何是超佛越祖之談糊餅豈不是安樂行以至僧俗大眾一一清淨光明住持豈不是安樂行乃至一佛二菩薩一一羅漢一一辟支佛無不清淨實相住持所謂安樂行也大眾唯有髻中寶珠不妄與之雖然不與亦人人具足十二時中光明烜赫阿誰欠少還會麼歸堂喫茶去喝一喝下座。

　　上堂衲僧門下有賔有主有時賔也和其光同其塵四五百條花栁巷二三千處管絃樓有時主也奪賊馬殺乎賊披毛戴角入廛來優鉢羅花火裏開大眾只如賔主未分時如何今朝三月十五。

　　章江長老來上堂舉僧問雲門如何是諸佛出身處門云東山水上行泐潭即不然𠰥有人問如何是諸佛出身處但向伊道遠離洪井深入寶山大眾且道是同是別忽有箇衲僧出來云這裏是什麼所在說同說別也難得須是實到這田地始得若未到且不得草草。

　　上堂舉僧問雲門如何是學人自己門云遊山翫水而今多作自己會承言者喪既不作自己會又作麼生會滯句者迷德山入門便棒其僧擬議山云不得作棒會既不作棒會又作麼生會臨濟一喝不作喝用既是一喝何故不作一喝用宗旨如何其宗旨者諸佛諸祖教外別傳不屬文字言句其文字言句是心外戲論之法既不屬戲論直須自悟𠰥自悟也事同一家苟不然者彼我途轍喝一喝下座。

　　上堂今朝四月二十五栽秧漸漸徧南畒半飢半飽淡飯羹泥裏雨裏可憐許唯有高僧緫不知各自歸堂喫茶去。

　　上堂衲僧門下有春有冬有秋有夏有隂有陽有晝有夜天地蓋載日月運行成就四時長飬万物善知識者觀機設教應病與藥成就眾生種種方便亦復如是然則無智人前莫說打你頭破額裂。

　　上堂釋迦老子道一切眾生生死相續皆由不知常住[匕/具]心性淨明體用諸妄想此想不[匕/具]故有輪轉大眾要得生死不相續妄想心[滅-火+大]但直下識取自己常住[匕/具]心性淨明體則自然生死不相関共生慶快所謂一得永得若信不及不聽受則沉在業識無明海喝一喝下座。

　　供飬羅漢上堂大眾一切法即諸佛法一切心即諸佛心一切語即諸佛語一切道即羅漢道法也心也語也道也且道是一也是二也是同別也二由一有一亦莫守一心不生萬法無咎。

　　上堂二月復三月一一應時節栁絲弄春風梨花白如雪門門法界門法法離言說驀拈拄杖云欲知交參處杖頭諸佛剎乃擲下云不妨拋來擲去緫在諸人眼睛裏。

　　上堂今朝三月初五普天之下好雨非但百姓歌謠老僧不勝手舞何也豈不見乾闥婆王奏樂迦[葉-廿+卄]起舞直得須弥岌嶪海水騰波驀拈拄杖云大眾一波纔動眾波隨萬法皆從一法歸衲子大家同會取七顛八倒緫光輝擲下拄杖下座。

　　上堂今朝又是三月半離念身心登彼岸泯其所以歸自然兩箇五百作一貫喝一喝下座。

　　上堂舉𠀍尊問波斯匿王曰汝以何相觀佛王曰觀身實相觀佛亦然觀佛實相觀法亦然法界眾生界根根塵塵一切清淨大眾欲識如來大寂[滅-火+大]汝但盡攀緣喝一喝下座。

　　閉馬祖塔上堂祖宗門下緫有関捩子應機接物有開有閉苟開而不能閉喪家失計閉而不能開誰辨往來或開而能閉也不妨遊戲閉而能開也重重善財或不開不閉時又作麼生大眾僧堂裏隨例軟餅䭃頭橫咬竪咬喝一喝下座。

　　上堂心生種種法生心[滅-火+大]種種法[滅-火+大]喚什麼作釋迦老子驀拈起拄杖云假名三十二八十也空聲一切人間緫強名卓拄杖下座。

　　上堂云天心得自在盛熱復清涼衲僧如薦得珎重法中王喝一喝下座。

　　上堂佛言捨家出家難學道見性難元來捨家出家難學道見性復難如今學道者如恒河沙見性者未有一二佛又言性成無上道永嘉云自性天[匕/具]佛雲門云如今諸方多是說心說性教裏少哩師云雲門又不許說心說性佛言性成無上道且道佛說底是雲門說底是大眾差之毫𨤲失之千里。

　　上堂知事首座大眾出入相拋歸來依舊南山對北山忙者自忙閑者閑閑忙彼此不相関依舊水雲間。

　　上堂舉僧問雲門如何是佛法大意門云春來草自青又僧問首山如何是佛法大意山云楚王城畔汝水東流忽有人問泐潭如何是佛法大意向伊道久雨不晴此三轉語有一轉語可以作諸佛如來之法藥治一切眾生病有一轉語可以作諸祖之秘関菩薩直截之要道有一轉語可以作衲僧解[脫-兄+允]大道場是禪者放身命處大眾若擇得出如久客歸家若擇不出若行人失路喝一喝下座。

　　上堂諸佛如來說一切眾生身中有三大何者為三身大相大用大又古德云十方無壁落四面亦無門露躶躶赤灑灑沒可把既沒可把喚什麼作三大莫有人擇得出麼若擇得出不妨好手若擇不出眾生日用而不知喝一喝下座。

　　上堂大眾好雨點點不落別處且道落在什麼處莫是落在法堂前麼莫是落在田野中麼莫是落在山林間若是通達底人神通妙用無可不可有一般人更不求妙悟但作平常一路實頭見解又喚做不走作人此之見解未出常流若妙悟明眼底人他一一知來處一一知落處更不顢頇大眾且道落在什麼處久參先德一舉便了後進初機更冝子細。

　　因雪上堂舉龐居士辤藥山因緣師云全禪客當断不断返遭其亂且道全禪客當時合下得什麼語免被龐公折挫如今莫有扶持佛事者麼出來開發大眾眼目亦表自己參學身心如無老僧為你說破今日臘月初十山門街坊丐者入寮打疊忽有人問諸丐者已在寮中時又作麼生良久乃喝云相逢不下馬各自有前程。

　　上堂今朝又是三月一大道何曾有得失桃花處處靈雲心却𥬇玄沙弄不出只這弄不出罕遇知音。

　　上堂今朝七月秋初一時節循環夏又畢衲僧活計拄杖頭去𠔃住𠔃無固必去住自由且道祖意是同是別只如古人云鷄寒上樹鴨寒下水意[二/日]如何喝一喝下座。

　　上堂雲門云久雨不晴劄大眾且道雲門一劄與德山棒臨濟喝是同是別若道別祖宗門下豈有兩般若道同爭奈德山臨濟雲門家風有異衲僧到這裏如何剖判若剖判得出可謂無邊剎境自他不隔於毫端十𠀍古今始終不離於一劄今朝三月二十五各自歸堂喫茶去。

　　上堂舉印宗法師問盧行者云仁者在黃梅有何言教旨趣傳授盧曰彼指授者唯論見性成佛不說禪定解[脫-兄+允]無念無為宗云何故不說禪定解[脫-兄+允]無念無為盧曰况是二法不是佛法不二之法宗云如何是不二之法盧曰如仁者講𣵀槃經明見佛性是名佛法不二之法師云彼時小巧禪道早是中半了也如今叢林多是唯論禪定解[脫-兄+允]無念無為且道六祖底是如今底是分即是不分即是若分去有違有順有是有非若不分又不辨邪正埋沒我宗乗譬如𠀍間道路有直有迃有險有善其行路者可行即行可止即止大眾還識泐潭老僧麼良久云將此深心奉塵剎是則名為報佛恩喝一喝下座。

　　師首座時在仰山結夏小叅云莫有[匕/具]師子兒試出來對眾哮吼看時有僧出禮拜師云不知是不是是即也大竒　僧問鍾聲纔動大眾雲臻禁足已臨如何指示　師云大家在這裏　進云莫便是和尚為人處也無　師云多是向言句中轉却　進云一堂風冷淡千古意分明　師云且莫亂道　僧問承古有言眾生日用而不知未審不知箇什麼　師云道　進云忽然知後如何　師云十萬八千　僧提起坐具云爭奈者箇何　師便喝　僧云好一喝未有断在　師云喫棒且待別時。

　　復云更有問話者麼良久云洎合放過乃喝復舉拂子云耶耶盡十方𠀍界若凡若聖若僧若俗若草若木盡向拂子下成佛作祖無前無後一時解[脫-兄+允]還有不解[脫-兄+允]者麼設有命若懸絲又撫掌云知音者少所以此箇事論實不論虚參須實參悟須實悟若纖毫不盡緫落魔界豈不見古人道平地上死人無數過得荊𣗥林是好手如今人多是得箇身心寂[滅-火+大]前後際断一念萬年去休去歇去似古廟裏香炉去冷湫湫地去便為究竟殊不知却被此勝妙境界障蔽自己正知見不能現前神通光明不得發露或又執箇一切平常心是道以為極則天是天地是地山是山水是水僧是僧俗是俗大盡三十日小盡二十九此依草附木不知不覺一向迷將去忽然問他我手何似佛手便道是和尚手我脚何似馿脚便道是和尚脚人人盡有生緣處那箇是上座生緣處便道某是某州人是何言歟且莫錯會好凡百施為湏要平常一路子以為穩當定將去合將去更不敢別移一步怕墮坈落壍長時一似雙盲底人行路一條拄杖子寸步拋不得緊把[前-刖+者]慿將去步步依𠋣一日若道眼豁開頓覺前非拋却杖子撒開兩手十方蕩蕩七縱八橫東西南北無可不可豈可一向𠋣他門戶傍他行脚有甚快活自己畢竟如何不見雲門大師道而今天下老和尚多是師承學解路布葛藤印版上打來模子裏[脫-兄+允]出當人若是明去何不一切臨時又不見臨濟大師云我者裏是活祖師西來意把來便用立處皆[匕/具]他不說古又如何今又如何者語得那語不得那裏是虚者裏是實你與我拈出絲毫許實底道理來看此蓋當人眼不開自無見處一向承虚接響百般[巳/心]諱自纏自[糸*(十/田/寸)]直饒與麼說當下忽然見得倜儻分明去也是棺木裏瞪眼如今還有無師智自然智不與萬法為侶者烜赫底丈夫漢[皻-皮+齒][皻-皮+齒]齖齖千變萬化見我恁麼胡言漢語便好近前驀口摑拽下椅子擲向三門外喝散大眾豈不快哉還有麼良久云若無且看老僧[騎-大+(立-一)]案山跳入你諸人眼睛裏七顛八倒呵佛罵祖去也喝一喝下座。

　　師到崇勝眾請小參僧問未明心地印難過趙州関如何是趙州関　師云過　進云莫便是和尚為人處也無　師云你作麼生會　僧作一圎相　師云且喜勿交涉　進云也不得𡑅良為賤　師便喝。

　　復云更有問話者麼良久無人出師云不因一事不長一智說事亦不妨說理亦無礙為報學道人莫作理事會阿呵呵欲求長須入水是非中聲色裏放一倒扶一起是何宗囉囉哩驀拈拄杖畫一畫云適來許多葛藤向甚處去也復舉拄杖云拄杖子變作觀音菩薩以甘露水灌入你諸人頂門裏還有眼開心悟神清氣爽底麼乃喝云莫妄想活落落須弥山把便撲擲下拄杖云耶耶三十三天不知不覺帝釋居善法堂為諸天說法勸喻云汝等諸仙盡是𨶒浮提歸依佛歸依法歸依僧不殺不盜不邪婬不妄語不飲酒不食肉布施持戒廣作善業來生此間受種種勝妙快樂汝等諸仙不得一向迷於妙樂須知無常念念不停念念遷謝速疾速疾便是到來相將墜墮汝等當求不來不去不生不[滅-火+大]究竟解[脫-兄+允]清淨𣵀槃之樂師乃噓噓今日為眾竭力禍出私門𥬇破衲僧口然雖如是也不得草草乃撫[月*(恭-共+夾)]下座。

　　師到九峯山眾請小參　僧問古人道前三三後三三前三三即不問如何是後三三　師云的　進云恁麼則進前三步也　師云関　進云大眾證明真善知識　師云杜撰衲僧。

　　師云大眾此事若全提也便須荒却院散却眾拳倒須弥山踏翻四大海三𠀍諸佛諸佛祖師天下老和尚十二分教填其溝塞其壑雖然如此盡法無民且向𠀍諦流布建化門中即不可乃拈拂子云三𠀍諸佛諸大祖師天下老和尚十二分教緫在拂子頭上分開也懷州牛喫禾益州馬腹脹天下覓醫人炙猪左膞上以拂子左邊敲云太虚為鼓湏弥作槌遂喝云鼕鼕閙市裏識取天子將錯就錯以拂子右邊敲云大地作床長天為幕蹶倒打睡百草頭上薦取祖師病鳥栖蘆噫九年空面壁撫掌不囬頭𥬇煞傍觀如今莫有傍觀底麼良久乃喝云洎合停囚長智又舉拂子云穿却你鼻孔却向脚跟下走出東西南北土曠人稀天上天下唯我獨尊阿喇喇遂擲下拂子云是什麼下座。

　　師到大愚眾請小參師云二三月來天氣和暖萬物生長百鳥和鳴桃花紅李花白到處園林翠連野色誰家年少賞勝踏青唯有古寺老僧坐對庭栢遂以拂子敲禪床云敲枷打鎻出釘拔楔大有癡頑怕吞熱鐵醍醐上味候伊時節趙州石橋循途守轍百丈野狐為君一決狐疑淨盡眼光電掣南北東西有誰辨別還有辨別底麼試出來撫掌呵呵大𥬇打箇筋斗供養大眾一者慶快平生二與天下人作標牓有麼有麼秖為情生智隔想變體殊我者裏不免拆東籬補西壁去也以拂子畫云十方𠀍界百雜碎何處更有山河大地耶看看四大海水在諸人面前滔滔地氣象萬端魚龍變化還見麼見則不無忽然有箇巡海夜义出來道禪和子如何是[脫-兄+允]生死底句向他道什麼即得若不向他道被他一𠮷橑棒打殺餧魚鼈喫當此之際以何為身以何為心以何為人以何為我以何為佛以何為祖以何為禪以何為道會麼良久云五更侵早起更有夜行人乃拂子擊禪床下座。

泐潭山寶峯禪院雲庵[匕/具]淨禪師語錄中

　　奉[巟-亡]徐泳刊。


國家圖書館善本佛典第 48 冊 No. 8939 古尊宿語錄


　　寶峯雲庵[匕/具]淨禪師偈頌下

　　嗣法門人　　福深　　　錄

　　僧請問三聖問雪峯云透網金[鱗-(烈-列)+大]以何為食峯云待你透出網來即向你道聖云一千五百人善知識話頭也不識師以頌示之

潦倒漁翁坐釣臺金[鱗-(烈-列)+大]赫赫鼓波來海門空闊纔施網霹靂一轟天地開

　　雪峯云老僧住持事大

放去収來得自由不堪優處亦堪優可憐滯句承言者爭是爭非空白頭

　　僧請問円霞[騎-大+(立-一)]聖僧意旨如何

千變萬化七顛八倒[騎-大+(立-一)]却聖僧踏倒水潦釋迦起身比丘悟道𠰥會此意寒來[前-刖+者]襖

　　僧請問雪峯鼈鼻虵因緣

打鼓弄琵琶相逢一會家雲門能合調長慶解隨邪古曲非音律南山鼈鼻虵何人知妙訣的子是玄沙

　　僧問南臺圎和尚大隨龜話圎以手翻覆示之其僧不肯乃質於師師以頌釋之

少室之妙訣觀根而密付大隨曾𣳘機南臺亦失護翻手與覆手[脫-兄+允]履[前-刖+者]龜處明明言外傳信何有今古擲金鍾輥鐵鼓水東流日西去

　　僧請問馬大師日面佛月面佛

日面月面胡來漢現一點靈光万化千變

　　僧請益僧問雲門如何是正法眼門云普

但無一切心自然合大道應用在臨時莫分妙不妙

　　僧請問僧問雲門如何是諸佛出身處門云東山水上行

目前有路誰解通方東山水上求者茫茫

諸佛出身處東山水上行目前一彈指徧現煞分明日面月面過佛手馿脚呈皆承此箇力言外度迷情

　　僧曰眾中多以無事啇量師復成頌

多將無事會無事困人心有無俱勿念自可剖靈音落落雖殊應寥寥不在尋宜哉萬化首都秖屬于今

　　僧請問僧問首山如何是佛法的的大意山云楚王城畔汝水東流

楚王城畔水東流樹倒藤枯𥬇不休好是自從投子後更無人解道油油

　　僧舉趙州庭前栢樹子話或云有此語或云無此語師以頌决之

庭前栢樹子趙州無此語若是本色人直下未相許庭前栢樹子趙州有此語為報同道流覿面如何舉

　　僧舉雲門北斗裏蔵身

東涌西沒北斗蔵身法王法令德非有隣

　　趙州勘破婆子

似狂不狂趙州老或凡或聖人難曉是非長短任君裁老婆被伊勘破了

　　婆子云好箇阿師又與麼去

臨岐有水復有火遇賤即貴全可可臺山一路去無[前-刖+老]幾箇行人[脫-兄+允]脫覊鎻

　　庭前栢樹子(二首)

庭前栢樹子我道不如松枯枝折落地打[前-刖+者]去年㯶

造化無私不思力一一青青𡻕寒色長短大小在目前可𥬇時人會不得

　　頌黃龍和尚垂示佛手驢脚生緣

我手何似佛手翻覆誰辨好醜若非師子之兒野干謾為開口

我脚何似驢脚隱顯千[前-刖+老]萬錯欲開金剛眼睛看取目前善惡

人人盡有生緣處認[前-刖+者]依前還失路長空雲破日華開東西南北從君去

　　鳥窠和尚吹布毛

鳥窠吹布毛紅日午方高趙王因好劒滿國人帶刀

　　僧問雲門如何是啐啄之機門云響

有問啐啄機雲門荅云響昨日雷轟天夜來山水長

　　寶壽開堂三聖推出僧

探[騎-大+(立-一)]飛來棒下寧瞎人翻滿鎮州城太平本是將軍致不許將軍見太平

石火光中電影分怒雷隨振動乾坤耳聾眼瞎人無數誰是知恩解報恩

　　僧問風宂如何是佛宂云丈林山下竹根邊

丈林山下竹根邊水在深溪月在天良馬不知何處去阿難依舊𠀍尊前

　　靈雲見桃花悟道

竒哉一見桃花後萬別千[前-刖+(老-匕+工)]更不疑獨有玄沙言未徹子孫幾箇是男兒

昔日靈雲見悟時香苞紅蕚一枝枝如今到處還開也陌上相逢說向誰

　　僧問趙州狗子還有佛性也無州云無僧云上至諸佛下至螻蟻皆有佛性狗子為什麼無州云有業識在

言有業識在誰云意不深海枯終見底人死不知心

　　僧問雲門如何是吹毛劒門云骼

誰謂吹毛利雲門骼可知一朝權在手看取令行時

　　僧問龍牙古人得箇什麼道理便休去歇去牙云如賊入空室

買帽相頭量才補職明眼衲僧面前不識

　　僧問長沙了即業障本來空未了還須償夙債秖如二祖是了不了沙云空

臨機無巧妙得意不勞功其如人不會聞空便謂空

　　僧問趙州一物不將來時如何州云放下[前-刖+者]

移高就下縱威權解[脫-兄+允]門開信可憐不得空王[匕/具]妙訣動隨聲色被勾牽

　　僧問雲門如何是超佛越祖之談門云餬餅

超佛越祖之談覿面相呈誰領不知箭過新羅動地閑爭餬餅

　　雲門關捩子

雲門關捩子消息少人知有時一撥動大地眼𭿇𭿇

　　雲門抽顧

雲門抽顧自有來由一點不到休休休休

　　臨際三度問黃檗佛法大意三度被打

資糧更不[前-刖+者]𦙼𦙼岐路年深恐轉賖直下痛施三頓棒夜来依舊宿蘆花

　　臨際到大愚處悟

便言黃檗無多法大丈夫兒豈自乖脇下兩拳明有信不從黃檗付將来

　　僧問首山如何是佛法大意山云新婦[騎-大+(立-一)]馿阿家牽

張顛不似首山顛不動毫芒百怪全猶得黃龍再拈出四方明眼若為傳

新婦[騎-大+(立-一)]驢阿家牽低頭拈得一文錢十字街頭拍手𥬇東村王老屋頭穿

　　雲門云火裏蝍蟟吞大虫

秦時𨍏轢鑽頭通大施門開妙莫窮火裏蝍蟟依舊活拈來誰解恣英雄

火裏蝍蟟吞大虫去年不似今年窮直得黃茅瘴氣發雪𡑅桃花處處紅

　　臨際鋤茶園次見黃檗來遂拄鋤頭而立檗云者漢困那際云鋤也未鋤困箇什麼檗以拄杖便打際接住一送檗便倒叫云維那相救維那近前扶云爭容得這風顛漢與麼無禮檗以拄杖却打維那際乃連鋤地數下云諸方火葬這裏一時活埋

奪旗掣鼓[前-刖+者]精神父子雖親法不親為報四方禪者道等閑莫作守株人

　　百丈再參馬祖

客情步步隨人轉有大威光不能現突然一喝雙耳聾那吒眼開黃檗面

　　興化打克賔維那

丈夫當断不解断興化為人徹底漢已後從教眼自開棒了罸錢[起-巳+(乞-乙+小)]出院

　　雲門臘月二十五

臘月二十五一曲超今古鎮州大蘿蔔生長在深土

　　僧問雲門不起一念還有過也無門云須弥山

不起一念海裏須弥把來便用休別針錐

　　百丈野𤜶

不落蔵鋒不昧分要伊從此脫𤜶身相逢盡道休宮去林下何曾見一人

　　[寄-大+(立-一)]百丈玿首座

百丈雄峯𠋣碧虚其間今古道非孤不知一句墮狐事借問當時有也無

有無聞說𥬇咍咍不是知音不問來莫把祖機容易𣳘待伊𤜶眼自醒開

潜能展事密投機落草之談信有之言下罕逢師子子成群作隊野狐兒

　　和酬　運使蔣公頌古八絕句

　　仰山

溈仰法幢摧已久從頭提起又重新誰知断臂傳來事光顯須慿大智人

父子有時[揚-旦+(且-＝+一)]密意神通變化不相知喚回業識忙忙者𥬇倒溈山老古錐

　　踈山

呵呵大𥬇意難論樹倒藤枯問有因縱向明招言下悟眼開只是舊時人

因茲自抱無絃琴歸隱踈山煙翠深有箇荊溪蔣居士曾聞得得訪知音

　　末山

末山不露凌雲頂今古岹嶢在目前又道本無男女相非君莫辨火中蓮

非色非心非行業成男成女解隨緣而今僧俗并群有一一昭然緫不偏

　　洞山

掩耳重開眼界寬(金部到洞山留偈云眼處聞時方得知誤作耳字故云爾)廓然無法不同觀山林瓦石縱橫說若到常情取信難桉部不妨閑訪道新豐一宿話皮膚水聲山色紅塵外軒蓋重來得也無

　　[寄-大+(立-一)]雲居長老五頌

絕頂雲居北斗齊雲門知見便高提莫將透[脫-兄+允]常情解須是當機離水[泥-匕+工]

絕頂雲居北斗齊蔵身北斗最難提叢林緫作平常解無限高僧沒在[泥-匕+工]

絕頂雲居北斗齊出群消息要人提其中未善宗乗者竒特啇量滿眼[泥-匕+工]

絕頂雲居北斗齊參[前-刖+老]光裏閙中提擎頭戴角誇能解一一重教上細[泥-匕+工]

絕頂雲居北斗齊橫三竪四目前提空中鶻眼殊無礙還𥬇獰虵不離[泥-匕+工]

　　雪朝上堂舉龐居士辤藥山因緣復頌其意示諸禪者

龐翁境界滴水滴凍藥山闍梨兩目定動機不發時一塲困夢本自天[匕/具]阿誰解用

　　師室中問僧云了也未僧云未了師云你喫粥了也未僧云了師云又道未了復云門外什麼聲僧云雨聲師云又道未了復云靣前是什麼僧云屏風師云又道未了復云還會麼僧云不會乃云聽取一頌

隨緣事事了日用何欠少一切但尋常自然不顛倒

　　見僧來以火筯敲火爐僧云不會師乃頌曰

火筯敲火爐日用更無餘開單并展鉢何處有親踈

　　僧又問達磨西來單傳心印又如何復乃成頌

火筯敲火爐直𢫾更無餘開單并展鉢一一晃心珠

　　師室中問僧如何是無文字一句僧無語僧却問如何是無文字一句師云廬陵米作麼價又云靣前是屏風

一一超然一一玄莫將情計自留連從來大道無文字不要安排喚作禪

　　僧云洞山禪難參師乃有頌

洞山禪也不為難與君時復且閑閑楖𣗖迸開天地眼一重山後一重山

　　示眾二頌

了無一法秖在臨時把來便用更莫遲疑

於法應自由更莫向餘求殺活劒在手到處得風流

　　法界三觀六頌

色空無礙如意自在萬象森羅影現中外出沒去來此土他界心印廓然融通廣大

理事無礙如意自在倒把須弥卓向纖芥清淨法身圎滿土塊一點鏡燈十方海會

事事無礙如意自在不動道場十方𠀍界東涌西沒千[前-刖+老]萬怪火裏蝍蟟吞却螃蠏

事事無礙如意自在手把猪頭口誦淨戒[起-巳+(乞-乙+小)]出婬坊未還酒債十字街頭解開布袋

事事無礙如意自在拈起一毛重重法界一念遍入無邊剎海只在目前或顯或晦

事事不知空色誰會理事既休鐵舩下海石火電光咄哉不快橫案鏌鎁魔軍膽碎

　　讀金剛經是法平等無有高下佛意非傅大士頌指南則異說者多矣故水陸同[匕/具]際飛行體一如則佛佛道同信斯也因成一頌用示諸禪者

平等群生類迷為七趣因悠悠終莫覺擾擾但隨塵頼我從凡質何緣獲法身神通雖未具作佛亦天[匕/具]

　　短歌[寄-大+(立-一)]端上人

鷲峯深黃檗苦一來知味便回去去去不回顧大地何曾有寸土廓然胷臆寰宇寬東涌西沒胡為難早言云往逍遙山又聞已在袁城閒因思孤坐雪寒夜松風瑟瑟添蕭洒端師端師聽我言玉鑰在手須牢把

　　[寄-大+(立-一)]人

一二三四五清平打鼓道吾舞脚踏金舩海月高無根樹下蹲龍虎優鉢羅花火裏開軒轅寶鑑埋糞土為報頴川善女人信受摩耶千佛母

　　送和禪者南雄作丐

見不見逢不逢千里萬里圎光中左顧右眄華蔵海輕提重按開盲聾此箇妙窮不窮是處園林落花紅乾坤造化有時節莫比仁者無閒風忽釋迦慢弥勒彼既丈夫我亦尓都來秖在一毛頭也解分身千百億臨機一一不思量好𥬇時人識不識

　　送清禪者石城丐(清乃善畫)

菩提數珠一百八楖𣗖拄杖六七尺象王蹴踏潤無邊達磨唯留履一隻至今天下重黃金𥬇殺寒山與拾得觀音慈布袋憨維摩問疾文殊堪千竒萬怪狀無盡皎然此理誰相諳石城人物多賢善仁者一到皆和南有人問[前-刖+者]新豐老切[巳/心]承言落二三

　　送生禪者袁州丐

箭穿紅日影山[鬼-(白-日)]把住麒麟兒竇八破布衫海神捧出珊瑚枝臨際三關透不透雲門一字知不知閑思昔日同參者𥬇倒新豐老古錐小釋迦大禪佛集雲峯下有窠窟相逢須辨是與非莫順人情剛負屈鼈鼻虵遼天鶻徧問知音是底物竒哉高步下層巒好向前途恣輕忽

　　送從禪者廬陵丐(乃閩人石霜受業)

鼓山頭上雲成蓋石霜霜水清如鏡新豐洞裏伸脚眠眼開起來天地逈拍手呵呵𥬇不休堂上老胡俗姓鄭廬陵米價高復低兎角拄杖須親携欲度門門一切境當知密室爛如[泥-匕+工]

　　送長上人袁州丐

集雲峯下四藤條誰復得逍遙祝融峯頂萬年松天下名標新豐五位拄杖頭挑橫三竪四東西南北偏中來正中去遇賤即貴逢低且高撞[前-刖+者]三家村裏老婆掣断裙腰十字街頭醉翁子扶起來與伊繫絛或是或非胡抄乱抄休話祖師密意莫問𠀍俗塵勞道人活計舉措堪褒咄將此深心奉塵剎諸子不同袍頭[殳*頁]麵糊二禪者是不是若是不妨南去見老盧

　　送十一禪者往諸方緣化

身是光明寶幢心是神通法藏多虚不如少實千語終歸一當欲知教外別傳便是西来牓樣神通利物昭昭光明到處晃晃不屬諸方語言豈關森羅萬象大機大用天真或是或非過量一得永絕攀緣無法更堪比況唯此一事[匕/具]實其餘緫是虚妄可使法界有情同悟此心無上十一禪者化行雄雄法王大將

　　後又添一人之萬載緣化

元是十一人添子成十二有利及無利終不離行市木塔老婆禪河陽新婦子普化解風顛我今故直指

　　上高李居士求頌

李翁李翁惠性自通知身幻妄處𠀍皆空尊卑貴賤暫且相逢共若朝露緫如春紅倐忽變[滅-火+大]誰是我儂唯心即佛靈妙難窮長生不死人性皆同明明日用不自信崇悟無彼此迷有西東李翁李翁宿植善功一家蒙庇𠮷慶常隆兒孫樂善齋心融融正信清淨諸佛法中或讃或毀如盲如聾一切魔惱自然銷鎔道心堅固有始有終

　　送照禪者

䶥䶥齖齖人謂我𢙣是是非非我謂人莫不莫不作不𢙣不樂法喜禪恱去黏解縛黃龍家風佛手驢脚後代兒孫須自開拓大啟三關末後一[前-刖+者]雖涉語言不在糟粕皎㓗靈源此彼何若神通光明圎滿大覺切[巳/心]思量應病與藥

　　方禪人求師親書偈送

字要親手書偈不慿人作彼此有如意應病即與藥閙裏何妨佛手開擬議之前出馿脚任是碧眼胡兒也須路頭迷却不是特地要辨清濁活袞袞明落落本自天然何須自縛還鄉曲調和者稀干木逢場但戯樂

　　送諸郡丐者

諸郡丐者道無此彼直截根源更何擬議性本一源用無有二但盡凡情別無勝義觸目遇緣無非佛事有利無利不離行市干木隨身逢場作戯或逆或順或非或是一主一賔一坐一起照用臨時縱奪有以臨際兒孫衲僧巴鼻教化眾生成就根噐家家觀音門門勢至兒女大小神通活計通人不疑法王已矣

　　送德禪者丐平江

平江一𣲖東流穿過千門萬戶佛法大意今明自是時人不顧直到大海方休浩浩無今無古滔滔自有靈源亦似參禪大悟若也心地洞然正法眼蔵發露何妨運出家珎所在觀機救度明年是日歸來不尓却依位住

　　南臺和福嚴長老結夏

今夏南嶽南臺晚飯不通水𣳘杉松空引寒風田地莓苔不㓗又道禁足九旬人人口中一舌去夏臘人消盡今後渾鑄成鐵殊不知有佛有法豈更解移凹就凸秖待置箇葛衫准備來年夏熱

　　送[葉-廿+卄]道人

一[葉-廿+卄]落天下秋夕陽西去水東流黃河澄清聖人出三千年事何悠悠稀復稀少復少使我虚生幾逥老如今共𢝫居太平何妨學佛閑訪道歸去來歸去來老盧得不在黃梅普光心印神通蔵日用分明眼自開

　　送琪道者作丐

衲僧門下縱奪臨時靈虵在手猛虎當[騎-大+(立-一)]有[肆-聿+((彰-章)/(泳-永+頁))]便捋無尾莫追放去防渴把住知飢賔主易見隱顯難思禪家大道法眼慈悲

　　送閑上人之黃龍覲老師

閑閑一片祥雲別海山卷舒出沒自有信豈同薄霧縈漁灣閑閑閑情意態西南還黃龍久約待為雨我今目送胡高攀

　　和黃檗老和尚送李居士

踏断秤槌兩截分明為君直說黃檗苦口多嫌三冬何處無雪難難翻憶龐公與兒女不㛰不娉共頭活

　　送吉州曾居士昆季

來從山下來去從山下去行也曉便行住也晚便住在路同弟兄到家會兒女莫嫌言語太尋常最是為君省要處省要處三四五須弥𨁝跳迦[葉-廿+卄]舞

　　[寄-大+(立-一)]福嚴謹上人時在南臺

白雲籠高峯明月照淺水誰云與日同方曰為知己北嶺讓邊人南臺石上子救得老盧頭失却少林齒

　　送一禪者袁州丐

佛子之心絲毫不掛無底藍子驪珠滿瀉袁州城裏任人[前-刖+者]價異日歸來倒[騎-大+(立-一)]鐵馬

　　送儼禪者𠮷州丐

佛子之心大喜大捨喚龜作鼈指鹿為馬偃溪水聲廬陵米價一一法門死虵活把

　　送慶禪者崇陽丐

佛子之心無非利樂眾生界中應病與藥或呈佛手或出馿脚我宗赫然莫錯莫錯

　　送泰禪者乞米

佛子之心能施惠澤山前穀熟人間米白十升一斗大翁二伯但盡凡情錢不露陌

　　送際修造

佛子之心逢場作戯遇緣即興常可如意佛殿三門觀音勢至彈指乃成九峯山寺

　　過義井莊猛才上人求頌

達佛心宗也寸無[前-刖+(老-匕+工)]㸦時相應存解行瞻敬見師資𤥨玉當成噐磨塼莫問伊西來諸祖令一一[糸*忽]如斯

　　性空

佛及眾生性圎明躰本同見聞皆共有取捨[糸*忽]非空在事能潜隱當機解變通談禪并治俗一一見全功

　　實際

妙湛緫持際光明覺性身在家疑是客別國却為親漸誘終難信高提復倍嗔如今法末𠀍教我𠰥為人

　　不二

平等觀諸子家門不二開客程無是處浪迹緫歸來法寶名如意禪朋號善財共遊華藏界寰宇一塵該

　　了義

迷頭曾認影了悟緫成非[ㄙ*隹]有道心在更無禪病依靜中聞水過閑裏見蜂飛一一天[匕/具]事何人共所歸

　　法忍

對境心常寂靈源本不生事隨高下應機逐淺深評剖判彰神用觀瞻洞覺明無非法忍力更莫外求聲

　　妙用

神通并妙用迎送及攀陪更不假人教自然隨事來幻身同草木淨性出塵埃多謝程居士迷頭緫喚廻

　　和集

法門元不二所到便為家圎頂旃檀樹方袍𦴻蓞花六和儀有伴四攝道無涯豈獨携禪者俱登大寶車

　　雲鶴

旦過晚應宿山堂任去留孤雲能自在隻鶴更優游楖𣗖開青眼袈裟伴白頭未明西祖意萍迹謾悠悠

　　[寄-大+(立-一)]通人

通人何揀擇一一道無偏擬欲分優劣還應落蓋纏心心同作佛法法共談禪但盡常情也東流水滿川

　　禪定軒十偈

攝心名淨戒禪定號波羅到岸仍留筏行慈復度他悟懷生極樂見性識弥陁即此明軒下菩提薩摩訶

　　其二

雖然迷悟別平等一禪心莫向雲門覓休從林際尋瑕銷成白玉鑛盡得黃金無比不思議靈源最甚深

　　其三

本來同作佛妄想共留連此日不為道何時能去纏便冝歸寶所休更認空拳一一天[匕/具]性花開火裏蓮

　　其四

西來元不二天下所傳[前-刖+(老-匕+工)]佛法無多子門庭有幾家主賔分兎馬棒喝辨龍虵學者冝詳審如今正可嗟

　　其五

諸祖傳心印何曾別有禪宗乗迷有異佛法悟無偏寶覺人人大靈機事事圎莫求竒特說荒却自家田

　　其六

小乗不見性心外別有禪妄現𣵀槃樂迷遭煩惱纏豈知潭底月元在屋頭天更把古人語將為竒特傳

　　其七

神通遊戯力一一本無生菩薩能親證如來更妙明聲聞聞未信緣覺覺猶驚唯有大乗器靈源發便清

　　其八

佛性天[匕/具]事誰言別有師男兒彈指處女子出禪時不費纖毫力何曾動所思眾生緫平等日用自多疑

　　其九

學道先須明有悟法王法印印無偏拈來事事皆過量把出心心緫離緣由是眾生㒹倒解不觀諸祖上來傳蓮花𠀍界同遊戯主伴交參影像前

　　其十

龍象朝昏禪恱處幽深難勝此軒窗心為逰戯神通藏身是光明智照幢徇物高𠇓雖有二歸源本未且無雙但能知見同[匕/具]正外道天魔稽首降

　　大義寮

大義無文字誰云達磨傳此心元淨妙是法本明圎有據人人佛無生念念禪開單兼展鉢一一火中蓮

　　其二

大義即為寮包容起一朝聖凡同寂[滅-火+大]主伴共逍遙少語工夫大多聞慧解饒禪餘遊覺[蕵-食+巳]朋友好相邀

　　照軒

本性本明妙如何却妄緣常光常寂照淨智淨空圎舉眾皆平等臨機緫見前唯除不信者教外豈虚傳

　　其二

西來教外傳開悟却慿言心是神通蔵身為智照軒法空平等座善巧緫持門大義靈無盡禪家各有源

　　法會寮蘭軒

晚應清涼候花苞吐國香謝庭家𠀍短孔子教風長有德更誰並無人亦自芳蘭軒禪者眾佛性戒氷霜

　　其二

無人亦自秀況殖梵王家僧眾共白業禪庭開素花對談為法會長飬壅溪沙正似修行者常將戒定加

　　春秋皆有蘭復作偈以原之

鶴白兼烏黑心為造化元二儀𨿽有象一氣本無言萬物遂其性四時歸所存秋花與春𧰟香每滿蘭軒

　　[寄-大+(立-一)]荊南高司戶五偈

𠰥把心無却教誰辨主賔不知妄想性便是聦明人秖要自覺了頓忘能所親但觀佛與祖一一洞天[匕/具]

　　其二

知見無生力禪門已了心不從達磨得豈向釋迦尋莫被無言溺須妨有語沈現成常現在唯悟始知深

　　其三

小乗修小法妄現寂寥禪務靜欣無念嫌喧怖有緣不知佛𠀍界即是己心田起坐明如日眾生共皎然

　　其四

學道多沙數阿誰能自尋二人禪恱性千里月明心瑩徹同僧俗靈通共古今莫將閑藝解可惜枉埋沉

　　其五

男兒丈夫志開鑿自家田莫逐雲門語休依臨濟禪人人元具足法法本周圎但作主中主門門日月天

　　和開福長老送強禪者七偈

逆行順行皆青春或是或非不動神往往緫隨聲色轉迴頭又昧本來人

一氣纔和萬物春不勞功力豈勞神非言非句非文字快活當機有主人

多執平常夢裏春依他妄計自傷神更傳臨濟雲門語竒特啇量愁殺人

雲門臨濟百花春一一靈機緫有神到底不關言語事錯傳錯解誤他人

直截根源教外春阿誰不聖不通神雖然向道離蚖舎又作無心常醉人

言句清新便謂春平常為實用安神希望成道不求悟更把糟糠教授人

悟來無物不為春荊𣗥林中解飬神常與不常虛對實臨機提出緫由人

　　[寄-大+(立-一)]浮山巖中渙達二上人

若是金毛那守窟奮迅東西警群物有時踞地吼一聲突然驚起遼天鶻

所食不食鵰之殘戲來還是弄活物翻嗟疥狗一何癡到處荒園咬枯骨

　　送宣上人

落落空門子心空法亦空肩橫楖𣗖杖南北與西東

　　[寄-大+(立-一)]玿首座時在大愚

高安灘上古禪關吾祖曾開徹困顏經幾百年[匕/具]迹在長應留待子孫還

　　和荅筠守錢郎中圎相頌送住洞山

未有難名既形可措圎滿現前群迷得路

　　送榮上人往黃檗禮積翠庵老和尚

了然逆順皆方便往往宗師昧者多君𣣔决明心地印鷲峯問取老禪和

到日應須次第攀入方境界妙堪觀重重無盡重重異一一慿君子細看

　　和[匕/具]首座試茶

從苗辨地知音少獨有吾師鑒最靈烹出異常還普施幾人於味得全醒

　　留[匕/具]首座

名山靈迹遍優㳺賞勝心應近已休好住新豐古洞裏共揚佛事老春秋

　　因事

祖師心印鐵牛機直要當鋒決是非掣電未収轟霹靂相逢誰是丈夫兒

　　南臺石頭[匕/具]堂

南臺石上[木*彭][木*彭]子今古何人道可齊昔日住庵[匕/具]斧在夜來明月落前溪

　　[寄-大+(立-一)]信上人時在般若臺

要行便行住便住去住尋常與誰語而今又在般𠰥臺無錢取妻衣自補

　　和香嚴和尚石磬

亂山深處雲蔵久不是知音辨也難一日禪堂高掛[前-刖+者]時時響應萬機寒

玎璫報曉會茶晨直下無私喚起人各各殷懃烹啜了可怜幽韻又虚陳

　　送道嚴沙弥南康丐

步步登高鳥道玄心心開發火中蓮沙弥品格沙門行始解南康化有緣

　　送則上人

困魚止濼鳥栖蘆空奮雙拳大丈夫一一盡從胷臆裏蓋天蓋地洒醍醐

　　送全禪者廣南作丐

達磨遺下一隻履老盧把住諸祖衣家家門前赫日月太平不用將軍威

　　送文禪人之吉州丐

自心隨色摩尼寶莫問廬陵米價高更欲徧逰華蔵界都歸仁者一眉毛

　　滁州全椒塔院鑒上人邀宿草庵

未能直到覺元妙且向途中息草庵勿謂無心便休去前三三有後三三

庵內不知塵𠀍事此心能有幾人全黑龍山寺椒城外路入青林隱翠煙

　　和酬運判李大夫

同鄉同姓通玄士應念群迷復現身時向庵中開舊論還隨法界在微塵

按行雖是江西漕䔧杖分明長者身湏信此心能自在為官作論緫非塵(李公自言是長者之後)

　　又贈李運判

公道生平為布施況聞高潔到如今利民利國何人識元是仁慈古佛心

竹炬點來明有盡智燈然去照無窮故知般𠰥靈光妙行處輝華到處通

　　和泐潭乹長老見[寄-大+(立-一)]

泐潭乹老[匕/具]淨翁白頭彼此雪霜蒙道人不必重相見千里長同月下風

長愛末山塵𠀍外老來無用更深藏人間是事只如此巖宂誰同一炷香

　　荅新昌簿求圎通頌

何妨識取主人公妙性雖空用不空王事更繁皆自了未聞裴揩獨清通

　　送昭禪者

馬駒踏𠁅水雲深問道無非特訪尋別我又投三祖去取魚不在一清潯

　　和楊川秀才見別

詩句清新已出塵西來祖道更能親雖然頭戴烏紗帽心是蓮花社裏人

　　龍湫

參天四面碧崔嵬中有龍湫偃石堆往往山前為雨雹正應從此起風雷

　　別江西漕王正言

滌盡塵勞破盡疑廓然還得本心時荒田不㨂拈來草生殺臨風自在施

　　和人𡻕旦

剃髮因驚雪滿刀年華須信不相饒逃生[脫-兄+允]死勤為佛莫謂明朝與後朝

　　送華禪者

此心本是法中王南北東西豈有方𠰥遇風雲轟霹靂任教群鴈不成行

　　[寄-大+(立-一)]程承事

老也須知不老身同行同坐有精神雖然無相無容貌能為群生作主人

　　筠洪中路有驛名大通其傍精舎曰竹下因投宿題之

有寺路傍名竹下去洪一驛大通前偶來投宿滿窗月伴我寥寥永夜禪

　　送曉化主

藤王閣上江山勝洪井城中萬事閑祖意西來本清淨不須更要離人間

　　仙遊觀愚溪閣

濟用古今流不盡閣中誰是不言人此心𠰥似愚溪水天下悠悠緫任[匕/具]

　　觀彭學士會黃檗老宿覺林院頌遂乃詠之

性覺瑩無垢廓然圎滿心發生功𠰥地長飬行如林居士從元大禪師復本深相逢一家內僧俗𠀍殊欽

　　雪朝陞座僧問雪上蹤由事𠰥何師云片片色無別

高僧因雪問長老令當行片片色無別紛紛性共明一陽曾告報萬物待生成不獨資禪恱臨機要盡情

　　弔黃龍和尚塔

示[滅-火+大]師何速空遺塔此中僧閑四海錫誰復九年風鳥外千峯遶人間一徑通寥寥朝與暮唯有白雲同

　　新荷示徒

濁[泥-匕+工]終不染況在梵宮生㓗性一池碧幽香滿座清團團初映水短短漸分莖更待蓮花出禪心妙可明

　　投老庵示眾

九峯山色裏拙者草庵深投老遂踈懶問禪徒訪尋欲知諸祖道不越眾人心彼此同成佛聊為直指吟

　　題清居栢樹

昔人曾指出今古道傳馨祖意慿君悟禪心使我惺故知非俗物還長在僧庭凡木幾回老高標依舊青

　　呈筠守徐朝議辤九峯命二首

捨家從學道無用樂天[匕/具]豈謂至愚者仍慚老病身不堪為度𠀍止合作閑人乞放歸山去翛然老百春

六十四年期歸閑已是遲一身終有限萬事畢無時學道當求靜為僧亦合冝蜀江賢太守外護却應知

　　張文結再任洪州

洪都王者府復鎮見君臣不責辤南越唯佳奉老親江山千里舊賔主一時新曾對談禪客慚非下榻人

　　大寧山堂

禪家能自靜住處是深山門外事雖擾座中人亦閑漁歌聞別浦鴈陣下前灣即此非他物何妨洪府間

　　散珠亭

一一分龍口當軒號散珠若教収拾得却恐久長無合浦圎相似隨庭夜不殊豈唯能善利萬物有工夫

　　擬王元澤題鳳凰臺

鳳去臺長在園林別嶼連因傷故國事願學老盧禪淨練澄江地餘霞散𦂶天六朝人不見極目舊山川

　　[寄-大+(立-一)]西庵法眼安師

不聞庵外事此意有誰知林壑路窮處𠀍途心盡時鐘聲來舊寺月色下新池却𥬇承風者區區老若為

　　寂軒

本來心自寂不必更論禪我欲辝多事誰來共少緣萬杉青靄裏五老碧峯邊第一幽蔵處廬山小洞天

　　留題天水居士靜宴閣

収心安養處靜不在山中冬暖一炉火夏涼三靣風遣時緣既薄樂道意何窮莫問人間事勞生緫是空

　　洞山訥庵

寂寂坐無語何人知此心別傳來自昔密付到如今胡氏田園上雷家洞府深高僧庵舎在誰為訥相尋

　　留題東軒

佛子異行蔵開軒亦有方故因迎夜月仍得待朝陽群木煙初暖幽蘭花正芳坐來禪性澹蜂蝶自輕狂

　　[寄-大+(立-一)]香城順禪師

靈觀拋頭後名山護有神道場千古舊法席幾畨新廢去何由物興來故在人況師先達者不與眾同塵

　　[寄-大+(立-一)]程承事

七十六七八時來又共新青烱池上栁白髮鏡中人但逐年華轉焉知佛性𧴦[寄-大+(立-一)]言程老子有酒且歌春

　　荅靖安黃尉問疾二首

書來蒙慰問外護力何偏槌鼓會雲侶焚香開雪牋滿池蓮出水逈漢月生天又似新裁錦文章少比肩

老病連綿發寧忘苦惱縈百骸雖朽敗一物却精明古屋縱傾倒閑心亦坦平但知行大道懶更問前程

　　宿彬上人房

人事少相干亦由居處偏不隨流過日常得自安禪野色郊原接雞聲市井連此身仍老矣風暖杏花天

　　退洞山上毛大夫

名山不到處閑欲遍追尋擬把新豐月將還悟本心禪門無[前-刖+者]性仙府有知音(筠陽乃李八伯昔隱之地也)聞說寒巖在天台第一深

　　逰東鼓寺

東鼓與西鼓開先瀑布前廬山圍不匝勢更近南邊

　　逰景福訪省長老

人生倐忽間春色又東還方丈新宗匠禪門舊竹間嶺雲飛片片溪水瀉潺潺緫是天[匕/具]物高僧心共閑

　　[寄-大+(立-一)]績溪[蘇-(烈-列)+大]子由

達人居處樂誰謂績溪荒但得雲山在從教塵𠀍忙文章三父子德行二賢良却恐新天子無容老石房

　　[蘇-(烈-列)+大]子由闢東軒有顏子陋巷之說因而[寄-大+(立-一)]之

才淹居亦弊道在不為貧未洒傅巖雨且蒙顏巷塵曠懷隨處樂大噐任天[匕/具]半夜東軒月勞生屬幾人

　　訪寶雲長老

相見呵呵𥬇園林落[葉-廿+卄]多青松色尚在仁者道如何𠀍態期朝暮風光逐𦂶羅居山禪寂子無猒我頻過

　　經宣梵院延亭

績善一方人延祥日益新共當千百載長若二三春座客心心靜環簷物物[匕/具]院頒宣梵號
　天子福𥟦民

　　[寄-大+(立-一)]無為居士

𠀍俗事無盡飬高心自閑蔬園通綠野林塢帶青山円竈慵添火雲庵懶[前-刖+者]關別應修有術七十見朱顏

　　怏亭

門徑杉松老悠悠日月閑法王[匕/具]境界禪者舊家山祖意傳來久人情自別攀如何快我臆滿座水聲還

　　清涼軒

夏間逃暑處軒戶對巖阿溪水漱無盡竹風來更多百骸煩既謝諸祖意如何坐久聞魚戲時時動淥波

　　師在雙嶺清旦維那問訊乃曰寂寞師曰寂寞僧家事遂成其偈

逈然生計別趣向少知音寂寞僧家事諠譁𠀍俗心長遭兒女累莫厭水雲深但樂西來意塵勞久自沈

　　途中逢建州三秀才

桃紅兼栁綠天地雨初澄琴劒三才子瓶盂一老僧文章投北闕道業維南能邂逅征途上生平識未曾

　　送周道士

歸去靈溪觀匡廬碧嶂深澗松多偃蓋嵓溜盡鳴琴不死徒飡藥長生可練心他年如有道飛錫一相尋

　　送張簽判逰開先

步入青松裏迢迢一徑通漸分華藏界深隱法王宮道與神仙別人非𠀍俗同欲知西祖意庭栢老春風

　　謝新昌權宰見訪

秋試舉人廻峨峨將相材過橋分路處勒馬入山來邑佐閑空望林僧靜可陪何當布霖雨天下活枯荄

　　送然上人化導

曾聽新豐曲簷頭雨滴聲還吹無孔笛用度有緣生欲破他迷暗當開已悟明春風活萬物天道羙何評

　　清公默庵

久息遊方念庵居道可親依依雖有主寂寂似無人池裏蓮從老門前事自新此心誰會得庭栢對長春

　　留題玿公寂照軒

幽軒名寂照四海坐中閑景物有遷色主人無異顏野泉澄檻外香靄起簷間涼夜誰相問寥寥月滿山

　　送人之南嶽

境幽南嶽寺一一碧巖分遠近松相接高𠇓鍾共聞靈禽時奏樂香石日籠雲想到經行處昭然趣不羣

　　雷秀才顯閣

靜搆南池上羣芳益我曹蘭仍霑雨露松下隱蓬蒿環坐山川秀開懷意氣豪為儒斯有業何慮桂枝高

　　上藍清涼軒

觀機唯說法一聽一清涼欲盡眾生病當開甘露埸幽深方丈後掩映府門傍有問西來意城頭角韻長

　　逰桃源贈劉君實

宛若神仙府疑無𠀍俗風人家山色裏門徑水聲中栁線共垂綠桃花相映紅煙光正和暖逰樂意何窮

　　與道士話長生

悠悠人共老誰復解追尋豈信長生道分明不[滅-火+大]心魂飛瑤闕遠夢役海山深語此迷方者無勞競寸隂

　　書道士壁

仙學迷多說當依柱史評無心歸大道有德失長生物我同[匕/具]宰親踈豈可名良哉眾妙本一一在忘情

　　留贈香城淳長老

簾卷西山色禪心共月華香城深處寺靈觀上人家絕頂壇猶在盈頭乳已賖而今淳道者經誦白蓮花

　　題矮鷄冠

㓗白異眾卉堦前莎草齊曉來和露看只欠一聲啼

　　再遊永固院

悠悠塵𠀍外居者少關心是事有遷謝斯門無古今乾坤同永久山水共幽深我愧重來此諸方懶去尋

　　淨頭端上人求洗滌之說因而成偈

叚食共滋養皆名有漏身焉知大小事不昧往來人歷歷隨聞見惺惺應屈伸變通元自在鑒照本天[匕/具]由逐江湖客耻為堯舜臣所依投旅舎妄計困風塵病故嫌王膳飢仍預國民既能分皂白須解別踈親朽宅蚖虵會浮泡屎尿陳何妨觀穢惡却要[滅-火+大]貪嗔除垢超凡果談空入聖因迦文教雖舊釋子道應新革屣排朱戶禪衣掛綠筠攝心彰戒定彈指覺坈神吐唾防塗壁拋籌怕動隣為僧當異俗學佛便行仁伏忍冤憎盡興悲鳥獸馴汲湯冝讓伴盥手[巳/心]淋垠受用生慚愧供承識苦辛堦甎同鏡靣瓦宇𠰥魚[鱗-(烈-列)+大]狼籍欣歡少光明讃歎頻桶盆還次第灰土最精淳寒鼻奢紅棗迎賔熾絳脣去驕終遠害習慢必遭迍匾器易盈滿曠懷忘賤貧沙門脩慧命菩薩振慈綸惣具如蓮性誰偏可意珎莫迷臭皮袋苦海枉沉淪

　　石筧二十韻

帶月眠霜磨復𤥨南康匠者好規模引廻鹿野靈源水瀉入梵宮香積𢊍冝作竒祥當聖代永為盛事在元符(年號)依依數里松蘿下往往諸方佛剎無左摺右盤何繚繞高來[仁-二+氏]去更縈紆屈伸宛若蒼虬活裁剪分明碧玉俱解逐方圎稱上善能隨甜苦任殊途既成蔬飯鳴犍稚還奉林僧洗鉢盂及物泠泠離洞府漱湍瑟瑟近簾隅禪堂客𢝫滋茶味祖席人傳羙𦘕圖澄湛池塘榮菡蓞清涼肺腑飲醍醐調和口腹功非小蕩滌塵埃德不孤遐邇溪山同掩映朝昏鳥獸共歡呼屯雲㘭裏龍擡首貯雪巖前虎踞𨈬夾道㘽杉根漸著傍垠種竹[葉-廿+卄]微甦橋橫深澗優游也亭起危巒恱望乎佛手開時慚潦倒馬蹄踏處愧踈愚賢將𠀍子勤其力則與清師忘所劬(清則賢𠀍四土人共成筧事)千載石門慿沃潤萬家檀越頼霑濡輙將長句伽陁讃誰謂江河[ㄐ*土]帝都

　　題雙嶺曇顯法師影堂

雨花臺下[匕/具]身在便是梁朝顯法師南嶽早傳思大道北齊曾挫陸脩詞沙門既悟神通妙道士休誇呪術竒舉一無人能舉二至今佛日聖明時

　　秋夜宿景德院

荷滿秋塘菊滿籬凄涼軒檻冷風吹西來祖意堪任處方丈禪心正寂時岸住何妨停棹子車行須是打牛兒通人聞說呵呵𥬇帶水拖泥老古錐

　　和積翠庵老和尚送李二十歸袁州

深入靈山罷問禪還家林逕步苔錢悟懷此去須知幸付謁誰來得有緣隱俗但忘憎愛見同塵寧畏是非時時時好味庵中旨若遇如君始可傳

　　和楊川秀才

同是浮泡幻化身鬢邊白髮但驚春墜星灣裏曾分舊卷簟山中又話新君把詩篇多適性我將佛法獨怡神𨿽然禪恱吟情別得意逍遙緫要津

　　謝毛大夫見留

山野欣逢太守賢故伸鄙臆下雲巔莫嫌苦死辝幽隱却為勞生屬晚年多病況慚非道德踈慵虚古好林泉片雲飃逸情無限不用覊留重愛怜

　　次韻郡倅李朝散留題洞山

凌空疊翠嵐光裏一蔟樓臺釋子宮誰謂道場無事到自須蓮社有緣通曾迎彩斾長松下得奉氷顏累日同從此承恩何以報悠悠心在白雲中

悟本道場三百載至今香火盛玄關未逰長謂於人外及到分明在𠀍間境屬化風林壑靜僧依勝迹錫瓶閑訟庭無事民情樂洞寺何妨一再還

　　[寄-大+(立-一)][蘇-(烈-列)+大]子由

徧因訪祖參禪後拙直尋常見愛稀有道却從人事得無心應與𠀍情違時光易變誰驚老[匕/具]趣難窮自覺微尤荷多才深此意諠譁聲裏共忘機

　　與會勝禪老同坐夏瑯瑘至秋作偈相別以敘一時之事

涼秋時節諸禪子去去楊朱路仼[前-刖+(老-匕+工)]到處有山容駐錫何方無寺不為家萬緣[脫-兄+允]去輕浮𠀍一性常來看落花我亦與師雖老大更尋幽隱過年華

　　送祥長老住雲門

曾學雲門自在禪而今歸去豈無緣南山下雨機雖妙北斗蔵身語更玄衣到老盧長把住法從少室廣流傳諸方彼此休分別[ㄙ*隹]佛功深見處圎

　　退居彭判官以詩見留次韻奉荅

勝剎當年偶重捿老來猶占自知非欲慿別選僧中德可使重拈石上衣法付王臣千古振道期高下一心歸何妨免我覊留事閑為君通佛祖機

　　和饒守周開祖見贈

休話東西北與南群生佛性妙相參詩書未必無夫子道德何妨有老躭不二靈源誰共覺以三[匕/具]教自殊探山間老也為遺物多謝通人頋草庵

　　冩懷[寄-大+(立-一)]五峯長老

此[寄-大+(立-一)]欲拋拋未得長思來伴老嵩丘道因無念殊途會人到有年諸事休閑徑草深方禁足碧林蟬叫又驚秋𠀍情追逐何時盡覧鏡那堪更白頭

　　送西安丐者

禪性天[匕/具]蓮出水等慈及物別巖阿供投野老門門到飯謁林僧寺寺過獨木溪橋人戶少孤村草店路頭多風寒日晚宿歸處猶隔𤲞園五里坡

　　別洪帥張左司歸泐潭

自𥬇年來七十三瓶盂又汲石門潭偶迎府帥一時意拋却雲山幾處庵大道也知無固必通人應亦重相諳翻思恩德何由報潦倒扶持強指南

　　[寄-大+(立-一)]洪帥張天覺

雲頼德風輕舉力飃然又[寄-大+(立-一)]寶山中龍虵每用春雷覺草木時將法雨蒙馬祖妙心傳不盡泐潭靈𣲖瀉無窮回頭為報張居士豈獨今生外護功

聞說當年虵虎宂法王居後杳無蹤庭幽寂寂深深處山好千千萬萬重張氏腴田圍大嶺馬師靈塔蔟長松勝逰輸却君先到還屬南昌一化封

　　楞嚴偈[寄-大+(立-一)]撫守許朝散

十卷楞嚴萬行林法門開闢備機深八還四就且除鑛三漸十徵猶煉金見見見時當見性聞聞聞處要聞心使君為物延僧講付囑無忘佛正音

　　留題佚老庵

勞生唯有僧無事若悟[匕/具]乗老更閑三徑園林禪性在一庵風月道心還傍欄碧澗長來水隔岸青岑不買山却頋群情塵土裏名牽利役自忘艱

　　送僧遊南嶽

住亦無求去亦閑飃然到處是家山偶棲龍嶠重嵓寺又憶融峯絕頂關禪性誰同秋月皎吟情自得古風還平生聚散三回也知向何時更會顏

　　送黃州丐者

東西南北齊安道舜日高高照不偏千里江山稱佛國萬家香火祝堯天麻城長者思聞道栢子[匕/具]身尚坐禪機但大悲平等化無人無我智為先

　　和僊上人秋夜對月

香殘火冷漏將沉孤坐寥寥對碧岑萬井共當門有月幾人同在道無心風傳喬木時時雨泉瀉幽巖夜夜琴為報參玄諸子道西來消息好追尋

　　寶峯雲庵[匕/具]淨禪師偈頌

　　後序

　　鄱陽任軒程　袞　述

　　[匕/具]淨文老以華嚴海藏無量珎竒放大光明照四天下高安閙處妙應化城赫日現時最初一句新豐古洞悟本家風路徑依然七凹八凸開山建業宰輔檀那再拊清音天然氣格斬虵機峻祖令重行鶻眼龍睛亦遭摴駮石門壁立宴坐寶山雲隱西堂潭澄秋月緒餘珠霧流落人間衲子允平貫穿收拾揭為標鑒掛向叢林自性天[匕/具]此味元無[前-刖+(老-匕+工)]別百千三昧諸方各任拈提。

　　崇寧攺元季春望日靖安日舒軒序


國家圖書館善本佛典第 48 冊 No. 8939 古尊宿語錄
琅邪和尚名慧覺西洛人姓氏不載藥山院受業得法於汾陽昭和尚臨濟第七𠀍　本朝真宗仁宗時人。白雲和尚名法演即五祖演是也綿州人姓鄧氏受業不載得法於白雲端和尚年八十餘臨濟第十𠀍徽宗崇寧中示寂。

滁州琅邪山覺和尚中後四錄

　　叅學門人　　　用孫　　序

　　夫宗師之出𠀍居方者抑而為之提綱振維者蓋不得已𨿽以應其羣心之所来而大抵之得人者其在茲乎故我
琅邪禪師之出化也四海雲奔無所不至大音雷發無所不聞其負雄經愽論者往往勝其數皆匿影吞聲于其左右凡是提唱者各有旨歸蓋以應動觀機事無虚發或滯其語句者則釋其所黏或執其意解者則除其所縛或坐其向上者則掇之於未然或止其中下者則擊之於已兆或補其所闕則正眼具全或𠜂其所繁則大意不紊皆以離情妄泯智照然後[匕/具]心現前古今獨耀随方施設一味齊収猶如曦馭當書影現無垠觀者四來圎以随對其可得而盡之乎門人元聚久探師室親承𢫾誨日有升舉即而記之凡百餘則嗣以纂之以閒于前後二錄目之為中錄於是乎舉前後則中攝矣舉中則前後盡矣非離前後而趣其中非離中而止其前後中則無前後前後則無中
師之大𣅀一以貫之其可得而思之耶設肆目于其間者若㳺滄海玩群龍之闕俯視珎貝心目燦然不暇應接耳師之生緣受業得法具載之別錄不復煩紀所謂開正法眼藏直𢫾以示人者其惟我師乎。

　　滁州瑯瑘山覺和尚語錄

　　叅學門人　　元聚　　集

　　師一日上堂舉　汾陽先師道汾陽門下有西河師子當門據坐但有來者即便咬煞作何方便入得汾陽門得見汾陽人琅邪者裏也有些子琅邪有據坐師子若有來者即自喪身失命作何方便入得琅邪門得見琅邪人此兩轉語汝䒭諸人還點撿得出也無若點撿得出方名擇法眼若不如是且無安身立命處卓拄杖一下便下座。

　　上堂云彼我無荖色心不二遂拈拄杖云你若喚作拄杖子有眼如盲若不喚作拄杖子還同避溺而投火你若[脫-兄+允]體會去但知喚作拄杖子卓拄杖一下便下座。

　　上堂舉釋尊道若見諸相非相即見如來遂拈拄杖云山僧喚者箇作拄杖子阿郍箇是相良久云向下文長付在來日以拄杖卓一下便下座。

　　上堂拈起拄杖云山僧有時一棒諸佛降生有時一棒轉大法輪有時一棒入般涅盤你且道諸佛降生轉大法輪入般涅盤相去多少良久云莫謗如來正法輪珎重。

　　小叅有僧問放過一[前-刖+者]滿目光生把断要津万木凋弊學人上來請師垂示　師云老僧退後學云放過惣由和尚去也　師云闍梨進前三步學云不入𧆞口爭見𧆞牙　師云十字路頭望空啟告。

　　又僧問十年磨一劒霜刃未曾試時如何。

　　師云本分作家　學家便喝　師云老僧失利　學云恰是　師乃呵呵而𥬇。

　　師乃舉先梁山云南來者與三十棒北來者與三十棒然𨿽如是不當宗乗師云梁山好一片[匕/具]金將作頑鐵賣却琅邪即不然南来者與三十棒北来者與三十棒從教天下衲僧貶駮珎重。

　　上堂云夫學般若菩薩須得智觀現前方有少分相應所以先聖道當觀過去猶夣故不可而得當觀未來猶電故不可而定當觀現在猶雲故髣髴而有且道學般若菩薩當如何觀不用思量低頭難得卓拄杖便下座。

　　師因巡寮次舉布袋和尚凡在市廛中以破帋褁一片乾糞見人便相呈云[(土*白*匕)/几]率陁天底[(土*白*匕)/几]率陁天底遂令學眾下語竟有云云師末後下語云慈氏菩薩　又舉布袋和尚凡見人以手背上便拍一下人纔廻首云與我一文錢遂令學徒下語師末後云但拋一文錢與伊。

　　上堂舉汾陽先師云夫學般若菩薩須叅活句莫叅死句如今人便道函蓋𠃵坤是活句截断眾流是死句漝麼會莫辜負他汾陽也無眾中有一般禪客商量道如何是活句今日好天晴如何是死句万里涯州若漝麼會學到驢年也即是死句山僧與你一時注破了也作麼生是活句遂卓拄杖便下座。

　　上堂云夫叅學之人直須[匕/具]慧現前鑒照無差不見道[前-刖+老]之毫𨤲失之千里才有異見名為異道所以異道有二種見因緣自然以斯為執故乃成於異所謂因而無始緣而無終又先聖道諸法不自生亦不從他生不共不無因是故說無生山僧雖然與麼道你且不得與麼會若與麼會入地獄如箭射珎重。

　　上堂舉僧問馬大師如何是佛大師云即心是佛如何是道云無心是道云佛與道相去多少大師云佛如展手道似握拳師云古人方便即不可山僧者裏也有些子若無人買山僧自賣自買去也如何是佛巖前多瑞草如何是道澗下足靈苗佛與道相去多少數片白雲籠古寺一條淥水遶青山珎重。

　　師因小叅僧問言前薦得辜負平生句下承當又成狂見未審和尚如何為人。

　　師云橫挑日月竪括𠃵坤　僧云[匕/具]學人師　師云本分衲僧　其僧便喝　師默坐　僧云了　師𥬇云不能打得你。

　　師乃舉僧問汾陽先師切急相投時如何。

　　汾陽云水中抱鶖子又問急切相投時如何。

　　汾陽云裸形見阿難師云有一轉語截断天下人舌頭有一轉語能開人眼目你若揀得出與你一條拄杖擲下拄杖便下座。

　　上堂舉三聖老人去參德山才相見便展坐具德山云不用展不用展者裏無殘羹餿飯三聖云設有向什麼處[前-刖+者]德山不語三聖將取坐具參堂去眾中商量極有云云不見道若無欒布作爭得見韓光珎重。

　　上堂云諸人者未出僧堂時聖僧已相為了也未到佛殿上重說偈言來至法堂上三通皷罷一炷香焚便好散去何故不見安養國中水鳥樹林悉皆念佛知足天上樹相撑觸演說苦空山僧與麼道為是壓良為賤為當是據理而論若不甘者但請對眾出來山僧與你證據若也無去蓑衣箬笠從偏側収取絲綸歸去來珎重。

　　上堂云有句無句如藤𠋣樹樹倒藤枯恰好喫棒你且道過在什麼處良久云不是僧繇手徒說會[舟-(白-日)]青以拄杖卓一下便下座。

　　上堂云與麼來者上間安排不與麼來者下間挂搭向上人來獨自悽悽暗渡江更有一人向什麼處[前-刖+者]良久云釣竿斫盡重栽竹不計工程得便休珎重。

　　升座僧問承師有言與麼來者上間安排不與麼来者下間挂搭惣不與麼来者又作麼生　師云今日遇[前-刖+者]衲僧　其僧便喝　師云厨前喫飰。

　　師乃云先聖道明暗交謝寒暑迭遷有物流動人之常情又放光云法無去来無動轉故若然者旋嵐偃岳日月歷天江河竟注野馬飄鼓而無流動若如是諦觀且道條然一句作麼生道良久云石火夜燒山大地齊合掌珎重。

　　上堂舉祖師道[匕/具]性心地藏無頭亦無尾應緣而利物方便呼為智　師云既是方便呼為智且道畢竟喚作什麼良久云任從滄海變終不與君通珎重。

　　上堂云𠀍尊三昧迦葉不知迦葉三昧阿難不知阿難三昧商郍和修不知吾有三昧汝亦不知師云為什麼不知不是不知理合如斯若人會得南北東西若不如是更擬何之卓拄杖一下。

　　上堂云你䒭諸人但自隨緣飲啄任性浮沉在聖而不增處凡而非減若能如是方乃皇風蕩蕩觸處閑閑乃云道也大煞道了更須子細始得珎重。

　　上堂舉先聖云若也廣尋文義猶如鏡裏求形更乃息念觀空喻似日中逃影諸禪德不涉二途作麼生道良久云看看便是春風至氷釋魚行鳥亂飛珎重。

　　上堂舉汾陽先師頌云三玄三要事難分得旨忘言道易親一句分明該万象重陽九日菊花新　師乃喝一喝云是第幾玄良久云你也沒量罪過我也沒量罪過卓拄杖便下座。

　　上堂云君臣道合猶是法身邊事君不見君臣不見臣猶是法身向上事向上向下轉使心地不安且作麼生是法身良久云任是僧繇手難𦘕志公[匕/具]珎重。

　　上堂云若論此事說什麼龍樹馬鳴提婆鶖子辯似懸河智如流水莫能知之摩竭掩室眾手難淘淨名默然如何即是百丈卷蓆諸方云云祖師面壁叢林浩浩到者裏若辨得出山僧與你一條拄杖若辨不出山僧有通方句且道作麼生是通方句良久云手[雋-隹+推]隻履西天去珎重。

　　上堂舉先聖道有物先天地無形本寂寥能為万象主不逐四時凋　師云好箇頌却成兩橛若有人點撿得出許你具一隻眼珎重。

　　上堂云若欲求佛即心是佛若欲求道無心是道無心故非法而不生即心故歷刼而常堅若然者法法無[前-刖+老]心心不断所以古德道君但隨緣得似風飛砂走石不乖空但於事上通無事見色聞聲不用聾珎重。

　　上堂云春風䬃䬃古佛嘉猷淥水潺潺道人活計若與麼會貶向崖州本色衲僧如何理論良久云果聞猿叫断膓聲珎重。

　　上堂舉𠀍尊云一切眾生妄認四大為自身相六塵緣影為自心相且問諸仁者在眼曰見在耳曰聞在鼻嗅香在舌知味在手執捉在足運奔亦不喚作眾生亦不喚作佛性你且道喚作什麼良久云香嚴含悲接拄杖𠈟山撲破溈山鏡珎重。

　　上堂云承言須會宗勿自立規矩若人下得通方句我當刎頸而謝之珎重。

　　上堂舉雪峯云若論此事如一面鏡相似胡来胡現漢来漢現有僧云忽遇明鏡来時如何雪峯云胡漢俱隱　師云不見道驗人端的處下口即知音珎重。

　　上堂云山僧因看華嚴金師子章第九由心迴轉善成門又釋云如一尺之鏡納重重之影象若然者道有也得道無也得道非亦得道是亦得雖然如是更須知有拄杖頭上一竅若也不會拄杖子穿燈籠入佛殿撞[前-刖+者]釋迦磕倒弥勒露柱拊掌呵呵大笑你且道𥬇箇什麼以拄杖卓一下便下座。

　　上堂舉先德道吾早年来積學問亦曾討䟽尋經論分別名相不知休入海筭沙徒自困却被如来苦呵嘖數他珎寶有何益且問諸人作麼生是自家珎寶若也不會拄杖子𠮧屈去也卓一下珎重。

　　上堂云江月照松風吹永夜清宵何所為淥水澗中流不住白雲片片嶺頭飛珎重。

　　上堂云先德道今古應無墜分明在目前片雲生晚谷孤鶴下遙天岸柳含煙綠溪花帶雨[鮮-(烈-列)+大]誰人知此意令我憶南泉師云你且道南泉意作麼生良久云兩眼已隨青嶂合雙眉猶帶野花顰珎重。

　　上堂舉傅大士云未有無心境曾無無境心境忘心自滅心滅境無侵師遂拈起拄杖云山僧喚者箇作拄杖子你䒭諸人喚　什麼作境你若道得山僧有通方句若道不得與你七百錢珎重。

　　上堂云若論此事直饒辯似懸河智如流水且與郍事沒交涉昔有僧問風宂大師如何是道大師云五鳳樓前如何是道中人大師云問取城隍使道與道中人相去多少大師云月似羅中鏡星如霧裏燈　師云眾中商量極有云云山僧今日與你頌出月似羅中鏡星如霧裏燈滿堂清淨眾盡是坐禪僧珎重。

　　上堂云如釋尊言應如是知如是見如是信解不生法相　師遂拈起拄杖云山僧喚者箇作拄杖子何者是法相卓拄杖下座。

　　上堂云山僧常向諸人道擬心即[前-刖+老]動念即錯不擬不錯一任你諸人貶剝你且道貶剝什麼處良久云想君不是金牙作爭解彎弓射尉遟。

　　上堂舉僧問曹山雪覆千山為什麼孤峯獨露曹山云須知有異中異進云如何是異中異曹山云不覆千山頂　師云曹山慈悲濃厚接引群生要會即不可山僧者裏不然如何是異中異片片梅花飛落地珎重。

　　上堂拈起拄杖云山僧有時一棒作箇幔天網打俊鷹俊鷂有時一棒作箇布絲網撈蝦摝蜆有時一棒作金毛師子有時一棒作蝦蟇蚯蚓山僧打你諸人一棒且作麼生商量你若緇素得出不妨拄杖頭上眼開照四天下若也未然從教立在古屏畔待使円青入𦘕圖珎重。

　　上堂舉魯祖凡見僧来便面壁而坐眾中商量極有多般梁山受業先師曾有一頌魯祖三昧最省力才見僧來便面壁若是同心達道者不在揚眉便相悉山僧即不然祖師面壁播諸方無限禪人謾度量無事晚來江上立數株寒栢𠋣斜陽珎重。

　　師舉行脚時在眾中與一尊宿談論次因舉僧問長沙和尚南泉遷化向什麼處去長沙云東家作馿西家作馬僧云畢竟如何長沙云要[騎-大+(立-一)]即[騎-大+(立-一)]要下即下其尊宿遂問師云莫是對他語否師云無莫是成他問否師云無莫是點他語否師云無畢竟如何師云磬聲断後不許易價因成一頌示眾云。

要[騎-大+(立-一)]即[騎-大+(立-一)]要下即下磬聲断後不許易價

　　琅邪和尚中後錄

　　參學門人　用孫　編錄

　　師上堂拈起拄杖示眾云先佛𠀍尊道觀法性空是無上智山僧喚者箇作拄杖子汝諸人作麼生觀有智不假年高無智徒勞百歲卓拄杖下座。

　　上堂示眾云古人道有時先照後用有時先用後照有時照用同時有時照用不同時若也先照後用露師子之爪牙若也先用後照[糸*(彳*(前-刖+(之-、)))]象王之威猛若也照用同時如龍得水致雨騰雲若也照用不同時提獎[嬌-(夭/口)+右]兒拊憐愛子諸人者此古德建立法門為合如是不合如是若合如是似紀信登九龍之輦不合如是若項羽失千里烏騅還有人為琅邪出氣也無如無山僧自道去也卓拄杖下座。

　　上堂云夫參學人須是不滯於性相始得若談於性即滯於相若談於相即滯於性者裏須是性相都泯理事混融方解即事即理即性即相當此之時如拳十𢫾展縮自由乃拈起拄杖云拄杖走入新羅高麗國中大醉報道今年米貴地神惡發生嗔拄杖即今入地便擲下拄杖下座　僧問大事未辦時如何　師云金燈連夜照不覺五更鍾　進云大事已辦時如何　師云跣足踏氷雪方知徹骨寒　問談[匕/具]即逆俗順俗即違[匕/具]離此二途請師舉唱　師云水底石牛吼木裏瑞花開　進云若然者不因觀切　爭得見南星　師云𠀍乱奴欺主年衰[鬼-(白-日)]弄人放汝三十棒　遂舉大陽和尚示眾云平常無生句妙玄無𥝠句體明無盡句後有僧請益如何是平常無生句白雲覆青山青山頂不露如何是妙玄無𥝠句寶殿無人不侍立不種梧桐免鳳來如何是體明無盡句手𢫾空時天地轉廻途石馬出紗籠第一句道得師子嚬呻第二句道得師子踞地第三句道得師子返躑[糸*(彳*(前-刖+(之-、)))]也周遍十方擒也坐在一處正當與麼時作麼生委息若委息不得來朝更向楚王看便下座。

　　上堂云山僧昨日因禪人請益郢州大陽和尚三句語山僧昔曾奉侍巾瓶來今日不可不報荅他　大陽和尚去也山僧亦有三句語如何是平常無生句言前無的𣅀句後絕追尋如何是妙玄無𥝠句金鳳不棲無影樹玉兔何曾下碧霄如何是體明無盡句三冬枯木秀九夏雪花紅將此三轉語供養大陽和尚雖然如此又不可辜負我　汾陽先師去也山僧亦有三轉語供養我　汾陽先師如何是平常無生句啐　如何是妙玄無𥝠句　啄　如何是體明無盡句　好　師乃頌云　啐啄好林問問三老不飡王母桃自有仙家棗便下座。

　　上堂舉一老宿道林際入門便喝也是齋後打鍾德山入門便棒也是平地䧟人諸人者便道是幸然無事向好[冉-工+又]上剜瘡枝條上強生莭目似這般見解更買三二十䩫草鞋始得又有一般老宿云林際入門便喝德山入門便棒到者裏凡聖路絕纖毫不立坐断天下人舌頭汝若擬議喪身失命似這般見解滴水也難消所以先師道德山棒林際喝獨震𠃵坤撗該抹琅邪即不然林際入門便喝且不得麁心德山入門便棒更須子細且道教汝諸人子細箇什麼云停囚長智養病喪𨈬以拄杖卓一下。

　　上堂拈起拄杖云十方諸佛降生也在拄杖頭上轉大法輪也在拄杖頭上入般涅盤也在拄杖頭上汝䒭諸人作麼生委悉良久云不可待緣木求魚見危致命卓拄杖下座。

　　上堂云夫叅學者須是智眼開明始得今時諸尊宿才見竪拂敲床揚眉瞬目便作是非褒貶不見汾陽先師道識得拄杖子一生叅學事畢又泐潭澄和尚道識得拄杖子入地獄如箭射聽取山僧一頌　汾陽拄杖子天下走禪流秋風急似箭春雨潤如油便下座　僧問昔日靈山以桴擊鼓轉大法輪今日師登法座請師演唱　師云白雲冪冪進云大眾臨筵如何證據　師云淥水潺潺　進云淮甸一輪月長江万里清　師云罕遇知音　僧問如何是琅邪境　師云山高海闊　進云如何是境中人師云天長地久　進云人境已蒙師𢫾示向上宗乗事若何　師云速禮三拜　僧問談[匕/具]即逆俗順俗即違[匕/具]如何得不相違去師云杖頭挑日月　進云施主臨筵請師再𡸁方便　師云袖裏貯𠃵坤　進云野花連地發春草徧園生　師云釣人江上立不覺失魚舟　師乃云只麼地散去亦有少分相應雖然有少分相應有似鈍鳥棲於枯枝游魚處於涸澈作麼生是透[脫-兄+允]一句卓拄杖下座。

　　僧問承師有言開口錯擬心[前-刖+老]離此二途請師別道　師云[蘇-(烈-列)+大]武不入單于帳　進云與麼則今日失利去也　師云旁觀塞草乱斑斑　進云早知今日事悔不慎當初　師云愁人莫向愁人說。

　　師因出州看陳轉運喫茶次乃問師云佛法惣不在思量是否　師云既不在思量如何道得　運使大𥬇云爭到者裏道不得　師云請運使問待山僧道　運使遂將前問問師　師荅云有過者且恕十三無罪者莫决八棒　運使呵呵大𥬇乃就師乞頌師遂與頌云　莫於言上覓切忌意中尋疾𦦨過風[二/日]思量海岳沉師歸山升座舉似大眾頌後續兩句云祇陁親捨樹長者布黃金。

　　師因雪上堂云雪雪大地山河一齊說文殊普賢真妙訣拈取拄杖驀頭撆豐干林下𥬇呵呵兩箇猢猻探水月。

　　僧問一法若有毗盧墮在凡夫万法若無普賢失其境界正當與麼時還許文殊出頭來也無師云樓頭吹𦘕角妄聽五更鍾　進云學人未曉乞師再𢫾　師云未到長城不肯休　進云不入洪波裏爭見弄潮人　師云草上斑斑眾者看。

　　師乃舉靈樹和尚欲竪行狀碑要選一轉語上碑如契和尚意者可以問如何是祖師西來意人人下語皆不契雲門為首座下語云師方乃契得靈樹師頌云師師師知知知三三兩兩過遼西一雙紅杏換消梨。

　　上堂拈起拄杖云盤山道向上一路　師云滑南院道壁立千仞　師云險　林際道石火電光　師云鈍　琅邪有定𠃵坤底句各各高[前-刖+者]眼高[前-刖+者]眼卓拄杖下座。

　　僧問承教有言法不在內不在外不在中間未審在什麼處　師云逢人莫錯舉　進云還許學人請益也無　師云啼得血流無用處其僧禮拜　師云猶教些子　問九夏賞勞誰人得廌　師云周秦漢魏　進云與麼則昨夜一聲鴈西風万里秋　師云靜處薩婆訶　師乃拈起拄杖云在天則清在地則濁在人則神在物則靈且道在山僧手裏喚作什麼良久云拄杖子。

　　上堂舉𠈟山和尚見雪師子遂問雲門還有過得此色者麼雲門遂推倒[前-刖+者]雪竇拈云雲門只會推倒不會扶起即今問汝諸人推倒扶起相去多少拄杖子拶過眉毛鼻孔裏呵呵大𥬇便擲下拄杖　僧問雪峯三度上[投-几+口]子九度上洞山為什麼却去德山倒戈卸甲　師云人平不語水平不流　進云石火電光人不顧随機設化有誰聞　師云地無三寸土人無隔宿恩　進云霜後始知松栢操事難方見丈夫心　師云江南兩浙水。

　　師乃云見苦断集取捨難忘獨契[匕/具]常悲心未廣三祇五位滯在長塗一念成佛心源未曉諸人者若也薦得去如金[鱗-(烈-列)+大]透網游泳波瀾似俊鳥離籠翱翔碧落諸人者若能如是方有少分相應若也未然且莫雲居羅漢　僧問古人借問田中事插鍬义手意如何　師云袈裟浮淥水螺髻拂青雲　進云不入洪波裏爭見弄潮人　師云作麼生是弄潮人　其僧便喝　師云七棒對十三　問古人道承言者喪滯句者迷離此二途如何即是　師云逢人莫舉僧應喏　師云作什麼　僧便喝　師云好箇衲僧　僧拊掌便禮拜　師云不消多　師乃舉先聖道法尓不尓俱為唇齒汝䒭諸人作麼生會若會得開眼尿床若也不會遠之遠矣便下座師遂持此語遍問諸禪者云汝作麼生會眾皆下語不契末後有僧云請和尚下語師便起歸方丈　僧問古人道問無撗竪荅者由師擬伸一問師意如何　師云你試問看　進云劒閣路雖險夜行人更多　師云想君不是金牙作　進云與麼則為眾竭力禍出𥝠門　師云教休不肯休　師乃云諸方盡道拈搥竪拂瞬目揚眉曲為中下之流山僧即不然山僧拈起者拄杖子也不為上上之人亦不為中下之者且道尋常用處作麼生若知得一竅方解穿牎透牖動地搖天若也未然且向天台看華頂却來南嶽度石槗便下座。

　　上堂舉先聖道見身無實是佛見了心如幻是佛了了得身心本性空斯人與佛何殊別者箇是拄杖子阿郍箇是佛良久云一時吹取入門來。

　　上堂云千說万說不如一决諸人者且道决箇什麼良久云點鐵化為金玉易勸人除却是非難歸堂去。

　　上堂舉永嘉和尚道但得本莫愁末如淨瑠璃含寶月遂拈起拄杖云者箇是拄杖子阿郍箇是本云任是深山更深處也應無計避王傜珎重。

　　上堂舉清平有僧問如何是有漏荅云笟籬如何是無漏荅云木枸　師云古人與麼道實謂竒特山僧為你諸人頌出　有漏笟籬無漏木枸𤇅赫禪和妄生卜度靈利座主何處摸𢱢金牙解使神鏘李廣箭穿雙鵠歸去。

　　上堂云東湧西沒蓋是尋常南北[糸*(彳*(前-刖+(之-、)))]撗未為極則透皮徹骨則不問汝鼻孔遼天一句作麼生道良久云堪羨一堂無事客卧雲深處不朝天珎重。

　　上堂云拄杖若是頭上安頭拄杖不是斬頭覓活離此二途猶是無依滯魄透[脫-兄+允]一路猶是[前-刖+者]肉汗衫汝䒭諸人各具金剛眼睛到者裏作麼生會若也不會拄杖子透過渤海看看卓拄杖一下。

　　上堂云盡大地是箇餬餅從他江南兩浙河北關西咬者咬嚼者嚼矇𥋾禪和被山僧擗頭打一棒走入露柱裏藏身且道露柱裏明得什麼邊事若也不會拄杖子為汝念箇揭諦[匕/具]言以拄杖卓一下。

　　上堂拈起拄杖云永嘉道心是根法是塵兩種猶如鏡上痕痕垢盡除光始現心法雙忘性即[匕/具]者箇是拄杖子阿郍箇是心卓拄杖一下。

　　上堂云依經解義三𠀍佛𡨚離經一字又同魔說且作麼生得不傷物義去汝䒭諸人聽山僧一頌　地凍草枯水寒氷結借問禪人是何時節林際走過新羅德山愁眉不恱珎重。

　　上堂舉先梁山云從南來者與二十棒從北來者與二十棒雖然如此且不當宗乗師遂拈拄杖云點與不點䒭盡末為微塵卓拄杖一下。

　　上堂舉先聖道森羅及万象一法之所印盡大地是一條拄杖汝䒭諸人作麼生會卓拄杖一下便下座。

　　上堂舉𧆞溪庵主僧問在者裏多少年主云只見春生夏長年代惣不記得僧云大好不記得庵主云你道我在者裏多少年僧云春生夏長庵主云閙市裏虎　師云聽取山僧一頌　閙市中心虎能歌不解舞命值木星君不遇羅睺土便下座。

　　上堂舉先聖道才有是非紛然失心到者裏還有商量也無云心麁者失欺敵者亡珎重。

　　僧問今夜鍾鳴時道人盡來此向上宗乗請師舉唱　師云我到者裏惣開口不得　學云退身三步去也　師云言不虚設　學云今日失利　師云放你三十棒　問拈搥竪拂即不問瞬目揚眉事若何　師云趙州曾見南泉來　進云學人未曉乞師再𡸁𢫾示　師云今冬多雨雪貧家爭奈何　進云百花皆竟拆冬後一陽春　師云[匕/具]師子兒善師子吼。

　　師乃舉先韶陽大師道咄(㕛)力韋希禪子訝中眉垂諸高德韶陽只有先鋒且無殿後山僧者裏即不然咄咄咄撗該抹天不長𠔃地不闊珎重。

　　僧問久欽尊德今日功明時如何　師云山高日出早　進云與麼則白馬㪣金鐙朝天万里歸　師云親靣龍顏一句作麼生道　學云一片月生海幾家人上樓　師云在舎只言為客易臨𭭛方覺告人難　師乃云過去諸佛已般涅盤好與三十棒見在諸佛轉大法輪好與三十棒未來諸佛當出於𠀍好與三十棒諸高德若要報佛之深恩當如是學學則從諸人不得辜負老僧珎重。

　　上堂云先聖道在有破有居空破空二幻既除中道不立若然者山僧拄杖向什麼處[前-刖+者]魚躍已随流水去鸎啼猶送落花來珎重。

　　上堂云拈起拄杖作靠山猛虎放下拄杖如入水蛟龍靠山猛虎作麼生商量入水蛟龍如何話會若也不知者一竅拄杖子𥬇汝去也卓拄杖一下便下座。

　　上堂云若論此事如洪鍾待扣聲應長空如寶鏡當軒影臨万象天不能蓋地不能載賢愚共處其間聖凡出之不得山僧與麼道大有人𥬇去在他也𥬇我也𥬇誰人知此竅三十年更𥬇去在珎重。

　　僧問一塵才[起-(走-土)+(之-、)]大地全𠬧一塵未[起-(走-土)+(之-、)]時如何　師云李廣射落雲中鴈　進云龍吟霧[起-(走-土)+(之-、)]虎嘯風生也　師云驚得胡兒走似煙　問開口即錯動舌即乖如何[之-、+旦]的　師云摩竭陁國金剛怒　學云離咽喉唇吻又作麼生道　師云驗人端的處下口即知音　進云與麼則野花開滿地流水自西東　師云者廻放過後度難逢卓拄杖一下　師云拈[起-(走-土)+(之-、)]拄杖千花𥪰發放下拄杖万樹齊凋不拈不放一月在天衲僧當此之時作麼生道良久云秋鷰不聞梁上語却看鴻鴈過長天珎重。

　　上堂云擊水魚頭痛穿林宿鳥驚黃昏不擊鼓日午打三更諸禪德既是日午為甚却打三更良久云昨見𡸁楊綠今逢落葉黃珎重。

　　上堂示眾云色即是空非色滅空我喚者箇作拄杖子你䒭諸人喚作什麼乃云欲知瀚海路須是去來人珎重。

　　上堂云句中薦得遊子返於故鄉意中薦得方解事扵尊堂若然者須是轉身吐氣始得若能如是方解百尺竿頭進步句中無意意中無句既能如是且作麼生轉身吐氣若也不會拄杖子為汝吐氣去也卓拄杖下座。

　　上堂示眾云拈[起-(走-土)+(之-、)]拄杖更無上上放下拄杖是何模樣髑髏峯後即不問汝諸人馬鐙裏藏身一句作麼生道若道不得拄杖子道去也卓一下便歸方丈。

　　上堂示眾舉先聖道說法不有亦不無山僧不可欺賢罔聖埋沒諸人去也何以如此也[之-、+旦]湖南人賣麵便下座。

　　上堂舉先百丈禪師示眾云百丈有三訣喫茶珎重歇直下若承當知君猶未徹　師拈云百丈與麼道羙則羙矣善則善矣雖然如是即有順水之波且無滔天之浪山僧即不然琅邪有三訣淥水青山月三冬枯木花九夏寒巖雪珎重。

　　僧問把断綱宗則不問通風一句請師宣　師云清風戞地紅𦦨亘天學云若然者撒手卧長空攅眉却廻去　師云[匕/具]師子兒善師子吼　學家便喝　師卓拄杖一下　學云和尚[前-刖+者]忙作什麼　師呵呵。

　　僧問昔日憂闐王刻像蓋為佛在忉利天說法今日施主刻像未審佛在什麼處說法　師云三山鏁夜月　進云大眾側聆學人未曉　師云照破万家門　進云恁麼則日出𠃵坤耀雲収山岳青　師云驗人端的處　進云早知燈是火　師云直待雨淋頭　師乃舉先聖道至道無難[ㄙ*隹]嫌揀擇下靣注云但莫憎愛洞然明白　師云汝諸人到者裏作麼生下得一轉語契古人良久云汝也不[前-刖+者]便我也不[前-刖+者]便兩箇𮩘餅一斗好麵歸堂去。

　　僧問古人對拄杖子為什麼哭蒼天　師云蓬頭跣足　進云蒼天蒼天　師云瞎漢放你二十棒　學云喏喏　師云棺木裏瞠眼　僧問無言無說猶辱宗風舉唱談玄埋沒宗㫖離此二途請師別道　師云千年田八百主　進云將謂胡鬚赤更有赤鬚胡　師云試對眾驗看　僧禮拜　師云將謂南畨舶主元来此土商人師乃云內空故無眼耳鼻舌身意外空故無色聲香味觸法不是無何故不見石頭大師道然於一一法依根葉分布歸堂去。

　　僧問客路如天遠侯門似海深琅邪門下如何進道　師云六六三十六　進云學人未曉乞師再𡸁方便　師云卧雲深處不朝天　進云恁麼則雲収山嶽靜春暖百花榮　師云靜處薩婆訶　問承教有言諸法從本來常自寂滅相學人見山是山見水是水時如何　師云賊是小人智過君子　進云莫言侵早[起-(走-土)+(之-、)]更有夜行人　師云此廻放過後度難逢卓拄杖一下師乃云上不在天下不在地中不在人若然者四生六道承何恩力汝且道[前-刖+者]力一句如何道得若道不得拄杖子與弥勒釋迦闘打去也卓拄杖一下。

　　滁州琅邪山覺和尚拈古

　　叅學小師　　　法宗　　集

　　舉外道問佛不問有言不問無言𠀍尊據㘴外道云𠀍尊大慈大悲開我迷雲令我得入外道去後阿難白佛外道見何道理讚嘆而去𠀍尊云如𠀍良馬見鞭影而行。

　　師拈云依俙似曲才堪聽又被風吹別調中。

　　𠈟山夜夢入五百聖堂為第二座時有一尊者[起-(走-土)+(之-、)]來白搥云次當第二座說法𠈟山遂[起-(走-土)+(之-、)]白槌云摩訶衍法離四句絕百非謹白其五百聖眾各各散去。

　　師拈云且道五百聖眾散去[之-、+旦]肯他𠈟山不肯他𠈟山若肯他𠈟山又辜負𠈟山若不肯𠈟山猶如平地上喫交山僧今日不惜兩莖眉毛與汝諸人注破摩訶衍法離四句絕百非你若舉似諸方諸方若與麼會入地獄如箭射。

　　舉趙州一日與文遠論義闘劣不闘勝勝者輸果子文遠云請和尚立義州云我[之-、+旦]一頭馿文遠云專甲[之-、+旦]馿糞趙州云將菓子來。

　　師拈云趙州大似蕭何制律文遠也似蕭何制律。

　　舉僧問如何[之-、+旦]夾山境夾山云猿抱子歸青嶂裏鳥𠾑花落碧巖前法眼云我二十年作境話會。

　　師拈云且道如今作麼生會良久云上士㳺山水中人坐竹林。

　　舉崔禪上堂云出來打出來打時有僧出來云崔禪聻崔禪擲下拄杖下座。

　　師拈云久經行陣者終不展旗鎗。

　　舉林際示眾云但有問訊不虧欠伊惣識得伊來處與麼來者恰似失却不與麼來無繩自縛一切時中莫乱斟酌會與不會都来[之-、+旦]錯分明與道一任天下人貶剝。

　　師拈云作麼生貶作麼生剝良久云𡸁鈎四海為釣驪龍格外玄談蓋尋知己喝一喝。

　　舉順德問僧䆫外什麼聲僧云雨滴聲順德云眾生顛倒迷己逐物。

　　師拈云得即得大似平地上䧟人。

　　舉鼓山示眾鼓山門下不得嗽咳時有僧出來咳嗽一聲鼓山云作什麼僧云傷寒山云傷寒即得。

　　師拈云雷聲甚大雨點全無。

　　舉寶壽初開堂日三聖為請主便推出一僧問話其僧才禮拜寶壽便打三聖云若與麼為人已後瞎却鎮州一城人眼在寶壽擲下拄杖便歸方丈。

　　師拈云不[之-、+旦]三聖爭到今日然雖如此錯會者多。

　　舉巖頭問德山云[之-、+旦]凡[之-、+旦]聖德山便喝嵓頭禮拜後洞山聞云若不[之-、+旦]奯公大難承當嵓頭云洞山老人錯下名言我當時一手擡一手搦。

　　師拈云嵓頭無人問[前-刖+者]不妨竒特才被洞山腦後一錐直得瓦解氷消。

　　舉興化道此一炷香擬欲承嗣三聖三聖與我太孤擬欲承嗣大覺大覺與我太賖此一炷香不如承嗣林際先師。

　　師拈云且道因甚承嗣林際良久云路逢劒客須呈劒不[之-、+旦]詩人莫獻詩。

　　舉僧問踈山如何[之-、+旦]法身踈山云枯椿僧云如何[之-、+旦]法身向上事山云非枯椿僧云法身還遍一切處也無山云遍僧云淨缻內還有也無山云無僧云大好遍山便打又僧問曹山云滿月彎弓時如何師云善射不中的學云為什麼不中的師云左來左中右來右中學云大好不中的師便打又僧問雲居明鏡當臺如何師云不鑒照學云為什麼不鑒照師云胡来胡現漢來漢現學云大好不鑒照師便打。

　　師拈云一轉語賔家有道理主家無道理一轉語主家有道理賔家無道理一轉語賔主俱無道理若也揀得出鼻孔在琅邪手裏若也揀不出一任草鞋裏𨁝跳。

　　舉僧問洞山初和尚如何[之-、+旦]道山云卓學云擬向如何山云失卓後僧持此語問徹和尚未審洞山意旨如何徹云虎闘龍傷。

　　師拈云金烏藏海岸玉兔離青霄。

　　舉百丈一日升堂大眾集定以拄杖一時[起-巳+(乞-乙+小)]下法堂却召大眾大眾回首乃云月似彎弓少雨多風。

　　師拈云若入洪波裏須[之-、+旦]弄潮人。

　　舉雲門云釋迦老子初生下時目頋四方一手𢫾天一手𢫾地道天上天下唯我獨尊我當時若見一棒打殺與狗喫却徒得天下太平。

　　師拈云將此身心奉塵剎[之-、+旦]即名為報佛恩。

　　舉曹山云莫行心處路不掛本来衣何須更與麼切忌未生時。

　　師拈云不傷物義一句作麼生道良久云庭前翠竹禪人種嶺上青松野客㘽。

　　舉閑禪師示眾云不生想念本来無體大用現前不說時莭後臨遷化時問侍者云坐去者誰侍者云僧伽又云立去者誰侍者云僧會閑禪乃周行七步𡸁手而終。

　　師拈云生既如[之-、+旦][死-匕+巳]亦如然。

　　舉趙州行脚時到一鄉院經旬日臨去乃辤院主院主云何往趙州云臺山禮拜文殊去院主云專甲有頌相送云何處青山不道塲遙須筞杖禮清凉雲中[糸*(彳*(前-刖+(之-、)))]有金毛現正眼觀時非𠮷祥趙州乃問作麼生[之-、+旦]正眼院主無語。

　　師拈云啼得血流無用處。

　　舉米倉與寶壽同赴州主齋次州主令客司傳語請二人長老談論佛法寶壽云請師兄長老荅話米倉便喝寶壽云未曾奉問喝箇什麼米倉云猶欠少在寶壽却與一喝。

　　師拈云大似點火夜行。

　　舉林際上堂云赤肉團上有一無位[匕/具]人常從汝䒭靣門出入未證據者看時有僧出問如何[之-、+旦]無位[匕/具]人林際下禪床[捅-用+(司-(一/口)+士)]住其僧擬議際乃托開云無位[匕/具]人[之-、+旦]什麼乾屎橛便歸方丈。

　　師拈云林際可謂氷凌上度過九鞠劒刃上拾得全身。

　　舉百丈開田次問　黃蘗運闍梨開田不易蘗云眾僧作務百丈云有煩道用蘗云爭敢辤勞百丈云開得多少田也蘗乃將鋤頭築地三下百丈便喝黃蘗掩耳便出。

　　師拈云百丈一喝可謂𡸁絲於万丈潭中黃蘗掩耳獨聳於千峯之上。

　　舉雲居上堂云譬如人將三十貫錢買得一隻獵狗只解尋得有蹤跡忽遇𦏰羊挂角時莫道蹤跡氣息也覓不著時有僧出便問𦏰羊挂角時如何雲㞐云六六三十六僧無語雲居云會麼僧云不會居云不見道絕蹤跡。

　　師拈云雲居與麼稱[提-(走-土)+(之-、)]大似八尺布衫丈二袖。

　　舉趙州到茱茰處執杖子於法堂上從東邊過西邊茱茰便問作什麼州云探水茱茰云我者裏一滴也無探箇什麼趙州靠了杖子便出去。

　　師拈云𠀍乱奴欺主年衰[鬼-(白-日)]弄人。

　　舉僧問藥山平田淺草麈鹿成群如何射得麈中主山云看箭僧便作倒勢山云拖出者[死-匕+巳]屍[前-刖+者]僧𨁝跳便出山云担泥丸漢有什麼限。

　　師拈云賊出関門家中叫屈。

　　舉𠃵峯上堂云舉一不得舉二放過一[前-刖+者]落在第二雲門在座下出來云昨日一人新到從天台來却往南岳去也𠃵峯下座[捅-用+(司-(一/口)+士)]住云維郍來日不得普請便托開歸方丈。

　　師拈云路遙知馬力嵗久見人心。

　　舉趙州聞俗行者勘僧云我有十貫錢若有人下得一轉語即捨此錢前後有人下語並不契趙州遂往行者家行者云若下得一轉語即捨其錢趙州戴笠子便行。

　　師拈云武帝求仙不得仙王喬端坐却昇天。

　　舉巖頭為渡子時凡見人來舉棹示之忽有一婆子抱一孩子來問云呈橈舞棹即不問且道婆手中孩兒甚處得來嵓頭便打婆云婆生七子不遇知音只者一箇也不消得便拋向水中。

　　師拈云欺敵者亡。

　　舉百丈見趙州來叅百丈云甚麼處來州云南泉來丈云南泉近日有何言句示徒州云今時人直教悄然去百丈云悄然且致忙然一句作麼生道州近前三步百丈咄之州作縮頭勢百丈云大好悄然趙州拂袖便出去。

　　師拈云趙州老人向師子窟中換得牙爪。

　　舉小乗毗沙論有一聚落毒龍所㞐時有五百尊者往彼降他不得後有一尊者彈𢫾一下其龍即降。

　　師拈云若據教乗自有利判琅邪者裏即不然只者彈𢫾也不消得然雖如[之-、+旦]且莫困魚止濼病鳥捿蘆。

　　舉𠈟山參嵓頭嵓頭才見竪[起-(走-土)+(之-、)]拂子𠈟山便展坐具嵓頭放下拂子𠈟山収坐具嵓頭云我不重你放即重你収。

　　師拈云嵓頭與麼道錯批判者多𠈟山出去切不得麁心。

　　舉黃蘗見僧來乃云諸方老宿盡在我拄杖頭上僧便禮拜僧後到大樹䖏舉前話大樹云黃蘗與麼道曾夣見諸方也未其僧却回舉似黃蘗黃蘗云我者話已行遍天下。

　　師拈云大樹與麼道大似有眼如盲黃蘗一條拄杖天下人咬嚼不砕。

　　舉林際上堂有僧出禮拜際便喝僧云老和尚莫探頭好際云你道落在什麼𠁅僧便喝又僧問如何[之-、+旦]佛法大意際便喝僧禮拜際云你道好喝也無僧云草賊大敗際云過在什麼處僧云再犯不容林際乃云要會林際賔主句請問取適來問話二禪客。

　　師拈云[匕/具]金須入火。

　　舉金剛經云一切有為法如夣幻泡影如露亦如電應作如是觀。

　　師拈云先聖可謂誠實之言然雖如是錯會者如麻似粟。

　　舉僧問石霜咫尺之間為什麼不覩師顏霜云我遍界不曾藏僧又到雪峯𠁅問云遍界不曾藏意[二/日]如何峯云什麼𠁅不是石霜。

　　師拈云雪峯雖有利人之心且無出人之眼石霜雖有出人之眼未知向上一竅。

　　舉淨名經云諸菩薩各各說不二法門於[之-、+旦]文殊曰如我意者於一切法無言無說無示無識離諸問荅[之-、+旦]為入不二法門於[之-、+旦]文殊師利問維摩詰我䒭各各自說已仁者當說何法[之-、+旦]菩薩入不二法門維摩默然文殊讚言善哉善哉乃至無有文字語言[之-、+旦]為[匕/具]入不二法門。

　　師拈云文殊與麼讚歎也[之-、+旦]杓卜聽虚聲維摩默然切不得鑽龜打瓦。

　　舉圎明云瘥病不假馿駞藥三角云瘥病須假驢駞藥。

　　師拈云圎明可謂小慈妨於大慈三角貪他一斗米失却半年糧。

　　舉僧問同安如何[之-、+旦]向去底人安云寒蟬抱枯木哭盡不囬頭又問如何[之-、+旦]却來底人安云火裏蘆花秀逢春恰似秋又問如何[之-、+旦]不來不去底人安云石羊遇石虎相逢早晚𠇲。

　　師拈云古人雖解箭穿鴻鴈要且不解遶樹射猿。

　　舉僧問白兆師唱誰家曲宗風嗣阿誰師云自小不曾歷他家門戶僧云與麼則竺𠃵的子白兆兒孫師云承言者喪滯句者即迷。

　　師拈云巧人須得巧人佐拙人須得拙人扶。

　　舉僧問風宂寶塔元無縫金門即日開時如何宂云智積佐來空合掌天王棒出不知音如何[之-、+旦]塔中人萎花風掃去香水雨飄來。

　　師拈云風宂若無後語大似紀信詐降。

　　舉大般若經云善現問舎利弗云以何為佛眼舎利荅云以性空為佛眼善現嘆云善哉善哉從上諸佛皆以性空為佛眼從佛口生從法化生。

　　師拈云望天不見天覷地不見地。

　　舉教中道清淨本然云何忽生山河大地。

　　師拈云清淨本然云何忽生山河大地。

　　舉肈法師云旋嵐偃岳而常靜江河𥪰注而不流野馬飃鼓而不動日月歷天而不周。

　　師拈云肇法師與麼道也[之-、+旦]平地上䧟人山僧者裏即不然嵓前淥水嶺上白雲。

　　舉無[前-刖+者]到五臺文殊處喫茶次文殊[提-(走-土)+(之-、)][起-(走-土)+(之-、)]琥珀盞子問云南方還有這个麼無[前-刖+者]云無文殊云尋常將什麼喫茶無[前-刖+者]便休去。

　　師拈云若也[之-、+旦]去可謂虎口裏奪飡若也非去移舟看水勢舉棹別波瀾。

　　舉石霜在溈山會下作米頭一日篩米次溈山云施主物不要拋撒石霜云不拋撒溈山於地上拈得一粒米云汝道不拋撒者个[之-、+旦]什麼石霜無語溈山云莫欺者一粒百千粒盡從者一粒生石霜云百千粒從者一粒生未審者一粒從什麼處生溈山呵呵大𥬇便歸方丈至晚上堂云大眾米裏有蟲。

　　師拈云溈山一粒米彈破衲僧牙。

　　舉僧問寶壽萬境來侵時如何寶壽云莫管他僧礼拜壽云莫動[前-刖+者]動著即打折你驢腰。

　　師拈云若無遣虵手悮煞𠀍間人。

　　舉泰首座到洞山處洞山晚間排果子管領他洞山便問云首座有一物上拄天下拄地黑如漆常在動用中動用中収不得且道過在什麼處首座云過在動用中洞山喚侍者収却果子床不得果子喫。

　　師拈云若不[之-、+旦]洞山老人焉能辨得雖然如此洞山老人猶欠一[前-刖+者]在。

　　舉水潦叅馬大師問如何[之-、+旦]祖師西來意被馬大師一踏踏倒起來拍手呵呵大𥬇當下大悟便承嗣馬大師住後有僧問如何[之-、+旦]祖師西來意水潦云自從馬師一踏後直至如今𥬇不𠇲。

　　師拈云大眾你道水潦還曾悟也未。

　　舉龐居士問馬大師不昧本來身請師高[前-刖+者]眼馬大師直下覷居士云一䒭勿絃琴唯師彈得妙馬大師直上看居士便礼拜馬大師便歸方丈居士隨後入方丈內云弄巧得拙。

　　師拈云一夜作𥨸不覺天曉。

　　舉南院見僧來竪[起-(走-土)+(之-、)]拂子僧云敗闕南院放下拂子僧云猶有者个在南院便休。

　　師拈云狂狗趂塊師子咬人。

　　舉南泉示眾云道非物外物外非道時有趙州出來便問如何[之-、+旦]物外道南泉便打趙州接住拄杖云和尚莫打專甲已後錯打人去在南泉云龍虵易弁衲子難謾乃擲下拄杖便歸方丈。

　　師拈云不見道酒逢知己飲詩向會人吟。

　　舉順德問僧近離什麼處僧云三峯德云夏在什麼處僧云五峯德云放你三十棒僧云未審專甲過在什麼處德云為你出一叢林入一叢林。

　　師拈云割菜鎌子。

　　舉僧問廣德如何[之-、+旦]佛德云𦘕㦸門開見墜仙僧馳此語至州中悟空處便問𦘕㦸門開見墜仙意[二/日]如何空云直饒親見𥼶迦來智者咸云不[之-、+旦]佛　廣德後聞遙望城中礼拜云悟空古佛豈止羊二十口。

　　師拈云廣德腦後添釘悟空眼中拔楔雖然善順機冝敢保他家未徹。

　　舉雪峯與玄沙行次峯𢫾一片地云好造無縫塔玄沙云高多少雪峯看上又看下玄沙云人天福報即不無若[之-、+旦]靈山受記未夢見在峯云你作麼生玄沙㪣轎子云舁舁。

　　師拈云國清才子貴家富小兒嬌。

　　舉桐峯庵主有一老人參庵主問從什麼處來老人不對主云善能對機善能對機老人遂拈一枝草示庵主庵主便喝老人礼拜庵主便歸庵老人隨後看庵主云與麼疑煞天下人在。

　　師拈云不見道當断不断返遭其乱。

琅邪和尚中後錄終


國家圖書館善本佛典第 48 冊 No. 8939 古尊宿語錄


　　舒州白雲山海會演和尚語錄序

　　左宣德郎知台州黃巖縣事張　景脩　撰

　　蓋聞言語道斷而未始無言心法雙亡而率相傳法有得兔忘蹄之妙無執指為月之迷故宗師起而稱揚若尺棰取之不竭學者從而領悟如連環解之無窮教外別傳道斯為美。

　　演師和尚游方寖久徇請無私周旋黃蘗之庭踐履白雲之室常心是道信手成金紅粉佳人發最上之機金色頭陀無容身之處念聦明呪唱太平歌皆諸方之所未聞後人之所警䇿其他妙語不可殫論廣于簡編庶為龜鑑云耳。

　　巨宋紹聖三年三月　　日序

　　初住四面山錄

　　叅學　　才良　　　編

　　師開堂日授䟽示眾云兵隨印轉將逐符行請對尊官分明剖露宣䟽了𢫾法座云此大寶華王座從朝至暮與諸人同起同坐諸人還見麼若見更不在升若不見莫道今日謾你便升座拈香云此一瓣香先為
今上皇帝伏願常居鳳扆永鎮龍樓次拈香云此一瓣香奉為
州縣官僚伏願乃忠乃孝惟清惟白永作生民父母長為外護紀綱又拈香云此一瓣香得來久矣十有餘年海上雲遊討一箇冤讎未曾遭遇一到龍舒果遇其人方契憤憤之心今日對大眾雪屈須至𤑔却為我
見住白雲端和尚從教熏天炙地一任穿過蔡州有鼻孔底辨取龍門和尚白槌云法筵龍象眾當觀第一義　師云若論第一義西天二十八祖唐土六祖立在下風一大藏教白雲萬里摩竭掩室毗耶杜口正在夢中千佛出𠀍寐語未了文殊普賢[拗-力+刀]曲作直所以道設使言前薦得猶是滯殻迷封縱饒句下精通未免觸途狂見若也把定封疆說什麼法堂前草深一丈直得凡聖路絕鳥飛不度天下衲僧無出氣處眾中莫有不甘底麼出來相見　時有僧問優曇花現方便門開朝宰臨筵如何舉唱　師云今日好晴　學云杲日當空清風匝地　師云省得我多少　問如何是人中境　師云寶閣凌空金鐸響怪松隈險野猿啼　學云如何是境中人　師云鼻直眼撗。

　　乃云更有問話者麼若無雙泉今日向第二義門放一線道與諸人相見和泥合水一上且要釋迦弥勒動地雨花文殊普賢觀音勢至各踞一方助佛揚化皆務本事器量堪任雙泉不免也入一分共說東家杓柄長西家杓柄短任從春草青青炎光爍爍秋樹葉零冬氷片薄何故如是且要諸人順時保愛(謝辭不錄)。

　　乃拈起拄杖云古人道拈起也天囬地轉放下也草偃風行四面即不然拈起也七穿八宂放下也錦上鋪花且道還有為人處也無良久云來年更有新條在惱亂春風卒未休。

　　師在白雲授帖拈起示眾云大眾只恁麼會得埋沒宗風過[狂-王+巳]不小幸有見成公案請維那對眾宣讀宣帖了授法衣提起云既是大𢈔嶺頭提不起為什麼却在者裏且道者裏底是那裏底是乃云携瓶自汲清涼水却著袈裟作主人便披𢫾法座前云象王回師子步儂家看著雙眉聚然雖如是事到如斯難為辭讓但有路可上更高人也行便升座僧問禪非意想道絕功勳轉身一句作麼生道　師云大眾見你　學云也知和尚有此機鋒　師云獨出闍梨　學云今日却成造次　師云捧上不成龍　問沙場久戰名遂今朝不涉功勳作麼生道　師云長虵猶自可偃月怎生當　學云金鏃慣調曾百戰鐵鞭多力恨無讎　師云知君不是金牙作爭解彎弓射尉遟　學云眼親不如手親　師云新長老敗闕　學云口是禍門　師噓。

　　乃云秋風颯颯玉露垂珠水碧山青𧉨吟蟬噪圎通門大𠷠文殊普賢穿過汝諸人鼻孔自是汝諸人當面諱却(敘謝)復云諸佛不出𠀍四十九年說未審說箇什麼少林有妙訣殃及子孫至今分踈不下更說什麼妙訣若人識祖佛當處便超越超越與未超越則且置你道祖佛即今在什麼處若無人道得山僧不惜眉毛與汝諸人拈出拍禪床一下。

　　小叅僧問如何是佛　師云肥從口入乃舉德山示眾云今夜不荅話有問話者三十棒眾中舉者甚多會者不少且道向什麼處見德山有不顧性命底漢試出来道看若無山僧為大眾與德山老人相見去也待德山道今夜不荅話問話者三十棒但向伊道某甲話也不問棒也不喫你道還契他德山老人麼到者裏須是箇漢始得況法演遊方十有餘年海上參尋見數人尊宿自謂了當及到浮山圎鑑會下直是開口不得後到白雲門下咬破一箇䥫酸餡直得百味具足且道餡子一句作麼生道乃云花發鷄冠媚早秋誰人能染紫絲頭有時風動頻相𠋣似向堦前𨷖不休。

　　入院日上堂僧問携笻領眾祖令當行把斷封疆師意如何　師云秋風吹渭水落葉滿長安　學云四面無門山岳秀今朝且得主人歸　師云你道路頭在什麼處　學云為什麼對面不相識　師云且喜到來。

　　乃舉祖師道吾本來茲土傳法救迷情一花開五葉結果自然成達磨大師信脚來信口道後代兒孫多成計校要會開花結果處麼鄭州梨青州棗萬物無過出處好。

　　上堂舉古人道若有一人發[匕/具]歸源十方虚空悉皆消[殞-口+ㄙ]雙泉則不然若有一人發[匕/具]歸源十方虚空築著礚著。

　　到興化上堂僧問和尚未離四面時如何　師云在屋裏坐　學云離後如何　師云走殺闍梨。

　　乃舉法眼頌云山水君居好城堭我亦論靜聞鍾角響閑對白雲屯大眾法眼雖不拏雲擭霧爭柰徧地清風四面今日試與法眼把手共行靜聞鍾角響且不是聲閑對白雲屯且不是色既非聲色作麼生商量乃云洞裏無雲別有天桃花似錦柳如煙仙家不解論冬夏石爛松枯不記年。

　　上堂云天上無彌勒地下無彌勒十字街頭立被人喚作賊便下座。

　　上堂僧問四面無門山岳秀箇中時節若為分　師云東君知子細徧地發萌芽　學云春去秋來事宛然也　師云纔方搓彈子便要捏金剛。

　　乃舉古人云我若向你道即秃却我舌若不向你道即啞却我口且道還有為人處也無四面有時擬為你吞却只被當門齒礙擬為你吐却又為咽喉小且道還有為人處也無乃云四面自來柳下惠。

　　[止/(戊@示)]旦上堂云元正𠷠祚萬物咸新揚盡大千沙界都來只在一塵乃展手云是新是舊有人出來道看若無四面且𠀍諦流布去也遂义手云孟春猶寒伏惟首座大眾洎諸知事尊體起居萬福。

　　上堂僧問千峯寒色即不問雨滴嵓花事若何　師云今日也相似　學云一句逈超千聖外千山鎖斷萬重關　師云一滴落在什麼處　學云錯　師云錯　學云錯錯　師便打。

　　乃云千峯列翠岸柳垂金樵父謳歌漁人皷棹笙簧聒地鳥語呢喃紅粉佳人風流公子一一為汝諸人發上上機開正法眼若向者裏薦得金色頭陁無容身處若也不會喫粥喫飯許你七穿八宂。

　　白眾出隊上堂云明日疋馬單鏘為國出戰得勝回戈之日滿路歌謠大眾作麼生是歌謠一曲乃云囉邏哩囉邏哩還有人和得麼良久云鴛鴦繡了從君看莫把金針度與人。

　　寒食夜小叅僧問群迷久渴冒雨登山向上之機請師方便　師云不免入山一回　學云恁麼則步步踏實去也　師云空手却回去　學云若是那邊還的當也無　師云罕遇知音　學云謝師證明　師云知音底事作麼生　僧劃一劃　師云又被風吹別調中　學云往往隨他口頭走　師云更是阿誰。

　　乃云李白桃紅山青水淥雲撗洞口月皎長空若只向者裏薦得法眼道月明幽室寒星分拱[辰-二+工]異便須瓦解冰消韶國師道通玄峯頂不是人間心外無法滿目青山亦須百雜碎何也盡𠃵坤大地不消一捏然雖如是事無一向今夜且放過一著。

　　上堂舉梁武帝問達磨如何是聖諦第一義磨云廓然無聖帝云對朕者誰磨云不識又僧問六祖黃梅意𣅀什麼人得祖云會佛法底人得僧云和尚還得麼祖云不得僧云和尚為什麼不得祖云我不會佛法師云大小大祖師問著底便是不識不會為什麼却兒孫徧地乃云一人傳虚萬人傳實。

　　小叅僧問施主遠趨於丈室請師一句利於人　師云教天下人成佛去　學云悠悠塵內客不謾入山來　師云中間猶有眾生在　僧便喝　師云且道是佛是眾生　學云四面眼難謾　師云你向什麼處見四面　僧拂袖歸眾　師云作家。

　　乃云滿口道得底却不知有知有底又道不得且道過在什麼處將成九仞之山莫惜一籄之土。

　　上堂舉雲門垂語云古佛與露柱相交是第幾機自代云南山起雲北山下雨師云大小大雲門大師元來小膽四面道古佛與露柱相交是第四機良久却云者箇說話面皮厚三寸出語成不遜好將臨濟棒一日打三頓什麼人下得手雖然罪過彌天新赦咸放。

　　結夏上堂僧問五天結制分付蠟人未審雙泉如何示眾師云足不[尸@((冰-水+〡)*复)]地。

　　乃云結夏無可供養大眾作一家醼管顧諸人遂擡手云囉邏招囉邏搖囉邏送莫怪空踈伏惟珎重。

　　上堂云於三七日中思惟如是事釋迦老子半夜逾城直往雪山早是漏豆不少更思惟箇什麼便下座。

　　上堂舉藥山久不上堂主事報云大眾久思和尚示誨山云打皷著大眾方集山便歸方丈主事云和尚許為眾說法何故一言不措山云經有經師論有論師爭怪得老僧師云雖然以己妨人爭柰賊身已露諸人要識藥山麼閑持經卷𠋣松立𥬇問客從何處來。

　　上堂舉僧問洞山如何是善知識眼山云紙撚無油師云洞山老漢不是無只是太儉忽有人問四面如何是善知識眼只向伊道瞎何故且要相稱乃云紙撚無油也大竒不堪拈掇有誰知回身却憶來時路月下騰騰信脚歸。

　　上堂舉教中道若謂如來有所說法即為謗佛只如一大藏教甚處得來若言無說五千四十八卷什麼處消遣到者裏須是箇人始得還會麼莫謗四面好。

　　上堂舉僧問投子如何是十身調御投子下禪床立或有人問四面如何是十身調御老僧亦下禪床立為什麼却依樣𦘕猫兒待我計校成即說向你。

　　上堂舉藥山問石頭三乗十二分教某甲粗知承聞南方直指人心見性成佛某實未明乞師𢫾示石頭云恁麼也不得不恁麼也不得恁麼不恁麼𢝰不得山僧在眾日聞兄弟商量道即心即佛亦不得不即心即佛亦不得若恁麼說話敢稱禪客何故殊不知石頭老人文武兼備韜略雙全若是四面見處也要諸人共知只見波濤涌不見海龍宮。

　　上堂云三𠀍諸佛遙望頂礼六代祖師開口不得四面今日且權為𢫾使且道是箇什麼一二三四五雷門誇布皷謾說李將軍藍田射石虎。

　　上堂云[匕/具]如凡聖皆是夢言佛及眾生並為增語或有人出來道盤山老[吃-乙+小]但向伊道不因紫陌開花早爭得黃鸎下柳條若更問道四面老[吃-乙+小]自云喏惺惺著。

　　上堂云仲冬嚴寒伏惟首座大眾尊體起居萬福兩彩一賽便下座。

　　上堂云有一則語舉似諸人第一不得錯舉便下座。

　　上堂云昨宵年暮夜今朝是[止/(戊@示)]旦都大尋常日𠀍人生異見不解逐根元只管尋枝蔓新舊只如今子細分明看若也更商量秦時鐸鑠鑽。

　　諸院長老入山師上堂云臨濟入門便喝是甚盌鳴聲德山入門便棒拗曲作直雲門三句曹洞五位大開眼了作夢何故如此國清才子貴家富小兒嬌。

　　到龍門上堂云有舌胡利無口非啞七出八沒風流儒雅便下座。

　　到海會上堂云白雲山裏白雲人把定疆封無縫𦉑無縫𦉑知幾價莫有知價底麼乃云一二三四五。

　　到興化上堂云𠀍事冗如麻空門路轉賖青松林下客幾箇得歸家共唱胡笳曲分開五葉花幸逢諸道友同上白牛車大眾車在者裏牛在什麼處芳草渡頭尋不見夜來依舊宿蘆花下座甘露資長老把師住云舒州管界元來有箇草賊師云和尚也須堤防資擬議師便拓開。

　　上堂云祖師道葉落歸根來時無口祖師恁麼道猶欠悟在便下座。

　　上堂僧問祖意教意是同是別　師云人貧智短馬瘦毛長。

　　乃云祖師說不著佛眼看不見四面老婆心為君通一線便下座。

　　上堂云春氣乍寒乍暖春雲或卷或舒引得韶陽老子放出針眼裏魚乃云錯。

　　謝主事上堂僧問王索仙陁婆時如何　師云七孔八竅　學云如何是王索仙陁婆　師云鸞駕未排齊號令　學云如何是仙陁婆　師云眼瞤耳熱　僧禮拜　師云點。

　　乃云文殊張帆普賢把柂勢至觀音共相唱和贏得雙泉閙中打坐打坐即不無且道下水舡一曲作麼生唱囉邏哩囉邏哩俗氣不除。

　　上堂云今宵正月半𠃵坤都一片普賢門大開相逢不相見乃云過在阿誰。

　　上堂云默默默無上菩提從此得賺殺人便下座。

　　上堂云適來思量得一則因緣而今早忘了也却是拄杖記得乃拈起拄杖云拄杖子也忘了遂卓一下云同坈無異土咄。

　　上堂舉鏡清問玄沙學人乍入叢林乞師指箇入路沙云還聞偃溪水聲麼清云聞沙云從者裏入師云果是得入一任四方八面若也未然輒不得離却者裏謝典座上堂云小繩錢貫大繩井索日急要用笟籬木杓雖然破家具應用有處著著錯南北東西水洒不著。

　　冬至上堂云少年天子此日拜郊林泉之士遠望歌謠萬[止/(戊@示)]萬[止/(戊@示)]便下座。

　　有一道姑入山禮拜請上堂云道可道非常道[匕/具]可𥬇姮娥一夜繡鴛鴦解𢩽金針呈巧妙將並老黃梅兒孫一何拙如今箇箇口吒呀問著烏龜喚作[敞/黽]四面今日與君決列怎生雪𡨚家𡨚家莫向背地裏吐舌。

　　次住太平錄

　　叅學　　　清遠　　集

　　師入院日僧問遠別雙泉來臨禪眾入門一句願師舉揚　師云也待一一覷過　學云恁麼則清涼山遠人休去只此焚香便見師師喝云話也不領　學云今朝親見面端的勝聞名　師云猶自喃喃　問如何是太平境　師云數層寶塔侵天起萬本喬松帀地寒　學云如何是境中人　師云閑持經卷𠋣松立𥬇問客從何處來　學云人境已蒙師指示向上宗乗事若何　師云須信下方城郭近果然鍾磬接笙歌　問如何是佛　師云露胷跣足　學云如何是法　師云大赦不放　學云如何是僧　師云釣魚舡上謝三郎。

　　乃云我本無心有所希求今此寶藏自然而至𠀍間之寶能變窮為富此之一寶能轉凡成聖且道如今是凡是聖太平道𢝰不是何故苦瓠連根苦甜𤓰徹蒂甜。

　　上堂云達磨無端少林面壁二祖断臂一生受屈黃蘗樹頭討甚木蜜太平今日兩眼如漆李廣神箭是誰中的。

　　上堂云十方諸佛六代祖師天下善知識皆同者箇舌頭若識得者箇舌頭始解大[脫-兄+允]空便道山河大地是佛草木叢林是佛若也未識得者箇舌頭只成小[脫-兄+允]空自謾去明朝後日大有事在太平恁麼說話還有實頭處也無自云有如何是實頭處歸堂喫茶去。

　　上堂僧問如何是賔中賔　師云少喜多瞋　學云如何是賔中主　師云傳言送語　學云如何是主中賔　師云鍾馗小妹　學云如何是主中主　師云一言纔出口地上繡絪開。

　　乃云近日太平院禪和多聚散參底老婆禪喫底籼米飯知事失照顧主人少方便雖然沒滋味要且緩緩嚥。

　　謝莊主上堂云一不做二不休不風流處也風流若要公𥝠濟辦好看露地白牛。

　　上堂云此箇物上拄天下拄地皖口作眼皖山作鼻太平退身三步放你諸人出氣。

　　上堂僧問牛頭未見四祖時如何　師云頭上戴纍𡸁　學云見後如何　師云青布遮前　學云未見四祖時為什麼百鳥銜花獻　師云富與貴是人之所欲　學云見後為什麼百鳥不銜花獻　師云貧與賤是人之所惡。

　　乃云西天二十八祖也恁麼道唐土六祖也恁麼道天下老和尚也恁麼道獨有太平不恁麼道何故寡不敵眾且道畢竟如何妙舞更須知徧拍三臺須是大家催。

　　上堂云上是天下是地南北東西依舊位釋迦老子弄精魂達磨西來多忌諱忽有箇漢出來道和尚低聲但向伊道秖要拋塼引玉。

　　上堂云山僧今日將山河大地盡作黃金凡該有情無情𢝰令成佛去然後太平不入者保社何故爭畢不足讓之有餘。

　　上堂云太平不會禪一向外邊走臘月三十日贏得一張口且道那箇是太平口自云兩片皮也不識。

　　上堂舉寶壽作街坊時見兩人相諍一人以手打一拳云你得恁無面目寶壽因而得入若人於此知落處可謂公辦𥝠辦大眾聽取一頌甚妙也甚妙於此知性命擗鼻與一拳當時便打正。

　　上堂云太平淈𣸩漢事事盡經徧如是三十年也有人讃歎且道讃歎道什麼好箇淈𣸩漢。

　　上堂舉教中道假使滿𠀍間皆如舎利弗盡思共度量亦復不能知尋常衲僧家高揖釋迦不拜弥勒是會佛智不會佛智眾中有則有只是藏牙伏𤓰太平有箇見處不惜眉毛舉向諸人待有人問隨口便荅。

　　上堂僧問如何是奪人不奪境　師云秋風吹渭水落葉滿長安　學云如何是奪境不奪人　師云路上逢人半是僧　學云如何是人境俱不奪　師云少婦棹輕舟歌聲逐流水　學云如何是人境俱奪　師云高空有月千門掩大道無人獨自行。

　　乃云數日已來連綿大水所到之處皆有損傷曺源一滴㳽滿人間衲僧一吸鼻孔遼天且道名字既同為什麼損益有異誰知遠煙浪別有好思量。

　　上堂云一葉落天下秋一塵起大地收收即不無何人親手月中仙桂和根拔海底驪龍把角牽。

　　上堂云撮土為金猶容易變金為土却還難轉凡成聖猶容易轉聖成凡却甚難何故誰肯屈尊就卑且道不凡不聖一句作麼生道乃云不得教壞人家男女。

　　上堂舉三祖見二祖禮拜問曰請師懺罪二祖云將罪來與汝懺三祖云求罪不可得二祖云與汝懺罪竟因成一頌舉似大眾無孔笛子氊拍板五音六律皆普徧時人不識黃幡綽𥬇道儂家登寶殿。

　　上堂云淺聞深悟深聞不悟爭柰何爭柰何獻佛不在香多。

　　上堂云開眼為晝合眼為夜坐斷舌頭誰談般若金色頭陁不入保社。

　　上堂舉風宂云若立一塵家國興盛野老嚬蹙不立一塵家國喪亡野老謳歌太平即不然若立一塵法堂前草深一丈不立一塵錦上鋪花何也不見道九九八十一窮漢受罪畢纔擬展脚眠蚊蟲獦蚤出。

　　上堂因雪舉僧問雲門不起一念還有過也無門云須弥山師云有時問著師僧或竪一指或進一步或下一喝或拂袖便去上座未在何故太平未曾向二三月間下一陣雪向汝諸人在如今有箇漢出來道老和尚莫七顛八倒見今下也不是乃展手云了。

　　上堂僧問蓮花未出水時如何　師云在泥裏　學云出水後如何　師云在水上　問王子未登九五時如何　師云逢人多問路　學云正登九五時如何　師云天下太平　學云登九五後如何　師云誰論好醜。

　　乃云末後最慇懃儂家隨處新大千沙界裏不免箇中人且道那箇是箇中人平蕪盡處是青山行人更在青山外。

　　上堂舉雲門道平地上死人無數出得荊𣗥林者是好手時有僧云恁麼則堂中第一座有長處雲門云蘇嚧蘇嚧太平即不然平地上箇箇丈夫荊𣗥林裏坐得底是好手何故乃云格。

　　上堂云將四大海水為一枚硯須弥山作一管筆有人向虚空裏寫祖師西來意五字太平下座大展坐具禮拜為師若寫不得佛法無靈驗有麼有麼便下座大眾散師高聲云侍者侍者應喏師云收取坐具復問侍者云還收得坐具麼侍者提起坐具師云我早知你恁麼也。

　　上堂僧問佛未出𠀍時如何　師云大憨不如小憨　學云出𠀍後如何　師云小憨不如大憨。

　　乃云入荒田不揀信手拈來草不認大哥妻元來是嫂嫂鄭州出鵝梨青州出大棗無事巾單下箇箇從頭咬。

　　上堂云山僧昨日入城見一棚傀儡不免近前看或見端嚴竒特或見醜陋不堪動轉行坐青黃赤白一一見了子細看時元來青布幔裏有人山僧忍俊不禁乃問長史高姓他道老和尚看便休問什麼姓大眾山僧被他一句直得無言可對無理可伸還有人為山僧道得麼昨日那裏落節今日者裏拔本。

　　上堂云有𥂁曰鹹無𥂁曰澹太平聞說口似匾檐便下座。

　　上堂云神通妙用不欠絲毫通人分上何用忉忉泥多佛大水長舡高。

　　上堂云一月普現一切水一切水月一月攝誠哉是言也可謂塑不成𦘕不就昨夜三更白如晝。

　　謝典座上堂云變生作熟雖然易眾口調和轉見難鹹澹若知[匕/具]箇味自然飢飽不相干。

　　上堂拈起拄杖云昨夜三更夢見拄杖子教我一片禪向我道和尚明日早起上堂舉似大眾昨日錦上鋪花今日脚蹋實地但看今日明朝說甚祖師來意翻思黃面老人謾道靈山授記直饒大地山河借我鼻孔出氣不如放下身心自然仁義禮智。

　　為亡僧下火舉起火把云火風四大互相違背當此時節隨緣自在。

　　次日又為一僧舉起火把云昨日也恁麼今日也恁麼且道昨日是今日是說甚是不是你看是甚火色。

　　上堂云今朝正月半與諸人相見嫰麥長新苗粒粒皆成麵薦不薦全藉春風扇。

　　次住海會錄

　　叅學　　　景淳　　集

　　師入院開堂日宣䟽了乃云䟽帖一時讀了若是具金剛眼睛底何必重說偈言雖然如是事無一向便升座拈香罷四面白搥云法筵龍象眾當觀第一義師云金鏃慣將平祖道鐵鞭多力恨無讎莫有不顧危亡底衲僧麼出來相見。

　　僧問白雲山下祖令當行如何是祖令　師云一二三四五　學云恁麼則昨日太平今朝海會　師云高著眼　僧問昔日為霖去今朝領眾來朝賢臨座下願震一聲雷　師云你還聞麼　學云風送好雲歸碧洞水潮滄海助波濤　師云知心有幾人　學云寒山常撫掌拾得每慇懃　師云將謂無人　學云也不得壓良為賤　師云且禮拜著。

　　乃云問話且止夫第一義適來若於四面搥下薦得千聖不能近祖師言不到天下作者拱手歸降何也況第一義本來清淨不受諸塵如何說得同道方知今日放過一著向建化門中別作箇解話會是以紹先聖之遺蹤稱提祖令為後學之模範建立宗風若非當人曷能傳授(謝詞不錄)乃云陳謝既畢不可空然有一頌舉似大眾日暖風和花正開七重山鎖白雲堆翻思城市繁華處又出松門步一回。

　　師在太平受帖拈起示眾云恁麼會去早是鈍漢何也若慿說五千四十八卷豈不是說若不慿說又如何辨白請維那分明拈出讀䟽了遂升座。

　　乃曰祖令當行十方坐断其中莫有不惜性命者麼出來與老僧相見　時有僧出云日月易見好事難逢　師云令人疑著　問公牋已至師今受祖意西來願舉揚　師云雲從龍風從虎　學云人天既獲聞[匕/具]諦更有尖新事也無　師云有　學云如何是尖新底事　師云蹉過也不知　問白雲長老太平禪師於其中間未審如何辨的　師云你試定當看　學云莫是月無來去影現千江　師云一任鑽龜打瓦遂云法不孤起仗境方生明鏡當臺好醜自現久叅上士言下知歸晚學初機當須子細是以古人道法無去來無動轉者輙成山頌舉似大眾觸目光明處處新其中那箇辨踈親祗園枝上千花秀一度芬芳一度春。

　　上堂僧問如何是佛　師云悉達多太子　學云逾城時如何　師云自有四天王在　學云到雪山時如何　師云蘆芽穿[月*(恭-共+夾)]鵲巢頂上　學云爭柰未是學人安身處　師喝云禮拜了退。

　　乃云天地為烘炉烹煉強與弱大道本無元卷舒由橐鑰凡聖路坦然各自看謀略。

　　謝首座上堂云槌破蟠桃核得見其仁捋斷驪龍鬚得遇其寶雖然如是也未是好手黃帝失玄珠於赤水使智索之而不得使離朱索之而不得使契詬索之而不得乃使罔象直饒罔象得之亦未是好手爭似今日與大眾同使一箇通事舎人雖然如是也只得一半。

　　上堂云永嘉道取不得捨不得不可得中只麼得祖師道不是心不是物不是佛大眾且道是箇什麼乃云到江吳地盡隔岸越山多。

　　結夏上堂僧問如何是白雲境　師云七重山鎖潺湲水　學云如何是鏡中人　師云來千去萬　學云人境已蒙師指示向上宗乗又若何　師云面赤不如語直。

　　乃云此夏居白雲禪人偶聚會三月九旬中尊𤰞相𠋣頼粥飯與茶湯精麁隨忍耐逐意習經書任運行三昧彼此出家兒放教肚皮大。

　　上堂云昨日有一則因緣擬舉似大眾却為老僧忘事都大一時思量不出乃沉吟多時云忘却也忘却也復云教中有一道[匕/具]言号聦明王有人念者忘即記得遂云唵阿盧勒継娑婆訶乃拍手大𥬇云記得也記得也覔佛不見佛討祖不見祖甜𤓰徹蔕甜苦瓠連根苦下座。

　　解夏上堂云一塵起大地收一葉落天下秋金風動處警砌畔之蛩吟玉露零時引林間之蟬噪遠煙別浦行行之鷗鷺爭飛絕壁危巒處處之猿猱競嘯又見漁人舉櫂樵子謳歌數聲羗笛牧童戲一片征帆孤客夢可以發揮祖道建立宗風九旬無虚弃之功百劫在今時之用如斯話會衲子攅眉不見道一塵不立始歸家若有纖毫非眷属。

　　上堂僧問見來不采時如何　師云各自守疆界　進云見來却采時如何　師云看築[前-刖+者]你鼻孔　學云謝師荅話　師云放。

　　乃云古人道如何是不動尊朝到西天暮歸唐土大眾莫是動而不動不動而動麼只者便是白雲見處。

　　上堂云白雲不會說禪三門開向兩邊有人動著關棙兩片東扇西扇。

　　郡中囬上堂云舡上無散工時時事不同昨朝城郭裏今日白雲中且道不動尊在什麼處自云氣似韛袋令人可愛。

　　自出緣化囬上堂云白雲海會院足水𠔥柴炭唯少麻與麥眾人皆盡見親去化檀那踈却阿羅漢且望大慈悲一一看佛面大眾佛身充滿於法界且作麼生看我道不隔一條線。

　　上堂云幸然無一事行脚要叅禪却被禪相惱不透祖師關如何是祖師關把火入牛欄。

　　上堂云我有一柄箒掃盡雪山雪我有一張口臨事無可說我有一雙眼和盲悖訴瞎任意過平生烏龜喚作[敞/黽]處𠀍學為人喫水須防噎仰山曾道底兩口一無舌四海五湖人當陽瞥不瞥。

　　上堂舉靈雲悟桃花頌云三十年來尋劒客幾經葉落又抽枝自從一見桃花後直至如今更不疑玄沙云諦當甚諦當敢保老兄未徹在師云說什麼諦當更叅三十年始得。

　　上堂僧問如何是佛　師云獨木橋子　學云如何趣向　師云緊帩草鞋。

　　乃云幸然可怜生剛地學叅問既然叅得了未免肚裏悶悶即自家悶困即自家困祖佛生𡨚家好與槌一頓且道佛祖過在什麼處若人會得許你具一隻眼桐樹郭宅請升座云桐林郭評事家門幸食祿性靜好吾宗溫良如美玉封䟽請諸山營齋殖洪福二人長老共談玄正值陽和二月天渴鹿飲溪冰作水野猿啼樹霧成煙黃梅路上多知己今日同乗般若舡乗舡即不無且道說箇什麼事幸遇三春明媚因行不妨掉臂囉邏哩囉邏哩乃拍手大𥬇云是何曲調萬年歡。

　　上堂云二月春將半相呼同賞翫寒食近清明百花開爛熳或上白雲峯或遊赤水畔野外摽墳人路傍酒醉漢半𥬇半悲啼[匕/具]誠堪讚嘆人人謂我𣳘天機子細分明與批判看看五湖禪客莫輕詶記取本朝者公案。

　　上堂舉趙州問婆子什處去婆云偷趙州笋去州云或遇趙州又作麼生婆連打兩掌州便休去師云趙州休去不知眾中作麼生商量白雲也要露箇消息貴要眾人共知婆子雖行正令一生不了趙州被打兩掌咬断牙關婆子可謂去路一身輕似葉趙州高名千古重如山。

　　上堂云僧問雲門如何是一代時教門云對一說師云對一說卷盡五千四十八風花雪月任流傳金剛腦後添生鐵。

　　施主請上堂云道吾與漸源往山下弔慰源拊棺問曰生耶死耶吾云生也不道死也不道源云為什麼不道吾云不道不道囬至中路源云和尚須與某甲道若不道即打和尚去也吾云打即任打道即不道源便打至院吾令潛去白雲今日忿氣不甘須要断者公案道吾第一不解與身作主第二不能隨機入俗當初待伊問道生耶死耶但向伊道等歸院裏向你道當時若著得者語靈利漢一蹋蹋著大小大道吾和尚也又免得一頓拳頭有眼底子細看。

　　解夏上堂云九旬三箇月彈指瞥然閒忙者直然忙閑者直然閑事事無窮盡千古白雲山。

　　上堂舉雲門一日普請般柴次乃拋下一片柴云一大藏教只說者箇師云大小雲門錯下註脚老僧當時若見向伊道普請處不得狼藉若點撿得出免你普請。

　　上堂僧問如何是先照後用　師云王言如絲　學云如何是先用後照　師云其出如綸　學云如何是照用同時　師云舉起軒轅鑑𧈪尤頓失威　學云如何是照用不同時　師云金將火試。

　　乃舉僧問首山如何是佛首山云新婦[騎-大+(立-一)]馿阿家牽大眾莫問新婦阿家免煩路上波吒遇飯即飯遇茶即茶同門出入宿𠀍𡨚家。

　　上堂僧問如何是臨濟下事　師云五逆聞雷　學云如何是雲門下事　師云紅旗閃爍　學云如何是曹洞下事　師云馳書不到家　學云如何是溈仰下事　師云斷碑橫古路　僧禮拜　師云何不問法眼下事　學云留與和尚　師云巡人[狂-王+巳]夜。

　　乃云會即事同一家不會萬別千差一半喫泥喫土一半食麥食麻或即降龍伏虎或即摝蜆撈蝦禾山唯解打皷祕魔一向擎[扠-一]者箇一場戲𥬇皆因微𥬇拈花白雲隨隊骨董順風撒土撒沙若無者箇腸肚如何衣錦還家且道還家一句作麼生道今日榮華人不識十年前是一書生。

　　上堂云但知喫果子莫管樹曲录不識曲录樹爭解喫果子不過祖師關爭會敵生死如何是祖師關拈却大案山。

　　上堂云一向恁麼去路絕人稀一向恁麼來辜負先聖云此二途祖佛不能近設使與白雲同生同死亦未稱平生何也鳳凰不是凡間鳥不得梧桐誓不捿。

　　上堂舉法眼道識得橙子周帀有餘雲門道識得橙子天地懸殊師云這兩人一人過舡一人渡水若點撿得出許你具正法眼。

　　上堂云望天祈好雪祥瑞實難加鵲噪青松上變成白老鵶紫騮牽出薄寒馬金鐙粧成銀鏤花苦苦苦箇什麼忽然變成雨。

　　石臺師弟至上堂僧問如何是和尚家風　師云鐵旗鐵皷　學云只有者箇為復別有　師云採石渡頭看　學云或遇客來如何祗待　師云龍肝鳳髓且待別時　學云客是主人相師　師云謝供養。

　　乃云昔日先師頌臨濟三頓棒云一拳拳倒黃鶴樓一剔剔翻鸚鵡洲有意氣時添意氣不風流處也風流大眾若到白雲門下須要眾人助拳。

　　上堂舉起拳頭云若喚作拳頭一似不曾行脚若不喚作拳頭對面相謾除此之外也少一拳不得。

　　出隊歸上堂云出隊半箇月眼不見鼻孔忘却祖師禪拾得箇骨董且道向什麼處著一分奉釋迦牟尼佛一分奉多寶佛塔。

　　謝首座上堂云弥勒看不見釋迦說不得恁麼尊貴生日用無[前-刖+(老-匕+工)]忒得不得識不識三德六味味逾多千古萬古為規則。

　　上堂僧問如何是燃燈前　師云令人疑著　學云如何是正燃燈　師云錯認定盤星　學云如何是燃燈後　師云一場懡㦬。

　　乃云每月有箇十五無始劫來盡數數到弥勒下生未免有甜有苦且道畢竟如何南山白額大蟲元是西山猛虎。

　　上堂云日可冷月可熱眾魔不能壞[匕/具]說大眾作麼生是[匕/具]說潑狼潑賴若信不及白雲為你道一要眾人會二要龍神知乃拈起法衣云者箇[匕/具]紅色剛然道是緋。

　　上堂云風和日暖古佛家風栁綠桃紅祖師巴鼻眼親手辦未是惺惺口辯舌端與道轉遠從門入者不是家珎且道畢竟如何相見又無事不來還憶君。

　　上堂僧問如何是白雲為人親切處　師云愛捩轉人鼻孔　學云便恁麼去時如何　師云不知痛痒漢。

　　乃云四海五湖竒士圍遶無狀村夫只解拖犁拽杷水草無底鉢盂高懸羊頭賣狗肉時中那辨精與麤恁麼續佛壽命誠哉天地懸殊誰有拔山之力撗身擔荷也無有麼有麼有即家門富貴無那辜𧴥老盧。

　　上堂舉僧問巴陵鑒和尚祖意教意是同是別鑒云鷄寒上樹鴨寒下水師云大小大巴陵只道得一半白雲即不然掬水月在手弄花香滿衣。

　　上堂云春風別有巧工夫吹綻百花品類殊唯有牡[舟-(白-日)]并芍藥時人一見便歡娛且道衲僧分上成得什麼邊事拈來嗅罷歸何處透骨馨香付老盧。

　　上堂僧問達磨面壁時如何　師云計較未成　學云二祖立雪時如何　師云將錯就錯　學云只如断臂安心時又如何　師云煬帝開汴河　學云𢝰不恁麼時如何　師云却問取二祖。

　　乃舉達磨問二祖作什麼二祖云請師安心白雲當時若見好與二十棒何故他人覷見將謂兩箇說安心法畢竟如何菩薩龍王行雨潤遮身向上數重雲。

　　上堂云昨日閙閧閧今朝靜悄悄子規枝上啼蝦蟆鑽入草好箇寒食天辜負白雲老。

　　為亡僧下火提起火把云大眾三𠀍諸佛向火燄裏轉大法輪聞名不如見面今日智悟上座見面不如聞名。

　　上堂舉龐居士問馬大師不與萬法為侶是什麼人大師云待汝一口吸盡西江水即向汝道師云一口吸盡西江水洛陽牡円新吐蘂簸土颺塵勿處尋擡頭撞著自家底。

　　結夏上堂云聖制已臨時當初夏幽邃之巖巒蒼翠畢鉢無差潺潺之溪谷清泠曹溪髣髴稱衲子安居之地實吾家禁足之方大敝禪關巨延儔侶扶立宗旨高建法幢上荅君親下資含識莫不栴檀林中栴檀林師子王多師子眾師子眾共躋攀萬象森羅指掌間大眾灰頭土面從他𥬇贏得白雲堆裏閑。

　　上堂卓拄杖一下乃舉起云拄杖子敢問你還說得如來禪麼自云說不得還說得祖師禪麼自云說不得既說不得白雲今日出自己意去也出自己意小兒子戲人天眾前討甚巴鼻。

　　上堂僧問如何是白雲一滴水　師云打碓打磨　學云飲者如何　師云教你無著麵處。

　　乃云恁麼恁麼蝦跳不出㪷不恁麼不恁麼弄巧成拙軟似鐵硬如泥金剛眼睛十二兩衲僧手裏秤頭低有價數勿商量無鼻孔底將什麼聞香。

　　邑中升座云白雲相送出山來滿眼紅塵撥不開莫謂塵中無好事一塵一剎一樓臺。

　　上堂舉馬大師不安院主問云和尚近日尊位如何大師云日面佛月面佛師云會麼如不會白雲與你頌出𩫾鬟女子𦘕娥眉鸞鏡臺前語似癡自說玉顏難比並却來架上著羅衣。

　　炙茄會上堂云六月三伏天火雲布郊野松間臨水坐解帶同歡奲毳侶弄荷花賔朋傾玉斚紅塵事繁華碧洞何瀟洒重會在明年相期莫相捨白雲曾有約願結青蓮社。

　　上堂云佛祖生𡨚家悟道染泥土無為無事人聲色如聾瞽且道如何即是恁麼也不得不恁麼也不得恁麼不恁麼𢝰不得忽有箇出來道恁麼也得不恁麼也得恁麼不恁麼𢝰得則向伊道我也知你向鬼窟裏作活計。

　　上堂云先入白雲門次過白雲浪吞底栗蒲禪喫底籼米飯君子如到來好好看方便。

　　上堂僧問如何是道　師云治平郡　學云如何是道中人　師云赤心為主　學云未審道與道中人相去多少　師云名傳天下。

　　乃舉僧問南泉如何是道泉云平常心是道又龐居士問馬大師不與萬法為侶是什麼人大師云待你一口吸盡西江水即向你道師云為復是同是別同則神出[鬼-(白-日)]沒別則醉後添盃畢竟如何待你念得熟向你道。

　　上堂云釋迦弥勒猶是他奴且道他是誰便下座。

　　上堂云五千四十八卷教理行果成見祖師門下商量須知一貴一賤貴則珠玉難偕賤則分文太遠有人於此辯得白雲與你三十忽有箇漢出來道大丈夫賞罸分明不知是那箇三十良久云三十年後。

　　上堂云三處移場定是非頑心不改在家時呼兄喚弟長如此且作隈雚老古錐。

　　陳助教入山煎茶上堂云戒定慧相扶堂堂大丈夫吹毛光燦爛佛祖不同途。

　　謝典座上堂云白雲嵌枯老漢要喫無皮酸饀典座取巧安排一任眾人𠯗噉良久云羊羹雖美眾口難調。

　　上堂舉僧問馬大師離四句絕百非請師直指西來意大師云我今日勞倦不能為汝說去問取智藏僧問智藏藏云我今日頭痛不能為你說去問取海兄僧問海兄海云我到者裏却不會僧却舉似大師大師云藏頭白海頭黑師云馬大師無著慚惶處只道得箇藏頭白海頭黑者僧將一擔矇𥋾換得箇不會若也眼似流星多少人失錢遭罪。

　　上堂云庭開金菊宿根生來雁新聞一兩聲昨夜七峯牽老興千思萬想到天明。

　　冬日上堂云達磨西來事久多變後代兒孫門風無限攪擾身心一團麻線白雲今日都通截斷大眾一百單五近清明上元定是正月半。

　　次日上堂云一陽生後正嚴寒皎潔蟾蜍挂碧天氷鎖瀑泉聲細碎風搖危木影攣拳狂猿抱子藏深洞羸鶴將鶵逐老仙莫謂可師徒立雪方知古德用心堅。

　　上堂舉德山問龍潭久響龍潭及乎到來潭又不見龍又不現潭云子親到龍潭師云龍潭老人可謂[騎-大+(立-一)]賊馬趕賊便下座。

　　送諸郡化主上堂云荷眾諸禪流才能足機劃逢人定有錢見面寧無麥已是吾家兒久為物外客溫柔一手擡剛硬雙拳搦牙爪一時全勝南山白額。

　　上堂云一代時教五千四十八卷空有頓漸豈不是有永嘉道亦無人亦無佛大千沙界海中漚一切聖賢如電拂豈不是無大眾若道是有違他永嘉若道是無又違釋迦老子作麼生商量得恰好若知落處朝見釋迦暮叅弥勒若也未明白雲為你點破道無不是無道有不是有東望西耶尼面南看北斗。

　　上堂云說佛說法拈槌竪拂白雲萬里德山入門便棒臨濟入門便喝白雲萬里然後恁麼也不得不恁麼也不得恁麼不恁麼𢝰不得也則白雲萬里忽有箇出來道長老你恁麼道也則白雲萬里者箇說話喚作矮子看戯隨人上下三十年後一場好𥬇且道𥬇箇什麼𥬇白雲萬里。

　　上堂云白雲門前路往復行大步中間有一片方塼你諸人為什麼却蹋不著。

　　王提刑入山上堂云祖師門下如箭中的手辦眼親無得無失僧問朝蓋臨筵清風帀座學人上來請師决破　師云殘臘一雨即漸迎春　學云天𡸁寶蓋地布金蓮去也　師云未為多在　學云多底事作麼生　師云人天眾前不欲造次　學云覺海波瀾增浩渺釋天日月轉光輝　師云也不消得。

　　乃舉阿難問迦葉𠀍尊傳金襴外別傳何物迦葉召阿難阿難應喏迦葉云倒却門前剎竿著又永嘉道建法幢立宗旨明明佛勑曹溪是師云迦葉教倒却剎竿永嘉又教立宗旨且道倒底是立底是到者裏須是具擇法眼始得畢竟如何倒也七縱八橫立也二三成六七峯閣上共談玄一句一言清耳目。

　　舒州海會演和尚語錄序

　　粤自
靈山拈出葱嶺傳來天下叢林分枝布葉石霜古月海會重圎介在祖山隱若敵國誰主茲地
演公其人。

　　演公系本蜀川令行淮甸三提宗印二紀于茲仁義道中空華結果荊𣗥林內石筍抽條莫疑優鉢現前翻作葛藤會去。

　　克勤上人錄其語要俾之賛揚兔角龜毛敢言有實狐裘羔袖終愧非冝。

　　紹聖二年十一月二十四日宣德郎新[前-刖+(老-匕+工)]知蘄州蘄水縣事𠔥兵馬監押武[騎-大+(立-一)]尉河間劉　　[跳-兆+(敲-高)]　　謹序

　　再序

　　海會演師昔行脚至白雲峯頂逢一善知識據師子座現比丘身為無所為說無所說有時挐雲擭浪游戱自如有時截鐵斬釘[狂-王+巳]干不可諸方輻湊四眾景從罔測其由舉皆自失。

　　師獨熟視而𥬇莫逆於心曾未踰時遂蒙受記天人叶賛自四面而住太平父子相承由太平而來海會隨機荅問因事舉揚不假尖新自然竒特其徒纂集請余為之序欲傳於𠀍云紹聖二年十一月初十日述。

　　楊州錄事叅軍[口/矢]郡朱　元𥘑　序

　　海會後錄

　　叅學　　　智宣　　集

　　歸新僧堂上堂云十月今朝初一新搆雲堂已畢聖眾已得安居雅麗全勝舊日於中受用之時凡百㸦相愛惜願存古佛家風三有四恩獲益慶懺別有上聞具位題名立石敢勸遠近諸檀越記取摩訶般若波羅蜜忽有箇出來道長老不妨好文章乃云咄白雲口裏道誰敢道不好。

　　提刑入寺上堂云兵隨印轉將逐符行大權菩薩覆護眾生相順者善言誘諭凶頑者枷棒縱橫中間有箇沒量大漢金鎖玄關留不住聖凡位裏莫能收若柰何不得佛法無靈驗白雲有箇消息試說看古人云無邊剎境自他不隔於毫端十𠀍古今始終不離於當念納須弥於芥中擲大千於方外變大地為黃金攪長河為酥酪到者裏合作麼生國土動搖迎勢至寶花弥滿送觀音。

　　端午上堂舉昔有秀才造無[鬼-(白-日)]論論就纔放筆有[鬼-(白-日)]現身斫手謂秀才云你爭柰我何白雲當時若見便以手作鵓鳩觜向伊道谷谷呱。

　　上堂舉肅宗帝問忠國師百年後所須何物國師云與老僧造箇無縫塔帝曰請師塔㨾國師良久云會麼帝曰不會國師云吾有弟子躭源却諳此事請詔問之師云眾中盡道國師良久殊不知懸皷待槌當時肅宗若是作家君三待伊道教詔躭源但向道國師國師何必肅宗後詔躭源源呈頌湘之南潭之北中有黃金充一國無影樹下合同舡瑠璃殿上無知識師代肅宗云閑言語雪竇頌道無縫塔見還難澄潭不許蒼龍盤層落落影團團千古萬古與人看師云雪竇可使千古傳名老僧秖愛他道澄潭不許蒼龍盤首尾一時貫串秖如前來一絡索拈放一邊且道畢竟如何乃云姹女已歸霄漢去獃郎猶自守空房。

　　上堂舉僧問雲門如何是超佛越祖之談門云糊餅白雲即不然忽有人問如何是超佛越祖之談只向伊道驢屎似馬糞又云破草鞋又云靈龜曳尾且道是同是別試辯看。

　　上堂僧問如何是極則事　師云何須特地。

　　乃舉僧請益瑯瑘清淨本然云何忽生山河大地瑯瑘云清淨本然云何忽生山河大地其僧有省師云金屑雖貴落眼成翳。

　　上堂云祖師遺下一隻履千古萬古播人耳空自肩擔跣足行何曾踏著自家底。

　　上堂云行者不報來打皷曲录木頭上不免將錯就錯叅。

　　上堂云子丑寅夘[辰-二+工]巳午未申酉戌亥終而復始有猒有愛畢竟如何但管熟念。

　　上堂云遍周沙界幾曾移步深山白雲是何報土若是[匕/具]家道人日洗鉢盂兩度。

　　新鞔法皷上堂云多載頑皮擊不響新皮纔動震天雷無滯莫言隨勢去有聲誰謂不平來何也雙眼聽不聞雙耳覷不見一條平坦路是誰沒方便。

　　上堂云本末須歸宗尊𤰞用其語利劒擲虚空大棒打老䑕。

　　上堂舉𠀍尊滅後諸聖弟子於畢鉢巖中結集法藏阿難既陞座形儀與佛無殊大眾遂生三疑一疑阿難成佛二疑佛再現身三疑他方佛化阿難唱云如是我聞眾疑皆息當時若有箇漢出眾云大眾依而行之各自散去免見滿藏琅函攪人膓肚然雖如是猶未剿絕在何也阿難道如是我聞白雲也道如是我聞若道當時是重古輕今若道即今是重今輕古要會麼優曇花不開跡絕無香氣。

　　上堂云六祖能大師是箇大癡漢後代兒孫多展轉生惑亂子細好思量白雲不著便。

　　上堂僧問百尺竿頭如何進步　師云快走始得　乃舉雲門道聞聲悟道見色明心觀𠀍音菩薩將錢來買糊餅放下手元來却是饅頭雲門好則甚好竒則甚竒要且只說得老婆禪若是白雲即不然作麼生是聞聲悟道見色明心遂作打杖皷勢云堋八囉札。

　　上堂云四五百石麥二三千石稻好箇休粮藥𦒿婆不得妙。

　　上堂舉龍牙云天下名山到因脚年深辛苦與韈著而今老大不能行手裏把柄破木杓白雲即不然脚也不能著草鞋手亦不能把木杓端坐受供養施主常安樂。

　　上堂云達磨西來事今人𧬒揣量天河爭起浪月挂不聞香何也見成公案。

　　安樂院主修齋上堂云昨夜得一夢夢見臻公在天宮與帝釋對坐臻問帝釋曰天上有五衰相是否釋云此是佛之所說豈可妄言於是帝釋却問臻云我聞閻浮提有不持戒者是否臻云此是佛之所說豈可妄言良久臻云天宮雖樂不是久居遂下十八重地獄乃見閻王居正殿與地藏菩薩耳語臻便出門首見一青衣童鞠躬云東海龍王請伴諸羅漢齋臻遂往赴齋迴得數顆如意珠一時分付諸門人白雲被珠光一爍忽然夢覺以至今朝諸法乳為臻公設齋請白雲陞座大眾且道昨夜夢底是適來說底是眾中盡是久叅先德禪中之精若人辨得試出來露箇消息看有麼有麼若無白雲又有箇古話釋迦老子在跋提河側般涅槃了迦葉始至遶金棺而哭於是𠀍尊為現雙趺大眾且道般涅槃時是現雙趺時是乃云止止不須說我法妙難思諸增上[慢-又+万]者聞必不敬信。

　　謝監收上堂云人之性命事第一須是○欲得成此○先須防於○若是[匕/具]○人○○。

　　上堂僧問不昧當機請師直道　師云捏聚放開　乃舉僧辭趙州州云有佛處不得住師云換却你心肝五臟無佛處急走過師云鴈過留聲三千里外逢人不得錯舉師云出門便錯僧云恁麼則不去也師云種粟却生豆州云摘楊花摘楊花師云不覺日又夜爭教人少年。

　　小叅云達磨西來不立文字直指人心見性成佛忽有箇出來道長老尋常室中愛問人如何是你心某甲即不會却問長老如何是和尚心老僧即向他道却來者裏捋虎鬚什麼心造次說向你他若又問栢樹子話長老作麼生會向伊道我有箇方便有甚方便却須先問取首座又問德山入門便棒作麼生會我聞便[冉-工+又]戰臨際入門便喝作麼生會是什麼破草鞋直饒一時透過也是七九六十八。

　　中秋上堂云中秋月中秋月古今盡謂尋常別別不別皎皎清光遍大千任從天下紜紜說。

　　上堂僧問一代時教是箇切脚未審切那箇字　師云鉢囉穰　學云學人秖問一字為什麼却荅許多　師云七字八字　學云也是慣得其便　師云許多時茶飯元來也有人知滋味。

　　乃云祖師心印好消息處無消息無消息古篆分明拈起也大千岋𡼑放下也凡聖同源有時印却諸人面門自是諸人甘伏不肯承當帶累白雲受屈且道過在什麼處。

　　上堂拈起拄杖子者箇拄杖子不從天台南岳得亦不在此土西天且道生在什麼處若也知生處同得受用若也不知遂靠却下座。

　　上堂舉妙湛𢝰持不動尊首楞嚴王𠀍希有銷我億劫顛倒想不歷僧祇獲法身大眾若作禪會則謗經若作經會則謗禪若作一團則儱侗有人跳得日銷萬兩黃金若跳不出有處著你在。

　　上堂云但知月圎月缺誰知月缺月圎忙忙乗舡過水不知過水乗舡百年三萬六千日等閑老却失顏各自照鏡看是什麼面孔。

　　上堂舉僧問洞山如何是善知識眼山云紙撚無油若問白雲對道無油不點燈雖然如是也較洞山三千里秖是其間有箇好處有甚好處諸人黑地裏撞著露柱悟去也不定。

　　[止/(戊@示)]朝上堂云威音王已前也恁麼威音王已後也恁麼三𠀍諸佛也恁麼西天四七唐土二三也恁麼前年去年也恁麼明年後年更後年外後年也恁麼忽有箇出來道和尚和尚和尚自云若不被他喚住便一百年也只恁麼復云元正啔祚萬物咸新去年乞火和煙得今日擔泉帶月歸晷運推移日南長至當軒有直道無人肯駐脚孟春猶寒伏惟首座大眾起居萬福蘇武牧羊海畔累日忻然李陵望漢臺邊終朝𥬇發落在甚處人義只從貧處断𠀍情偏向富門多。

　　上堂僧問如何是本分事　師云結舌無言。

　　乃云每日起來拄却臨際棒吹雲門曲應趙州拍擔仰山鍬駈溈山牛耕白雲田七八年來漸成家活更告諸公每人出一隻手共相扶助唱歸田樂麁羹淡飯且恁麼過何也但願今年蚕麥熟摩睺羅兒與一文。

　　上堂舉南泉云文殊普賢昨夜三更起佛見法見各與二十棒貶向二䥫圍山白雲則具大慈悲遂拍手云㬅殊室利普賢大士不審不審今後更敢也無自云一度被虵傷怕見断井索。

　　上堂云狗子還有佛性也無也勝猫兒十萬倍下座。

　　上堂舉雪峯問德山從上諸聖以何法示人山云我宗無語句亦無一法與人雪峯從此有省後有僧問雪峯和尚見德山得箇什麼便休去雪峯云我空手去空手歸白雲今日說向透未過者有兩箇人從東京來問伊什麼處來他却道蘇州來便問伊蘇州事如何伊道一切尋常雖然如是謾白雲不過何故只為語音各別畢竟如何蘇州菱邵伯藕。

　　上堂云二十五年坐這曲录木頭上舉古舉今則不無秖是未曾道著第一句眾中莫有具大慈悲者試出來道看也要眾人共知𠔥乃平生行脚有麼有麼莫道無忽有箇出來却問如何是第一句白雲不免向他道放憨作麼。

　　上堂云難難幾何般易易沒巴鼻好好催人老默默從此得過這四重關了泗州人見大聖叅。

　　上堂云是法不可示言詞相寂滅這兩句猶較些子忽遇羚羊掛角時如何直上指云天天久立。

　　上堂僧問如何是佛　師云口是禍門。

　　乃云今日上元之節處處燈光皎潔不知天意如何瑞雪翻為苦雪貧窮變作殭蚕烏龜凍得成鼈唯有四海禪流箇箇眼中添屑何故不說不說下座。

　　請化主上堂云造化之功祖宗門下作天地發生之氣春夏秋冬決含靈顛倒之心常樂我淨若據衲僧用處又且不然變大地為黃金攪長河為酥酪猶未稱白雲在忽有箇漢出來道似恁說話只是箇貪心不足漢自云道著叅。

　　上堂舉達磨大師云誰得吾正宗出來與汝證明尼𢝰持云據某見處如慶喜見阿閦佛國一見更不再見達磨云汝得吾皮道育云據某見處寔無一法當情磨云汝得吾肉二祖禮三拜依位而立磨云汝得吾髓師云當時若見他三人恁麼道各人好與三十棒只如白雲今日也合喫二十九棒留一棒與汝諸人其間若有知痛痒者不辜負先聖亦乃得見白雲其或未知堂裏喫粥喫飯更須爛嚼多見是渾圝吞却。

　　上堂舉釋迦如來往忉利天為毌說法優填王思佛命匠人雕栴檀像及至𠀍尊下來像亦出迎諸人且道下來底是出迎底是又教中道如來者無所從來亦無所去莫是法身無來去化身有來去麼若人於此見得日消萬兩黃金其或未然草鞋錢教什麼人還。

　　上堂云說禪被禪纏不說却成現若[匕/具]箇不說[匕/具]箇好方便如馬前相撲似霹靂閃電會即大富貴不會空對面。

　　因齋上堂云不寒不暖喜春遊士女傾心結預修自覺一生如幻夢始知百歲類浮漚子規啼處[匕/具]消息芍藥開時野興幽此箇門風誰會得等閑白却少年頭。

　　上堂云前迴底今日使不著今日底後次使不著使不著說不著重遭撲自古至如今誰錯誰不錯忽有箇出來道白雲不是今日錯也自云錯錯下座。

　　師一日持錫遶方丈行問僧還有屬牛人問命麼無對　遂云孫賔今日開鋪並無一人垂顧可惜三尺龍[肆-聿+((彰-章)/(泳-永+頁))]喚作尋常破布。

　　上堂云有一則竒特因緣舉似諸人欲說又被說礙不說又被不說礙欲舉山河大地又被山河大地礙從教頭上且安頭[匕/具]金不愽鍮丈夫意如此快樂百無憂。

　　上堂舉僧問曹山佛未出𠀍時如何山云曹山不如出𠀍後如何山云不如曹山師云若以𠀍諦觀之曹山合喫二十棒若以祖道觀之白雲合喫二十棒然雖如是棒頭有眼兩人中一人全肯一人全不肯若人點撿得出許你具半隻眼。

　　上堂云你等諸人見老和尚皷動唇吻竪起拂子便作勝解及乎山禽聚集牛動尾巴却將作等閑殊不知簷聲不断前霄雨電影還連後夜雷。

　　上堂云釋迦已滅弥勒未生森羅萬象推向一邊且作麼生是你諸人常住法身乃云有功無功莫使腹空請供頭修造上堂云白雲今日權將大宋𠀍界作一面碁盤先將東嶽太山南嶽衡山西嶽華山北嶽恒山中嶽嵩山定却五方次將五臺峨嵋支提羅浮以為相助左畔則斜飛鴈陣右邊則虎口雙關遂舉手云且道這一著落在什麼處若知落處便為敵手若也未然白雲試通箇消息十九條平路爭功勢未休莫教一著錯敗子卒難收。

　　正旦上堂元正啔祚西天此土萬物咸新獬豸麒麟應時納祐誠言不謬孟春猶寒種種多般伏惟首座大眾普天齊用洎諸知事懷才抱義并諸化主如龍似虎尊體起居萬福直是如金如玉[止/(戊@示)][止/(戊@示)]三百六十管取粥足飯足。

　　因齋上堂云二月中春物象鮮盡塵沙界一般天蒼莓雨洗去冬雪野火風飄昨夜煙危嶺乍聞猿嘯日長江時見客乗舡人生幾度逢斯景好是誠心種福田。

　　端午上堂僧問今朝五月五權罷䒵芸皷雖是無事人亦請燒一炷　師云急急如律令　進云也待小[鬼-(白-日)]做箇伎倆　師云鍾馗嚇你。

　　乃云今日端午節白雲有一道神符也有些小靈驗不敢隱藏舉似諸人一要今上皇帝太皇太后聖躬萬[止/(戊@示)]二要合朝𡖖相文武百官州縣寀寮常居祿位三要萬民樂業雨順風調有箇符使却來報白雲道諸處盡去徧只為神通小不柰一件事何遂問他是甚事使云禪和子鼻孔遼天白雲向伊說莫道你我尚不柰何然雖如是澤廣藏山理能伏豹畢竟如何一抽三二添四黃牛角向天八脚𡸁過鼻急急下座。

　　上堂舉尼問趙州如何是密密意州於尼腕上掐一掐尼云和尚猶有這箇在州云你猶有這箇在師云此尼若是箇人但向他道也放和尚不得。

　　上堂僧問天下人舌頭盡被白雲坐斷秖如白雲舌頭未審是什麼人坐断　師云東村王大翁。

　　乃云日用事無別慿君為甄別若於言上會知君打不徹不於言上會心頭似火熱先過趙州關剪断白雲舌不負先聖恩歸堂且憩歇。

　　上堂云若要天下撗行見老和尚打皷升堂七十三八十四將拄杖驀口便築然雖如是拈却門前上馬臺剪断五色索方始得安樂。

　　小叅僧問德山不荅話千古把断要津白雲今夜小叅未審如何施設　師云我不可承嗣端和尚不得也　學云作家宗師天然有在　師云是何言歟　進云只者箇又為甚人施設　師云你還信得及麼　進云教某甲作麼生信　師云你是會來問不會來問　進云某甲却是不會來問　師云昨日也恁荅一僧來　進云今日為甚却干戈相待　師云只為買賣不當價　進云壓良為賤則得爭柰有諸方在　師云大眾看取者一貟禪客　進云放過一著　師云噓。

　　乃舉陸亘大夫問南泉弟子家中有一片石也曾坐也曾卧擬[錐/乃]作佛得麼泉云得陸云莫不得麼泉云不得大眾夫為善知識須明決擇為什麼他人道得也道得他人道不得也道不得還知南泉落處麼白雲不惜眉毛與你注破得又是誰道來不得又是誰道來你若更不會老僧今夜為你作箇樣子乃舉手云將三界二十八天作箇佛頭金輪水際作箇佛脚四大洲作箇佛身雖然作此佛兒子了你諸人又却在那裏安身立命大眾還會也未老僧作第二箇樣子去也將東弗于逮作一箇佛南贍部洲作一箇佛西瞿耶尼作一箇佛北鬱單越作一箇佛草木叢林是佛蠢動含靈是佛既恁麼又喚什麼作眾生還會也未不如東弗于逮還他東弗于逮南贍部洲還他南贍部洲西瞿耶尼還他西瞿耶尼北鬱單越還他北鬱單越草木叢林還他草木叢林蠢動含靈還他蠢動含靈所以道是法住法位𠀍間相常住既恁麼你又喚什麼作佛還會麼忽有箇漢出來道白雲休寐語大眾記取這一轉。

　　上堂云平生百了千當底正好喫棒且道過在什麼處打你百了千當。

　　上堂云去聖時遙人多懈怠逆則生嗔順則生愛且道作麼生是不瞋不愛東海剪刀西畨皮袋。

　　上堂僧問承師有言山前一片閑田地秖如威音王已前未審什麼人為主　師云問取寫契書人　學云和尚為甚倩人來荅　師云秖為你教別人問　學云與和尚平出去也　師云大遠在。

　　乃云五目莫覩其容二聽絕聞其響有功者罸無功者賞拈須弥山秤來二兩忽有箇道一方知識為什麼大秤秤人物事自云官不容針私通車馬。

　　謝街坊上堂云街坊昨日將一把沙到方丈前一見老僧劈面便撒頼遇老僧先見衫袖一遮並不妨事今朝舉似大眾不敢隱藏何故賞伊膽大下得者箇手脚忽有人問白雲為什麼只恁休去不見道老不以筋力為能然雖如是賔主歷然。

　　上堂僧問如何是佛　師云許多時向什麼處去來。

　　乃云達磨未來時冬寒夏熱達磨來後夜暗晝明諸人若下得一轉平實語喫鹽聞鹹喫醋聞酸若道不得迦葉門前底。

　　上堂云若論此事如人愽戯相似忽然贏得身心歡喜家業昌盛覆隂兒孫不覺輸他自然迷悶然雖有輸有贏此事還在白雲今日有條攀條無條攀例不見陸亘大夫與南泉看雙陸次大夫撮起骰子問南泉云恁麼不恁麼便恁麼信彩去時如何南泉云臰骨頭十八大眾此去縣城不遠外人聞得便來捉賭時又且如何乃云白雲自有道理記得龍牙道學道先須有悟由還如曾𨷖快龍舟雖然舊閣閑田地一度贏來方始休。

　　上堂云目犍連雙足越坈大迦葉聆箏起舞畢陵迦訶駡河神迦留陁夷埋身糞壤此事教中一一有出處𢝰道是習氣秖如祖師門下達磨九年面壁秘魔擎杈禾山打皷石鞏彎弓雪峯輥毬國師水椀歸宗拽石德山入門便棒臨際入門便喝無業纔有人問便道莫妄想且道是箇什麼眾中還有久叅先德天下撗行具頂門上眼底衲僧麼出來為白雲證據也要暢快平生有麼有麼若無三十年後此話大行且道畢竟如何朱夏火雲歸碧洞清秋危露滴金盤。

　　先師忌晨上堂云去年正當恁麼時多前年三件事今年正當恁麼時多去年七件事這十件事數不過者甚多何也去却七三存一事是去年說是今日急如箭黑似漆無言童子口吧吧無足仙人擗胷趯乃云交下座。

　　與能表白起喪云本是你送我今朝我送你生死是尋常推倒又扶起至墳所復謂眾云今朝正當三月八送𣩵之人且聽說君看陌上桃花紅盡是離人眼中血。

　　上堂云仲春漸暖牡円生𡖉紫鷰攢身黃鸎開眼共賞芳春三盃兩盞唯有白雲一生擔板。

　　偈頌

　　投機

山前一片閑田地义手叮嚀問祖翁幾度賣來還自買為憐松竹引清風

　　題東頴西湖簡太守李秘監

脩竹喬松積翠隂綠楊紅蘂徧園林到頭須讓西湖水淡靜還如君子心

　　悼浮渡圎鑑禪師

浮渡嵓前青瘦栢叢林聳出摽風格夜來寒影落西衢誰唱胡家十八拍

　　聞角

幽幽寒角發孤城十里山頭漸杳冥一種是聲無限意有堪聽有不堪聽

　　嘉隱堂

一松一竹一溪雲時有清風伴月輪䆫外泉聲長似雨逈然居者不知春

　　賦祖花次李提刑韻

此花逈與人間別結果開花當處生要會祖師端的旨未萌天地已先成

　　悼投子青禪師

寂住峯頭雲灑落曹溪水高張浮渡帆直入大洋裏運載既緣終昨夜狂風起鬢角女子戴瓊花八十翁翁穿繡履

　　次韻詶黃龍圖

海會雲山疊亂青龍潭瀉碧聲泠泠使君乞與安閑地時共禪徒終夜聽

　　次韻詶蘄倅李朝奉

諦當之言不在多文殊不二問維摩趙州眼爍四天下頼有同叅凌行婆

　　[寄-大+(立-一)]高臺本禪師法兄

春山望極幾千重獨凭危欄誰與同夜靜子規知我意一聲聲在翠微中

　　[寄-大+(立-一)]太平燈長老

白雲嵓上月太平松下影深夜秋風生都成一片境

　　次韻詶甘露顒長老

本自居山不厭山水聲山色異人間知音若會儂家意任是危層亦共攀

　　送仁禪者

秋雲秋水兩依依塞鴈聲聲度翠微多向洞庭青草岸楚天空闊不知歸

　　次韻詶高臺師兄

每覽嘉隱篇清風益可愛有時說向人時人都不會囬首望衡岳岳山千里外獨步立斜陽䬃䬃聞秋籟俳佪兩澗齊瀉碧垂雙帶長沙波浪深湍流轉霶霈

　　詶石秀才

昨夜西風激怒濤驚翻舊事沒絲毫凭欄𥬇罷思量著望斷長天月色高

　　送朱大𡖖

但得心閑到處閑莫拘城市與溪山是非名利渾如夢正眼觀時一瞬間

　　病起

病來又病皮黏骨抖擻起來無一物行不成步語聲𠇓鼻孔依前空突[一/几]

　　[寄-大+(立-一)]李元中

[寄-大+(立-一)]盡千張𥿄徒煩心手勞人情如太華爭似道情高

　　山居

床是柴棚蓆是茅枕頭葛怚半中凹霜天索寞人投宿睡到平明手脚交

　　東頴途中

一宿成家步孤雲萬里游吾門隨處靜𠀍路幾時休舉首問明月慿心[寄-大+(立-一)]斗牛歸期何太晚猶尚往他州

　　擬雲送信禪者作丐

春晴觸石欲高飛皖伯臺前度翠微本自無心為雨露何曾有意𣳘天機風雷𠋣勢聲光遠草木乗隂色澤肥莫謂功成空聚散巖房潜約幾時歸

　　[寄-大+(立-一)]諸郡丐者

坐一須走七古聖留蹤跡此土與西天箇箇明格尺點䥫化為金喝石變成壁大力那羅延是誰親中的

　　遷住白雲入院後示二三執事

登山須拄杖渡水要行舩有客開顏𥬇無愁展脚眠萬般存此道一味信前緣試比紅塵裏清虚直幾錢

　　[寄-大+(立-一)]舊(三首)

木落高秋玉露垂䆫前黃菊漸離披白雲片片迎新鴈不是知音說向誰

[寄-大+(立-一)]書未到他先望傳語不來我未知度日林泉無𠀍慮斂眉偷看白猿兒

梅花欲謝不謝桃花欲開不開思君共聽猿啼處一片白雲天外來

　　送化主(三首)

嵓縫迸開雲片片半籠幽石半從龍為霖普潤焦枯後却入煙蘿第一重

莫論人情與道情大都物理自分明皖公山下長流水今古滔滔徹底清

庭無立雪人路有塵埃客傾盡此時心松間贈行色

　　示學徒(四首)

學道之人得者稀是非長短幾時虧若慿言語論高下恰似從前未悟時

空門有路人皆到到者方知滋味長心地不生閑草木自然身放白毫光

一片秋光對草堂籬邊金菊預聞香蟬聲未息涼風起勝似征人歸故鄉

終日談玄第一宗枯河道裏覔魚蹤直饒祖佛無階級須向竒人棒下通

　　送己德二禪者之長安緣幹

二人同心其義断金古今有此吾道堪任山之厚重海之淵深白雲留不住祖佛莫能禁極目少林峭峙傍觀華岳崟岑分得維摩按指法且彈一曲訪知音

　　山中四威儀

山中行携藍採蕨稱幽情牧童唱罷胡家曲子規枝上一聲聲

山中住萬疊千重誰伴侶縱使知音特地來雲深必定無尋處

山中坐月夜霜天寒鴈過炉灰撥盡未成眠報曉靈禽清耳朶

山中卧一片清光高鑑我但得身心到處閑多年布衲從教破

　　次韻詶吳都曹

山家旨趣最幽微路轉峯囬到者稀一鉢黃菁消永日滿頭白髮已玄機遶巖瀑布䆫前落哭月狂猿嶺上飛自得平生觀不足那知浮𠀍是𠔥非

　　自述[匕/具]賛(二首)

以相取相都成幻妄以[匕/具]求[匕/具]轉見不親見成公案無事不辦百年三萬六千日翻覆元來是這漢

我[匕/具]我賛唯己自知面面相覷有甚了期

舒州白雲山海會演和尚語錄終

　　四明胡昶刊


國家圖書館善本佛典第 48 冊 No. 8939 古尊宿語錄
大隋和尚　已有行狀　馬祖第四𠀍子湖和尚名利蹤澶州人姓周氏幽州開元寺受業得法於南泉願和尚壽八十一臘六十一馬祖第三𠀍唐僖宗廣明中示寂鼓山國師和尚名神晏大梁人姓李氏衛州白鹿山受業得法於雪峰存和尚壽七十七臘五十八石頭第六𠀍五代晉天福中示寂洞山和尚名守初鳳翔人姓[估-口+(田/寸)]氏渭州崆峒山受業得法於雲門偃和尚壽八十一臘六十五　本朝太宗淳化中示寂智門和尚名光祚鄉貫姓氏受業不載得法於香林遠和尚雲門第三𠀍真宗時人

　　大隋開山神照禪師語錄序

　　開封郭　　　凝　　　　述

　　元德上人自蜀挈大隋老錄欲罄囊資鏤板於杭廣其說于天下余曰自老盧衣止不傳逮數百年枝分𣲖別披法衣據座唱道者不啻萬數大抵穿鑿破裂隨言取義析文生解求其直截根源如古尊宿者固未易得今欲闢其邪而示之正使知所趨嚮不亦難哉然𠀍必有一覩斯錄默契而獨得者庶乎佛日重輝慧命不絕於是乎書。

　　時崇寧四年閏二月十五日也

大隋神照禪師語要

　　西蜀臨卭沙門　　　元德　　重編

　　上堂云你不見道一塵含法界所以道有一智人破塵出經卷量等三千大千𠀍界你欲破不破我今　舉[起-(走-土)+(之-、)]大家求此事三千𠀍界收在一微塵四大海水歸一滴須弥納芥子中若求自己秖在一毫毛你若一毫毛處見得三千大千揔成經卷秖是自己動這箇境界不得所以真境不現說什麼纖毫覺處揔是偎刀避箭懼境藏形你喚這箇作什麼兄弟如石壓草相似或然捻却石依舊習氣秖在須是隨𩂜了却始得與境為主免塵境使喚始得大難大難千難萬難秖是殻解他後㘅鐵負鞍阿誰苦纔有些子覺觸處便擬望與人為師大錯須說凡了却凡須說聖了却聖舉一例諸無非恁麼不易不易珎重珎重下座　問如何是大隋一面事師云無東西南北　問如何是生[死-匕+巳]中事師云水上浮漚內外不見　問如何是中理一句師云表裏不從進云師决志事如何師云言下知音　問如何是道用心處師云莫自謾　問陀那微細識到此如何分師云你眼秖解觀色還解聽聲否　問萬法歸一一歸何𩂜師云萬法元不歸　問六國未寧時如何師云臣灰功進云直得君臣道合時如何師云不見有君臣　問如何是自在師云不自在進云不自在時如何師云却自在　問中雪瑤堦時如何師云不猒𠀍境　問漕溪一路事如何師云老僧道如不淨坈進云何以如此師云佛祖兩路了不相干　問久處寒巖何以日不照師云不照寒巖寒巖終不出來就你日光　問離光影如何是師性師云和光吐出進云莫[鬼-(白-日)]語師便打　問如何是最初一句師云是末是本　問如何是大隋境師云不似學人進云何故不道師云不然　問如何是最初處師云莫妄想　問隱隱不停波時如何師云敬禮常住三寶進云息浪停波為什麼沙石轉多師云為你斷伊　問學人秖如浮雲以鏡捉光何𩂜安排師云與雲為主　問寸草未生時如何師云老僧無米喫終不下大隋山　問祖意教意是同是別師云不究始不顧末　問路逢古佛時如何師云你或逢駞驢象馬喚作什麼師云夫上代諸德莫非求實不自瞞昧豈比飛蛾投火自傷自壞他明白了彼生死輪回拘障不得所以識不能識智不能知不聞道釋迦掩室淨名杜口須菩提無說而說釋梵絕聽而聽此事大難大難珎重。

　　陞座問萬法從心[起-(走-土)+(之-、)]未審心從何[起-(走-土)+(之-、)]師云石牛㳂江走水底火燒天　問如何是大隋山師云耳不聞眼不見進云如何是山中人師云千人眾裏萬人眾裏不向一人不背一人問掘一丈見一丈空將一丈土填一丈空未審空歸何處師云莫將這箇道理為佛法出去出去　問佛法遍一切處未審教學人什麼處駐足師云大海從魚躍長空任鳥飛　問撲碎驪龍珠請師明活寶師云明活寶且致作麼生是你撲碎底珠僧無語　問法報化三身佛亦非說如何是本來身師云海底如意珠始終無不應　問如何是大人相師云肚上不帖牓師問僧向什麼𩂜去僧云西山住庵去我向東山喚汝汝便來得麼僧云不然師云汝住庵未得　問生死到來時如何師云遇茶喫茶遇飯喫飯　進云誰受供養師云合取鉢盂　師庵側有一龜僧問一切眾生皮裹骨這箇眾生為什麼骨裹皮師遂捻草履向龜邊著復云會麼僧無語　問如何是諸佛法要師舉拂子云會麼僧云不會師云麈尾拂子　問如何是學人自己師云是我自己進云為什麼却是和尚自己師云是汝自己　問如何是無縫塔師云高五尺進云某不會師云鶻崙塼　問如何是一切智空師云心空即是進云更有來時作麼生師云不是空進云還稱向上事也無師云不隈　問和尚百年後付法與何人師云露柱火爐進云還受也無師云火爐露柱　有一行者領眾到師𩂜師問云叅得底人喚東作什麼對云不可喚作東師咄云臰驢漢又喚作什麼行者無語眾皆散　問但有一法耳不聞眼不見皆是光影如何是光影中人師咄云莫無禮莫無禮　問理不言詮時如何師云言詮即理　問如何是和尚家風師云赤土𦘕簸箕進云未審此理如何師云簸箕有脣米跳不出　師問座主講什麼教僧云百法論師拈拄杖云從何而[起-(走-土)+(之-、)]僧云從緣而[起-(走-土)+(之-、)]師云苦哉苦哉　師問僧什麼處去僧云禮普賢去　師舉拂子云文殊普賢揔在這裏僧作圎相拋向背後却展兩手師呌侍者云取一貼茶與這僧去　問遠聞大隋水到來秖見箇漚麻池師云汝秖見漚麻池阿裏見大隋水進云如何是大隋水師云苦澁難下觜進云還喫得否師云喫著便死　師因燒山次見一虵以杖挑向火中咄云這箇形骸猶自不放捨你向這裏死如暗得燈遂有僧問正當恁麼時還有罪也無師云石虎呌時山谷響木人吼𩂜鐵牛驚　僧因馳書辤師問曰學人此去未審師將何言到彼中師云好為通達再問臨𭭛參晚請師垂示師云無事早歸。

　　僧從五臺山來師問云五臺山何似大隋山僧問云如何是大隋山師云老僧耳背高聲問來僧高聲問如何是大隋山師云若千山與萬山　問魚遊陸地時如何師云[拗-力+刀]不曲處是闍梨所貴進云却下碧潭時如何師云立足事難明　師勘僧云從什麼處來僧云從蜀中來師云未入蜀時在什麼𩂜盤泊僧云無𩂜所師云莫是𩂜所有過耶僧云若有𩂜所鈍置人眼師云天堂地獄有一坐具分似落坈皷相似不皷而自鳴堪作什麼　問生死到來時還免得否師云飢時喫飯寒則著衣。

　　上堂云夫沙門釋子見有如無始得向一切時中與凢聖等與解[脫-兄+允]等方有少許出處若不如此大難大難珎重。

　　上堂問大地及日月時至皆歸盡未曾有一事不被無常吞還有吞不得者也無師云汝喚什麼作無常進云不究竟為無常師云無常却究竟自是汝不究竟其僧不肯師便打　師勘居士云此身是什麼服制士云父母俱亡師云喫茶去居士應喏出去師喚回咄云你對老僧謾語父母秖在你莫說學無上道自己父母尚乃不知出去出去　問如何是玄𣅀師云直須玄去進云如何是玄中玄師云不返去　問古人立雪断臂為求何法師云古人不断臂進云古人断臂因什麼道却不断臂師云自是向雪堆裏樂　問金鷄未啼時如何師云失却威音王進云正當啼時如何師乃𥬇　問柴裏䖝柴裏死水裏䖝合作麼生師云一切尋常　問金鴈附書為什麼不露翼師云不通虚信　問道場獻寶誰人能辨師云虚空能辨。

　　師忽示微疾不見客時有僧隔簾問咫尺之間為什麼不相覩師云如今相覩何不問來僧便問如何是相覩底事師云老僧不安有什麼心情對你。

　　上堂云閑即遊天寂即歸地　問上無片瓦下無卓錐時如何師云汝即今在什麼處居止　問無常迅速不與人期忽若到來時如何師云速問速問進云便問師云太不道速生　問啐啄同時如何瞻覩師云是動是靜　問出殻時如何師云是末是本又云見麼　問普雨為什麼不潤師云普雨　問滴水成氷古人為什麼不許師云古人即如此若是老僧道向虚空裏挂破瑠璃鉢　問既是師子為什被文殊[騎-大+(立-一)]　師云調伏自在　問孤巖無紋繡特達事如何師云孤巖有紋繡特達事顯現　問處水之魚為什麼渴死師云秖為魚不親下口　問父子至親𭭛路各別時如何師云為有父子　俗士施師鉢盂問未施鉢時師用什麼師云使㝡末後者一僧欲下山為眾化緣辤師師云汝若道得一句即放汝去若未然且歸堂休歇辦取自己事去師問盡十方空界是王老師檀越未審化什麼人去僧云但請和尚䟽頭來便與師道師云汝且辦自己事去　問毀佛謗僧時如何師云僧有何過佛辜負你箇什麼你毀謗他僧無語。

　　上堂云今時沙門向因中辨果果裏辨因始得僧便問有一人不屬因果時如何師近前捉㝎云我今時沙門向因中辨果果裏辨因汝云一人不屬因果別道別道僧無語師便打出。

　　上堂僧問過去未來即不問如何是現在師云虛空還[前-刖+者]得碾砑石麼　問來時無阻隔去時無滯礙正當恁麼乞師一句師云虛空無邊際大海平如掌般若性等等。

　　上堂普告大眾云汝等還知有三𩂜不立質礙有緣二際無分豈知來去三身四智非聖不無八解六通非凡不有雖則眾生盡有佛性不可將蠢蠢而對佛邪然則高下無偏爭奈途中有異此身難得胎𡖉易成況是釋子之徒又乃祖宗苗裔三衣覆體曩刼修來四事供須非從今日人前行相揔似高僧乃至語言不如俗子稱名便是傳法沙門子細尋思還傳箇什麼一向毀他經教有目如盲純乃謗於祖宗有心也秖如木石不解忖己德行終日恣縱無明以無慚愧之心兀兀何曾覺悟此身若失永刼沉淪非但却復人身有福底畜生也難得　問孤峯頂上玩月輪時如何師云何不了却孤峯事玩他月輪作什麼進云豈無內外明徹事耶師云內外明徹事作麼生進云無有不照師呵曰這鈍驢也擬學馬走僧無語　師復云問你諸方雲水闍梨莫道老僧這裏有佛法與你諸人說向諸方行脚叅尋知識說箇什麼汝又領箇什麼莫道禮三拜後便起近前問若也言下便契時猶未是了底人莫向口頭取俊他時人天眼目者非是一生兩生修來盡是恒沙劫功成果滿始得如是所以向你叢林裏示現下來秖圖你今時人勤苦修行秖恐你出家人失却人身莫等閑過日老僧這裏有什麼佛法與你諸人說自是你諸人上得山來云我修行學道是佛向上人且問你佛向下人作什麼模樣不可老僧這裏有佛向上人有佛向下人來向諸人說邪你若不言我不可知你肚皮裏事也你或若問老僧也則随汝根機與汝說不可教老僧乱道得麼秖如老僧行脚時不㨂叢林有供養無供養處秖要看他眼目稍似根性有些些器量方欲過一夏或一冬若是根性鄙劣者三朝兩日便行筭來叅六十餘貟大知識有大眼目者那無一二餘者豈有真實知見秖是圖你諸人供養欲望福報你又有什麼福報與伊不可出家來空[起-巳+(乞-乙+小)]聚頭喫飯耶𨿽然如是四大之身誰免得直饒心超聖境身是凡夫又乃假借增修今時人便去向裏許埋沒却人身諸人莫謾向口頭裏無礙却成謗佛毀法見須實見聞須實聞始得假饒說似斬釘截鐵直須時中不謾自己始得一車芥子猶未點著來時箇便道我是不思議底人[糸*(彳*(前-刖+(之-、)))]然除得身邊麁重猶餘微細不知麁重尚乃不知豈可說於解[脫-兄+允]之法細中之細佛尚不知微愚凡夫豈能測得但是𠀍間有者並從顛倒所生欲得解[脫-兄+允]塵勞無過心中自省摩訶般若是解[脫-兄+允]法身子細尋思復是誰有誰無老僧也不是醉凡詐聖秖是習氣不除上合諸佛心印中合一切人天下合蠢動含靈師僧家披如來法服須求出離時不待人光隂頃刻珎重珎重。

　　上堂僧問真如法界以三昧為香花廓周沙界亦同一家龍門為什麼無宿客灢水為什麼足蝦蟇師云真如法界不以三昧為香花廓周沙界亦無家目前問者豈不是智淵座主耶主云是師云秖這便是灢水足蝦蟇師復云拋却從前活計認本源生涯主無語師云經有經師論有論師律有律師你十二時中合談何事還因箇什麼做得模樣不可三箇作隊五箇成群[起-巳+(乞-乙+小)]衣刼食邪到處不免撓他施主坐卧心頭難勝於檀越直饒你𨁝跳向虚空裏行也是國王管界不可將持齋奉戒隨時轉一卷經用荅四㤙三有也又爭報荅得自是諸人時中事修行到辟支佛地方能消得人天供養愽地凡夫秖是異俗之形喫了不知慚愧空自[起-巳+(乞-乙+小)]說己是他非出言欲断人命根吐氣便作毒虵之行說[前-刖+者]自己三界無過毀挫他人秖如虫蟻若是古佛有此摽牓如今欲微俲些些從上已來或無此則因何所[起-(走-土)+(之-、)]如此容縱豈言清德若也不達本源未免滴瀝還他改皮換骨泥犁苦海誰人替得諸人大須竭力不得因循過日學禪學道則不無你諸人且道禪有可叅道有可學否若言有學者無有是處若言無學者亦無有是𩂜不可顒然去也因地還從此去直須打底分明了却生死根本縱饒異類中受生也終不昧己靈始得四大合成秖是汝之窟宅這邊脫去那邊早生那邊脫來這裏早別作箇模樣汝不思量看阿那箇是汝本來之身須向彼中究取莫謾走南州北州終無了日光隂迅速珎重珎重。

　　上堂云此性本來清淨具足萬德但以隨染淨二緣而有[前-刖+老]別故諸聖悟之一向淨用而成覺道凡夫迷之一向染用沒溺輪回其體不二故般若云無二無二分無別無斷故時僧遂問刼火洞然大千俱壞未審此箇性壞不壞師云壞進云恁麼則隨他去也師云隨他隨他去也僧無語時會中三百餘僧盡皆不肯皆云從上已來秖說不壞之性和尚何故却云壞邪眾各惶然時有一僧上堂頭白師云適來僧問和尚話和尚荅他其僧似不肯和尚荅底語師云只有此一僧不肯為如更有人不肯邪僧云只是一僧師云直得三千大千𠀍界人㹅不肯老僧猶較些些子非但這一僧其僧後至投子和尚處投子云闍梨近離甚𩂜僧云遠離西川大隨投子問云彼中還有尊宿也無僧云有一禪師住大隋山見有三百餘眾子云有何言句接人試與老僧舉看僧云某甲昨問大隋刼火洞然大千俱壞未審此箇壞不壞子云大隋如何荅僧云大隋荅道壞僧云某更問恁麼則隨他去也大隋又荅道隨他隨他去也子云汝作麼生會大隋語僧云某甲不肯此語子云闍梨早錯了也大隋恁麼道隨他隨他去汝又如何僧云至今未決子遂呼侍者令裝香大展坐具望西川大隋山遙禮三拜已嘆曰不是大隋和尚伊是箇古佛此乃真善知識汝速往彼懺悔叅取老僧無如是法與汝說速去速去於是僧便回大隋和尚已歸寂復回投子投子和尚亦乃歸寂。

　　蜀主賜師紫衣師號并遣內侍朱延溥侍奉師師不受師復云山僧偶住未經多時隈巖傍水養道存真何人虛譽致令王者如斯異㤙謝使遠來勞煩却送還王老僧秖可布衣遮體不須名服向身王㤙𨿽重老朽何堪於是天使遂回奏凡三次送來不受。

　　師又云老僧不為名利來此須要得箇人不可青山白雲中[起-巳+(乞-乙+小)]你是非將來之𠀍捨一報身後草也無喫多少金毛師子問[前-刖+者]便作驢鳴馬喊諸人者似老僧行脚時到於諸方多是一千少是七百五百眾或在其中經冬過夏未省時中空過向溈山會裏做飯七年於洞山會中做柴頭三年重處即便先去秖是了得自己時中干他人什麼事如諸佛菩薩盡是勤苦不計刼數捨金輪王寶位及頭目髓腦所愛之物國城妻子不可筭數所以始得名為佛似諸闍梨還曾捨得箇什麼作得箇什麼勤苦便道我會出𠀍間法𠀍間法尚不會些些子境界現前便自張眉怒目消容不得說什麼解脫法長連牀上坐不搖十𢫾喫他信施了合眼合口便道我修行修道感果如是合消得秖是謾自己如百丈和尚置於堂宇秖要辦事底人諸闍梨還辦得箇什麼事其中有不動身手日消得萬兩黃金若是消得者豈可如此見解不可從母腹中來如是邪但會得𠀍間法是則名為出𠀍間法𠀍間法尚乃不會豈況佛法秖如一大藏教盡是金口所宣如來秘密汝口裏念將來揔成魔語豈得了為什麼不了若了時達麼不從西來也秖如達磨未來此土時還有佛法也無又爭得道無譬如人有一寶墜在淤泥中勤苦累刼尋求不得或有一人善知寶所直從泥中𢫾出此寶以示失寶之人失寶之人一見便識是我本物了無得失達磨西來亦復如是不可秖是老僧是善知識邪遍地眾生揔是善知識秖是見覺未明不可道伊無也若言有時諸人肯禮蠢蠢之徒作佛麼譬如明珠墮在泥中未遇其人豈有出期有此眾生比如無情還同頑物既在三衣之下直須親近知識早是幾生修來始得如此不可却入輪回六趣去也若是得自在底人論箇什麼鑊湯爐炭刀山劒樹四生六道於中如喫羙食若未得如是便實受此報一失人身載求欲似如今者萬中無一莫未得謂得未證謂證未聞謂聞自謾自誑失却光隂虛延日月展轉秪是無明檐重乍可為俗隨所任運遣過時日却乃無業如今作沙門每日有業有什麼業踏底是國王地著底是檀信衣喫底是檀信食骨肉是父母之體若也不了將何酬荅所以言有業秖如老僧不可是了底人捨此一報身隨業而行誰言定得除佛與佛乃能知之時有僧問不假言句如何得知師云假言句尚乃不知僧無語禮拜。

　　師忽一日上堂眾集定師乃作患風勢告眾曰還有人醫得老僧口麼眾僧競送藥俗士聞之亦多送藥師並不受經七日後師自摑口令正復云如許多時皷這兩片皮至今無人醫得老僧口於是齋前陞座辤眾儼然端坐告終。

大隋開山神照禪師語要終

　　行狀

　　師諱法真貌古有威眉垂覆睫甞聞老𪧐軰皆稱為㝎光佛示蹟於劒南梓州𥂁亭縣王氏家生族本簮纓妙齡夙悟決志尋師於慧義寺今護聖寺竹林院是也師圎具後遂遊南方初見藥山道吾雲巖先洞次至嶺外大溈和尚會下數載食不至充卧不求暖清苦鍊行履操不群大溈一見乃深器之或因一日大溈問曰闍梨在老僧此中不曾問一轉話師云教某甲向什麼處下口溈云何不道如何是佛師便作手勢掩溈口溈嘆曰子真得其髓從此名傳嶺外聲振寰中爾後聿旋西蜀寄錫於天彭[狦-(狂-王)+土]口山龍懷寺路傍煎茶普施三年或一日往後山見一古院號大隋山群峯矗秀澗水清泠中有一樹圍四丈餘根[蟠-釆+米]刼石勢聳雲霄南開一門裏面虛通不假斤斧自然一庵師乃居之比夫迦葉三峯維摩丈室不遠矣時人皆目之為木禪庵師居十有餘年影不出山迹不入俗道德弥著聲聞遐彰知者四方不遠千里櫛足凾丈朝叅莫請虚往實歸時蜀王崇重師名凡三詔不從王慕師孤風無由一見遂於光天元年十月十五日遣內侍賫紫衣師號寺額等賜師師不受凡三度送至師確意却之王愈欽師德再遣使出勑云寡人心願此回禪師如准前不受乃𡖖之罪也回必誅𡖖天使奉　聖𣅀再往師處師亦不受天使懃懇拜禮告云禪師此回若更不受　君命某必受戮願師慈悲免某禍患師不獲已受之師既受已使復告師求回表謝㤙師云老僧自住山來無𥿄墨汝隨我口傳語大王須善保治家治國事無偏傾領取傳言無令忘失欲求相見是何年月使依師言回闕奏王王深恱再令天使詣山中長生侍奉師師亦不受復云老僧不為名利須得箇人作什麼天使忙然師且權留之師於乾德元年己夘七月十五日齋前辤眾端坐而化俗壽八十六僧臘六十六時王聞之哀慕師心不勝𢡖怛急宣中書令王宗壽賫香燭備具等到山致祭
　勑葬歸塔神異頗多不可具述。

　　祭文

　　維乾德元年𡻕次己夘十月乙未朔十五日己酉弟子扶天佐命忠烈功臣開府儀同三司檢校太尉太子太傅兼中書令食邑五阡戶嘉王宗壽謹以香燭茶果之奠敬祭于
　故神照禪師之靈惟
　靈大教蓍龜釋宗水鑑傳心印以悟道握智珠以譚空三乗洞曉其真如四眾頗𧆛於精妙自攜瓶錫來駐靈山[后-口+十]鷲嶺之高僧超人天之勝果雲臻士庶渴法如仰於醍醐雨驟緇黃得𣅀似沽於甘露方化緣而大布何香火而或虧蓋以諸行無常是生滅法爰歸真寂永断沉淪弟子宗壽幸以孱庸久欽德宇克慕出塵之益將隆離垢之能豈料法舟俄登彼岸今則遷神已卜歸塔行期恨無緇地之能併寫終天之訣敢陳蘋藻式表追攀靈鑑澄明伏惟
　尚饗。


國家圖書館善本佛典第 48 冊 No. 8939 古尊宿語錄


　　衢州子湖山定業禪院第一代神力禪師語錄序

　　第三代住持傳法賜紫　慧覺　譔

　　昔神力禪師諱文縱有竒行藹然叢林自唐迨今僅于三百載所居法席廢来久矣所示徒語言亦無聞於世其所傳者惟大話耳余自元豐三年来主是席遂探討其語未之得也一旦往大雲寘師院乃獲一小策開覽翫味見其言直其理深若醍醐之一滴能散其六斛之驢乳真南泉之的嗣也文字訛舛固多余遂逐一看詳改正鏤板傳于世不獨顯當時之盛事貴有益於来者。

　　時元豐六年癸亥[止/(戊@示)]五月十有二日序

子湖山第一代神力禪師語錄

　　師示眾云諸法蕩蕩何絆何拘汝等於中自生難易心源一統綿亘十方上上根人自然明白不見南泉道如斯癡鈍𠀍且還稀歷歷分明有無不是只少箇丈夫之志致見如斯疲勞汝今𣣔得易麼自古及今未曾有一箇凢夫聖人出現汝前亦無有一箇善語惡語到汝分上為什麼故為善善無形為惡惡無相既以無我把什麼為善惡立那箇是凢聖汝信否還保任否有什麼回避𠁅恰似日中逃影相似還逃得麼今之既爾古之亦然今古齊時汝還諱得麼佛法玄妙了得者自相䇿發無為小緣妨扵大事汝不見道寧可終身立法誰能一旦亡緣仁者要徑會禪麼各歸衣鉢下着。

　　僧問如何是一心三觀師云我尚不見有一心你喚什麼作三觀進云如何是三觀一心法身還喫飰也無師云鉢盂鐼子什麼人受持進云未會請師慈誨師云未會幾許法身。

　　師示眾云幸自可憐生苦死向人前討些子聲色脣吻作麼我且問你聲色兩字作麼生討得還會麼我道聲色如泡為復為你說破為當為你討聲色試啇量看莫生容易志剛用心若了根源終非他物譬如圎鏡男来男現女来女彰乃至僧俗青黃山河萬物隨其色相一鏡傳輝不可是鏡有多般但能映物而露仁者還識得鏡未若不識鏡盡被男女青黃山河類等礙汝光明有什麼出氣處若識鏡去乃至青黃男女大地山河有想無想四足多足胎𡖉情生天堂地獄咸於一鏡中悉得其分劑長短刼數若色若空並能了之更非他物汝豈不聞諸法如義光隂箭速莫謾悠悠大事因緣决湏了取僧問如何是大圎鏡師云一切物着不得進云為什麼一切物着不得師云汝是一切物還着得汝否僧問如何是南泉不變句師云道什麼進云如何領會師云道什麼僧問一塵之內大千𠀍界如何是一塵師云即汝是進云如何是大千師云但識取一塵。

　　師復云說得千般羙食不如一頓麁飡能竒能異省徑省心還假如是疲勞馳求趨逸也無本自非有誰強言無與麼道可謂虚空之心合虚空之理只少箇承受底漢子[〦/(變-〦)]弄接續得去能有利人之分也根劣之徒自益未圎焉能益彼着些子骨氣秉些子丈夫作麼生門風如何圖度須作難遭之想可懷𧴥荷之心歷歷朝朝有什麼一錢事到汝意根下與汝為於彼此生滅仁者如𠀍良醫隨方與藥先識彼病然後施方法法如斯心心若此須要作箇無繩自縳漢作麼莫立去。

　　師示眾云子湖一隻狗上取人頭中取人心下取人足僧便問如何是子湖一隻狗師乃吠三聲進云如何領覽師云縱饒領覽也只箇吠聲僧問如何是祖師西來意師云你道祖師西來有意麼進云既無意用西來作麼。

　　師乃云祖師西來也只箇冬寒夏熱夜暗日明只為你徒無意立意無事生事無內外強作內外無東西謾說東西所以奢摩不能明了以至根境不能自由僧問如何得不被諸境惑去師云你試點惑你境出看進云某甲不見師云你既不見惑境何來僧禮拜師云又見妄想去也。

　　師云心源朗朗無物莫疑直下承當不勞功用只少箇信之一字然實不易信莫非夙習之徒聞着便能承受若是螢學之輩將三寸脣舌惑亂於人后進初機把他古聖言談向意根下測度直至頭白齒黃並無纖毫得力𠁅仁者湏打疊及時莫待臨終揮攉佛法因緣浩浩快湏徹了無疑可中向這箇皮袋子內辨得者箇去坐却天下人咽喉性命盡被汝蓋覆乾坤盡被汝自由自在皎皎明白何勞汝上来下去仁者本性具足本自周備直教無纖塵法礙你眼光始得若有微塵底不盡不是一生半刼賺汝皮囊汝性命根境法中造諸妖恠山精[鬼-(白-日)]魅附汝行持得少為足鼓弄片皮於佛法却為毒害譏禮塔廟毀彼持經師子身中䖝自食師子身中肉仁者恰莫向心田中認些子妄想將為極則他上祖是什麼榜樣下去莫立。

　　問未了根源請師提獎師云還會麼僧云未會師云更問千則万則也無益僧問機不曉如何得心地無疑去師云心地有多少疑僧云如何是心地師云多少分明。

　　師示眾云㩀仁者分上何得一生一滅一断一常與汝為於拘繫作其取舎是非及諸顛倒汝還知道諸聖門風無結縛麼只欲仁者承當還承當得麼可惜光隂莫令辜負却仁者豈不見目前太虛還有纖毫欠少𠁅麼若也扵中體淂者箇消息不妨出得凢聖境界了得世間出世間之智一法既爾万法亦然仁者還樂也無。

　　僧問如何是佛師云不重道僧云如何是法師云嫌什麼。

　　師示眾云天上人間輪回六道乃至蠢動含靈未曾於此一分真如中有些子相違𠁅還信麼還領受得麼大凢行脚也湏具大信根作箇丈夫始得何處得與麼難信他古人只見道箇即心是佛即心是法便承信去随𠁅茅茨石室長飬聖胎只待道果成熟汝今何不効他行取仁者可煞分明並無叅雜治生產業與諸實相不相違背。

　　僧問如何是千聖不傳底事師云阿誰向你說進云與麼則信受奉行去也師云信得及者即行之信不及恰莫強為不是口頭說信便信得去如人說食終不得飽縱然口頭說飽爭奈肚內飢何仁者直湏飽去莫謾悠悠。

　　僧問如何是古聖心師云汝是凢夫心僧云如何是信得師云信亦不由汝不信亦不由汝僧云信不信且置作麼生師云是你心。

　　師云仁者還知子湖親切相為麼行時但行坐時但坐乃至喫茶喫飯種種施為有甚麼相隱處仁者信取無別強為只是汝今無疑作疑無事生事於自心源却生顛倒譬如百千澄清大海棄之為認些子浮漚目為全潮亦認些子螢光作於日㷔還生慙恥麼諸聖得道得果數如恒沙汝今却作箇凢劣凢夫[前-刖+者]恰莫因循僧問如何是無礙底心師云恰是師云莫道千聖同風便當得本叅事好且問仁者什麼𠁅是千聖同你𠁅行時坐時起時卧時試說看還有法𠁅麼仁者大道無邊誰前誰後真空絕際是正是邪乃至眩目青黃作何形段到汝分上喚作百工居肆各逐營生多少分明何煩造作一切普備無法不彰了了見前還諱得麼。

　　道郃問如何是人人具足底事師云汝豈不是道郃。

　　劉鐵磨領眾至師勘云見說劉鐵磨莫便是否磨云什麼𠁅得者箇消息師云還左轉右轉磨云莫顛倒被師打出師半夜廵堂呌有賊大眾皆驚動師於僧堂見一僧攔胷把住呌云捉得也喚維郍来僧云不是某甲師云是即是你自不肯承當。

　　勝光因在子湖钁地次勝光钁断一條蚯蚓問云某甲今日钁断一條蚯蚓兩頭俱動未審性命在那頭師提起钁頭向蚯蚓左頭打一下右頭打一下中心空處打一下擲却钁頭便㱕。

　　子湖又钁地次亞钁頭回視勝光云事即不無擬心即差勝光便問如何是事被師攔胷踏倒從此省悟。

　　師別時有頌

三十餘年住子湖二時粥飯氣力麄每日上山三兩轉問汝時人會也無

　　又。

從來事非物方便名為佛中下競是非上流始知屈

　　臨行示頌三首

我聞過去佛縱橫盡丈夫示汝真㱕𠁅千江月影孤

觀音與文殊示我常飛動吾今已㱕真觸𩂜皆無用

佛性本來無阻障眾生不識難㱕向若見如來成佛時莫向𠀍間求取相

　　僧問招慶云勝光被子湖一踏意作麼生招慶云古人叅玄不消一踏。

　　師於門前下牓云子湖一隻狗上取人頭中取人心下取人足徃来好看林際下有二僧聞得遂遠來尋訪纔到果見其牓遂入門以手揭簾𣣔起未起被師喝云看脚下大僧近前禮拜便問承師有言子湖有一隻狗上取人頭中取人心下取人足如何是子湖狗師云嘷嘷僧無語師便㱕方丈後章州羅漢展和尚聞舉云者箇是喫屎狗僧便問如何是子湖狗展云擘喋却僧擬議展云早被我咬殺了也。

　　明招和尚在羅山聞舉遂云洎賺數緉草鞋我本欲逰章南如今不用去也休休僧便問如何是子湖狗招以手按膝放身近前云噓噓。

　　子湖山下有陶家為無子夫妻每日焚香發願求一男子師遂徃其家乞竹先問是汝夫妻每日起心發願擬作箇什事云切緣家內無子願求一男師云我就汝乞一種物還得否云和尚要甚物但乞𢫾揮師云不要別物𣣔乞一擔竹與汝一箇男子其家忻喜云此是小事一任斫去師斫大竹近一千竿陶公云和尚只討一擔何斫許多師云只此一擔尚未足在遂将大竹長者捻數竿破相接作一束将㱕其家當夜感夣生得男子因此遂号神力。

　　讃神力禪師

　　住持傳法賜紫　慧覺　譔

欽哉神力真善知識不住有無寧拘順逆入門看犬思量痛惜上山見路不妨徑直三截取人一言最的左右轉時湍流峻激東西徃來庭趨愕立清風千古振叢林萬里無雲轟霹靂

子湖山神力禪師語錄終


國家圖書館善本佛典第 48 冊 No. 8939 古尊宿語錄


　　甌閩鼓山先興聖國師和尚法堂玄要廣集序

　　夫釋迦西現張教網於多門達磨東來指人心於徑路不由名相頓悟[匕/具]乗靡歷化城直之寶所而自少室之花開六葉漕溪之胤布諸方爰出石頭号純金鋪蓋以格高調古言嶮理幽厥後子孫從宗行步闊狹毫𨤲弗差矣即有
先興聖國師法嗣雪峯乃石頭五葉也師坐道場則三十二年擁毳侶則一千餘眾或祗悟學者提唱宗乗機鋒迅而金翅取龍格致高而般倕匠物言如雷火搓之而一點隨游事比蟾輝唱之而孤輪不墜破空有而旋敲中道話君臣而匪稱當人排淨名而未是本叅[后-口+十]圎常而非為極則往前所集漏落者多漸邁金烏恐成水鶴今以
了宗大師昔推入室今契傳衣凡於樞要之言並蘊胷襟之內寫瓶傳器分燈散明慮有拋遺再從編錄揔一十六會偈頌次之自量淺識之徒獲覩未聞之教揮毫承
命𦕬？述端由。

　　時𠃵德三年乙丑角黍後五日　紹文　序

鼓山先興聖國師和尚法堂玄要廣集

　　師上堂大眾已集時有學人纔禮拜　師云高聲問　學人咨和尚　師便喝出　問從上宗乗如何體會師叱之　問攅𢳇將來皆不相似單刀直入時如何　師云失命漢　問如何是學人自己親躬事　師云還返仄麼　學云即今事如何　師云不可瞎去也　問如何是本叅底事　師云因什麼得到與麼地。

　　師云若是猛利底撩[前-刖+者]便休去大䖝[前-刖+者]角相似有什麼近處更有一格人脚不跨石門恠他得麼不可事須踏前踏後納箇如何醉人相似且宗門中事作麼生降茲已下根性遅迴事須從人決擇方定紀綱且作麼生決不可問一句荅一句喚作決也若與麼驢年去到這裏也須是箇漢始得大不容易兄弟決擇之次如履輕冰將為等閑句裏相闘道我解問話貴轉數多合殺成得箇什麼邊事只是箇識路中人且無自由分兄弟事本因人因人立事人達即事渾事渾即無成無成須得無成句有人道得麼出來無事莫立珎重。

　　師有時上堂云實不敢欺兄弟亦不敢昧兄弟然且沒人辨　時有學人問和尚與麼道還盡師本意也未　師云放汝殘生　問從上宗乗如何舉唱　師以拂驀口打　學人禮拜起纔問有問有荅　師云老兄不是這脚手　問承師有言從門入者非實黃梅行者傳何事　師云道什麼　學人再問　師云去不為汝　有僧纔禮拜起　師云道什麼　學云佛未出世時如何　師云合取口　問如何是從上來不昧底事　師云是什麼　問纔施方便盖為今時向上宗乗復何言論　師云拽出[前-刖+者]　問如何是正宗　師云別日來商量　問若將寂默為宗維摩一生受屈如何道即得不屈於維摩　師云合取[骨*瓦]臋[前-刖+者]。

　　師云諸和尚盡道向諸方叅學未委叅什麼學什麼還有叅得者無有即出來對眾驗看諸和尚為復叅禪叅道叅佛叅法叅毗盧師法身主叅佛向上事涅槃後句若寔叅此句得為大妄喚作望上心不息與諸和尚了無交涉　時有學人問如何是佛法大意　師云吐却[前-刖+者]　問凡有言句盡是觸[狂-王+巳]宗風未審如何是宗門中事　師云合取口　問眾星攅蔟時如何　師云覓什麼。

　　師云大事未辦宗脉不通切忌記持言句意識裏作活計不見道意為賊識為浪盡被漂淪沒溺去無自由分諸和尚必若大事未通不如休去大歇去身心純靜去好時中莫駐[前-刖+者]事却易得露這箇是事不得已相勸之言古人喚作死馬醫若是箇漢向他與麼道如同䆿語一般且諸人分上作麼生十二分教還用得一字麼諸方老宿語還用得一句麼若十二分教是兄弟在阿那教中若諸方老宿語當得兄弟兄弟在阿那句中所以道十二分教唱不得凡聖攝不得今古流不得言句該不得與麼話盖為刺頭入在教門裏且與伊拆開若有箇漢揔未通這箇消息向他與麼道被伊驀口摑𡱰沸作麼不可恠得他也兄弟大須甄別莫吉㐫不辨有辨者出來對眾驗看時寒久立珎重。

　　師別時上堂云兄弟有什麼近前商量若待這裏說無好事及兄弟牽經引論得麼若有人問但向宗乗中致一問來待今日與兄弟荅宗乗中話時有學人纔禮拜。

　　師云大眾看有與麼不識[前-刖+者]漢其僧𠕀措　師便喝出　師云若也宗脉未露記著一字如飲毒藥喪身失命為什麼故如此都來是不具眼如今更有一般底大作群隊聚頭念經念論說圎說頓披這衣服作箇與麼語話還[前-刖+者]麼還返庂麼還有些些子衲僧氣息麼且問圎為什麼人施頓為什麼人設還辨得端由麼相共魯論不識好惡還知道十二分教唱不起麼且唱什麼不起不可只與麼道便休去也豈不見古來[舟-(白-日)]霞石鞏石室高僧熏天炙地登時端由眾皆具委道他在什麼經裏披尋於阿那論中討得古人道西天一段事揔被今時人埋沒却覓箇出頭處不得更有老宿道大唐國內盡是一隊滅胡種賊即者便是人家男女乍入叢林何處會得聞舉經舉論便刺頭入裏許念言念句便遇[前-刖+者]這般底便是殺人賊是汝一人半人由可在惑賺他多少人家男女十生累劫披枷帶鎻於自己事轉踈轉遠如今奉勸諸兄弟大丈夫漢一等是離鄉涉井訪道尋師為自己事也須眨上眉毛[前-刖+者]些子精彩於親躬事有辨明處確乎不拔莫受人謾莫受人惑如今且不受謾不受惑底事作麼生到這裏也須是箇惡漢殺人不眨眼漢沒意智漢始得切不得略虚乱呈解數被向脚跟下尋[前-刖+者]就已築[前-刖+者]沒去處二十楖𣗖棒擗脊㨟鼓山打這般略虚底尋常人難得喫別處即放過鼓山即不得若放過到處轉見虚頭曾打[前-刖+者]一兩箇乱與底聲鍾集眾勘過一下下交到所在不是行棒啚逞威風同這行戶有什麼惡心悲他僧相圎備只是事持略虚業次輕慢上流與他整頓插脊梁骨啚他改悔別換身心遇[前-刖+者]鼓山與麼鎚𨩷也須慶幸始得有一兩處將向頭頂上擎[前-刖+者]敢把指頭指[前-刖+者]怕伊發去無如是理不是立兄弟說這葛藤然且理要區分事須甄別莫滅胡種各歸堂珎重。

　　師上堂大眾雲集眾人盡皆𠕀惻於師師乃云南泉在日亦有人舉南泉時事要且不識南泉還有識者麼試出來驗看時有學人纔禮拜起　師云作麼生　學人咨和尚　師云不才謹退。

　　師云若是靈利底撩[前-刖+者]便休去似這般漢千里万里去也有什麼救處進前退後納箇如何醉人相似有什麼衲僧氣息既然如此且宗門中事作麼生諸和尚到這裏也須是箇漢始得大不容易兄弟鼓山不惜口業向汝諸人道不假記一字亦不用一功亦不用眨眼亦不用呵氣大坐[前-刖+者]便紹却去諸和尚且道紹什麼為復紹佛紹法紹禪紹道紹佛向上事涅槃後句若紹此句得為大妄喚作望上心不息與諸兄弟了無交涉於諸人分上作麼生紹普請驗看是什麼為復是凡是聖是毗盧師法身主在什麼處居住什麼年月有渠方圎闊狹長短大小試道看還有絲髮大物解蓋覆得麼還有分毫許間隔得麼向阿那裏抄向阿那裏寫諸和尚與麼顯露與麼𦕬？要何不直下便承當取又更刺頭入他言句裏意識中學有什麼交涉不見道意為賊識為浪走作馳求終無歇分若自不具眼就人揀弁卷子裏抄𠕋子裏寫假饒百千万句龍宮海蔵一時吞納盡是他人不干自己亦喚作識學依通由如水母借蝦為眼無自由分亦如盲者辨色依他語故實不能弁色之正相若是學經律論他自有人在所以鼓山尋常道經有經師律有律師論有論師有函有號有部有帙白日明牎夜附燈燭自有人傳持在禪師作麼生還有人道得麼試出來道看時有學人問如何是目前顯現底機　師云道什麼　學人再問　師喝出　問四十九年前即不問四十九年後事如何　師云句超方外千聖難追　問常辦無念者如何　師云関闍梨什麼事　學人常辦於此　師云莫受屈　學云不屈者如何　師云有什麼救處　問擬心即[前-刖+(老-匕+工)]不擬心如何體會師云待汝好心問　問如何是向上一路　師云即今是什麼路　學人無對　師云去看汝不是這脚手　問如何得不辜負於師　師云汝有什麼罪過　師云諸和尚與麼問還會麼還識辨緇素麼鼓山向前見一兩箇長老被人問[前-刖+者]維摩意作麼生他便眼孔定動地恰似箇泥捏聖僧相似有什麼交涉還當得本叅底事麼若言當去何不立取維摩傅大士為祖師問取露柱聖僧即休何故更用達磨與麼來所以鼓山道凡聖不到今古那追不唱言前寧談句後他家諸聖興來盖為人心不等遂展多門為病不同處方各異在有[后-口+十]有居空破空二患既除中道須遣直道釋迦掩室居士毗耶大士梁時童子當日一問二問三問盡有也是衲僧分上事作麼生還有人道得麼試出來道看不可說君說臣說父說子得麼諸和尚古人是事不得已立箇君臣父子外進內紹是功紹得了非功合是功合得了非功盖為中下之流權施此句所以鼓山道君臣父子盖為成持立事立功以明緇素既墮中下須合須同得合得同無人辨識當與麼時還有肯重者麼有當荷者麼有這邊那邊麼若有還是托開去也更有一句作麼生敢道托開麼莫錯會好到這裏湏是箇沒意致漢殺人不眨眼漢始得若是鈍根底只向言句上[脫-兄+允]去爭能會得時有學人問得句忘言時如何　師云即今得什麼句　學云不是西來亦非自己　師云吐却[前-刖+者]　問己事未明以何為驗　師云嗄　學人再問　師曰一點隨流食咸不重　問如何是包盡𠃵坤底句　師云近前來　學人便進前　師云是什麼　學云不會乞師指示　師云去鈍置人作麼　問峭絕無依時如何　師云病鳥栖蘆　學云直得醒醒還有紹處也無　師云亦不関闍梨事　問如何是[匕/具]實人體　師云因什麼得到與麼地　問未到玄源如何究理　師云相去多少。

　　師云更有作家解問者出來良久無人師云入到石門何處得如許多疑來歸堂珎重。

　　師別日上堂云諸和尚古人道佛之與法是建立化儀禪道兩名是止啼之說名不干事事不干名依執滯名於他玄隔所以鼓山曾向兄弟說句不當機言非展事承言者喪滯句者迷得魚忘筌得意忘言借網求魚魚非網也所以道教排不到祖不西來盡𠃵坤人口到這裏百雜碎直道十二分教唱不得凡聖攝不得今古流不得言句該不得與麼道也只為他向化門裏作活計事須與伊拆開若是箇漢揔未通這消息向伊與麼道被伊驀口摑𡱰沸作麼不可恠他也雖然如此據什麼道理所以鼓山道更有一人不跨石門不跨石門事作麼生諸和尚眾中亦有江西湖南幽燕魏府三千五千一万里地盤山涉嶺既到這裏高山頂上終不為看山翫水無非决擇万劫千生事故委万劫千生事也只在如今如今安即如今便安徹只如今便徹忽若眾中有一人大肯去大安樂去是不虚食人之施不辜於己不負於彼去住自由出入無難盡乹坤無敵宗風不墜後進有依所以古聖道若有一人悟道地神報虚空神虚空神報非想非非想天遞相告報云下界有人得道有濟人之分天上人間遞相慶賀盡是諸和尚分上更弱於阿誰既然未得如此便須兢兢惕惕如臨深泉如履薄冰時不可延命不可待似箇當風燭子𩖼地[脫-兄+允]去也如今且不如休去歇去身心淳朴去似一亘長空去時中莫間但且與麼去鼓山所以道明道為之德不間為之行德行俱備今時稱断稱断是今時更有一人作麼生到這裏也須自有來由始得莫記他人言句就人㨂辨終無自由分於諸和尚作麼生出來啇量時有學人纔禮拜起云某甲咨和尚　師云吔　學人云輪中不轉時如何　師云珎重。

　　師云諸和尚更有什麼事出來問良久無人師乃云揔不出來盖為把他稍緊不相共扶持致令如此有江西湖南諸處叅學師僧好織造底出來莫道鼓山口似楄擔只慮埋沒宗風走作兄弟但出來待與捏些子　時有學人問心珠不曉己事未明請師一照　師云𠃵坤不掩尒自徒迷　問作何方便得紹師宗　師云岸谷無風徒勞展掌　學云如何即是　師云錯也　問万機不湊本事何來　師云傷機之患千聖難除　問四面松林如何是直路　師云岳秀千枝盲龍不辨　問即今如何唱　師云洪雷一震蟄戶無私仁者作麼生　問己事未明如何明得　師云鏡中無影演若自迷　問如何是鼓山　師云眾岳難偕　學云還許學人躡也無　師云汝試下足看　問如何是諦實一路　師云一句迢然古今難辯　問彼無消息如何知音　師云汝自罪過我不將來　學云還有為人處也無　師云與麼即戒鼓無擊　問巨海驪珠如何取得　師云來言雖重不賞鋒珪　問十二時中不涉緣塵如何據驗　師云浪息千江孤輪不墜　問如何是鼓山正主　師云岳不明根迷人自重　問如何是目前一路　師云耶舎掌不得　問如何合得諸聖位　師云玄直渠不踐千聖位在什麼處　問步步進前如何得達祖意　師云鼻地人難舉　問古人卸臂當為何事　師云方外之說仁者難知。

　　師云諸和尚鼓山與麼東道西道亦不辜兄弟只是教緩然即如此奉勸諸和尚莫學言句走作兄弟昧却兄弟直饒通得也只是箇識路中人不見古人喚作食瘡膿[鬼-(白-日)]喫涕涶[鬼-(白-日)]喫不淨[鬼-(白-日)]未喚作人在諸和尚莫與切不得乱呈解數若乱與被鼓山聲鍾集眾向脚跟下尋[前-刖+者]勘[前-刖+者]無去處二十楖𣗖棒擗脊㨟莫道不道更有什麼事出來無事各歸堂珎重。

　　師上堂云諸和尚上來為什麼有什麼苦屈底事有什麼不了處還有疑者麼若有即出來與兄弟定當時有學人問承古人有言撗說竪說未知有向上一重関捩如何是向上関捩　師便打一棒　問如何是宗門中事　師便側掌　問如何是鼓山一路　師云即今是什麼路　問承古人有言妙旨迅速　師側掌云住住　學云和尚為什麼不道　師云且行脚去　問目前一句如何曉得　師云什麼處不曉　學云爭奈這箇何　師云這箇是什麼　問如何得成道去　師云害顛作麼　學云不害顛如何得成道　師云這鈍漢　問根性遲迴如何用功　師云功即不得　學云為什麼不得　師云向什麼處功　問從上宗乗以何為的　師云無的　學者慿何　師云汝曾學得多少來　學云與麼即不從今日去　師云從什麼處去　學云待有去處即咨和尚　師云有什麼交涉　問如一燈燃百千燈如何是一燈　師云是什麼　問如何是和尚家風　師云莫少去就　問古路無蹤如何進步　師云不是途中客進什麼　學云向去者如何　師云無闍梨下足處　學云揔不與麼時如何　師云莫自耻　問自古相傳窮其際師今妙旨示何人　師云岳秀靈芝異　學云異底事如何　師云過也　問如何是直下事　師云莫自欺　學云不自欺事如何　師云還返仄麼　師云諸和尚還會麼此事不露盖為塵沙劫來多遊異徑所以於自己事却成違背如今若欲得易會麼但是從前記持食噉之事一時瀉却著身心純靜去一片去忽被道伴觸撥[前-刖+者]此事便發明去所以鼓山曾向兄弟道譬如一池沼眾人共臨但把杖攪其水覓見形影了不可得轉渾轉濁所以傍邊有一人便問汝與麼攪作麼云我要見形影便被與一咄這癡漢汝與麼攪驢年去任經塵沙劫無有見期汝但一時放下杖[前-刖+者]各自休歇去良久中間波澄浪靜沙土自沉非但形影森羅万像悉現其中這裏便須問得這水始得咄這水還照也無若道照亦是汝與麼道若道不照亦是汝與麼道水道什麼雖然如此須問得水有水句若問不得問者無功這箇便是驗兄弟處還有人道得麼出來良久無人師乃云今日說這多多無事久立珎重。

　　師上堂大眾已集時有學人問承古人有言寂是法王根動是法王苗如何是法王　師云是什麼　問承和尚有言直下猶難會尋言轉更賖如何是直下事　師云賖也　學云還許學人進步也無　師便喝出　問學人在塵還有出身處也無　師云汝即今在什麼處　學云與麼即任運隨流也　師云莫[鬼-(白-日)]語　問進者不明請師一撥　師云近前來與汝撥　學云謝和尚指示　師云椀鳴聲作麼　問如何是大悟底人　師云不囑　學云為什麼不囑　師云不向悟中收　問不起于座請師擊電之機　師云醉作麼　問如何是無價珎　師云莫妄想　問如何是不假言說第一義　師云放汝殘生　問不辨古機如何建立　師云不立　學云如何即是　師云是即非　學云為什麼如此　師云虧闍梨什麼處　問生死海廣如何得渡　師云汝即今在阿那邊　問如何是妙旨　師云如何不妙旨　問如何是徑截一路　師云這瞎漢　學云與麼即學人得問力　師云𦘕篋不曾呈。

　　師云汝莫一向於途路上走無有了時一等行脚直須身心淳朴日夜懇苦救取徹始得莫只是問得一言半句便將當自己胷襟賺汝只如兄弟行脚來還曾遇什麼老宿發覺因什麼道伴得入還得嗊地大省也未若有出來便定得兄弟虚之與實向這裏下得一句盡𠃵坤撼不動這箇便是諸兄弟不虚行脚底事只如盡𠃵坤撼不動句作麼生下試出來道看若也未得如此奉勸兄弟直不得念言念語明朝後日覓箇歇處不得有事近前無事歸堂珎重。

　　師有時上堂云當人分上各有與麼事為什麼不承當取又更上來覓什麼近日多見師僧入叢林只是舉經舉論於自己事有什麼交涉時有學人問既不許看經又不許讀外書如何是大曉一句　師便打一棒　問己事不明乞師指示　師云什麼劫中曾昧　問目前一路如何指的　師云目前是什麼　問如何是大道之源　師云不囑　學云為什麼不囑　師云不是源中事　問古人道但得本不愁末如何是本　師云是什麼　問波澄浪息為什麼摩尼不現　師云汝且喚什麼作摩尼　學云與麼學人退一步　師云汝無端進前退後作麼　問凡有言句盡是與蛇𦘕足如何是不𦘕足　師云放汝二十棒　學云今日得遇和尚　師云莫[鬼-(白-日)]語　問風不鳴條雨不破塊時如何　師云闍梨分上作麼生　學云却請和尚道　師云屈汝什麼處　問如何得不徇諸有　師云関汝什麼事　問欲出輪迴如何得出　師云即今在什麼處　問如何是佛法大意　師云佛法大意即且置　問如何是本來心　師云如今是什麼心　問如何是直下事　師云尋言轉更賖　問寂是法王根動是法王苗如何是法王　師云関闍梨什麼事　學云為什麼不関　師云根苗俱不得　問無風為什麼往往波生　師云什麼處得來　學云即今有　師云把將來　問十二時中如何行履即得決定　師云我道𠃵坤不跨足　學云如何進向　師云若進向即跨足　學云畢竟事如何　師云咽中不踐。

　　師云諸和尚問得百千句亦不干自己只如仁者自己事作麼生莫只向這邊那邊經冬過夏因循度日無有了時塵沙劫來流浪生死如汲井輪略無停息今生既得人身又是男子又得出家僧相圎備不窮講肆擁毳入叢林這箇便是昇騰之時除疑殄惑之時得大無畏之時得大自在之時各自明白取更弱阿誰各自努力歸堂珎重。

　　師別日上堂云諸和尚有什麼病敗什麼處欠少亘古亘今恒然如是何須向長連床上癡兀兀地便當得去汝但於一切處驗還出得汝去處麼不見古聖道如人在空如魚在水或行或坐不離於空逆流順流不離於水既然如此且合作麼生兄弟莫自受屈莫自淪自溺既到這裏不奈何也只成一場妄想有什麼事出來　時有學人問如何學即得不昧[匕/具]機　師云什麼劫中曾昧　問己事未明請師直指　師云瞎却汝得麼　問生死沉淪如何得出　師云在裏許多少時　問盡令提綱猶是野干鳴如何是師子吼　師便擗口打　問六國不寧如何整葺　師云古殿不曾坐什麼處不寧　學云如何領會　師云是汝不會　問如何是大圎鏡　師云不曾照　學云辨者如何　師云不曾照辨什麼　問於當人分上如何發言　師云不是途中客發什麼言　學云還與麼道也無　師云是汝與麼道　問此座高廣吾不能昇未審什麼人昇得　師云得此病來多少時　學云便請和尚藥　師云這鈍漢　問己事未明如何明得　師云彼常不隱鏡指顏開　問從上諸聖還有不依師者無　師云闍梨因什麼人。

　　師云兄弟諸聖興來盖為人多錯會言佛演法祖唱玄微只為夙昧天機致使迷倒所以教排不到祖不西來仁者分上作麼生各自有與麼事莫自退屈莫只踏步向前覓若覓即失若親即踈塵沙劫來未曾有一捻土解蓋覆得兄弟各自努力歸堂珎重。

　　師於佛殿前上堂大眾雲集師登座頋視大眾乃却起立頃間便歸法堂僧從師到法堂後師問僧投機不辨隔岸難明仁者作麼生其僧無對便問如何是不假言說第一義　師云驢年會得麼　問強弱即不問如何是平常之道　師云因什麼得到與麼地　學云還得平常也無　師云莫椀鳴聲　問宗乗中事乞和尚提撕　師云是什麼師却喚近前這箇是提撕汝喚作宗乗中事即不得　學云未審宗乗中事如何　師便打一棒　問如何是西來意　師云石人筆下看　問如何是作家　師云你行脚為什麼　學云與麼即專甲不疑　師云何處得作家　問如何是最初一句　師云什麼處收拾得來　問如何是末後一句　師云自鈍致作麼　問如何是鼓山切急為人處　師云謾汝得麼　問臨行之際乞師一言　師云終不敢鈍致汝問千年松樹尚有偃枝學人雖披入眾衣未曉出塵路乞師方便　師云九霄雖異世碧逕杳難同　問堂堂地來時如何　師云堂堂不奈何　問己事未明如何為驗　師云𠃵坤不掩時人自迷　問如何是學人立足處　師云不從諸聖得　學云便與麼去時如何　師云猶是時人進向處　學云不落進向事如何　師云還返仄麼。

　　諸和尚大凡行脚須識辨宗風莫只是尋言逐句無有了時雪峯和尚道三世諸佛不能唱十二分教載不起所以鼓山道有一人與麼來揔未曾通這箇消息向伊與麼道被伊把黃泥驀口塞還恠得他也無恐人乱塞人口所以道鼓山有不跨石門句作麼生道到這裏須是其人莫乱道時有學人問如何是不跨底事　師以拂子驀口打　師却問還會麼　學云不會　師便咄云不是者脚手。

　　師云若己事未露就人㨂得卷子裏抄𠕋子裏冩有什麼用處不如明取自己事明道為之德不間為之行德行俱備今時稱断更有一人作麼生諸和尚也莫泥水不分清濁不辨末法時代天下交馳兄弟得共林泉與道伴一處嚙嚼此事也須慶幸始得直須曉夜懇苦莫虚度光隂各歸珎重。

　　師於三門前上堂問僧有一人從水塘頭來便轉去汝作麼生　學云和尚也須許他始得　師云便擗脊棒汝作麼生　學無對　師云不才謹退也是略虚漢　問如何是不假言說第一句　師云放汝三十棒　問不起于座如何是擊電之機　師云醉作麼　問凡有言句盡落標指如何是月　師云還識著麼　問據何眼目消得人天應供　師云瞎漢　問未達本源如何履踐　師云相去多少　學云爭奈學人疑何　師云阿誰罪過　問只在途中請師指示　師云在途中多少時　學云謝和尚指示　師云莫塗污人好　問苦澁處請師道　師云收取好　問十二時中如何履踐即得不辜於自己　師云直須不辜於自己　問澄源浪靜為什麼[匕/具]形不現　師云什麼處收什得　學云究竟如何　師云非究竟不與闍梨通　學云豈無方便　師云方便是什麼人分上　問承和尚有言不許學人㨂話又不許擇話如何行履即得不違和尚所囑　師云還自耻麼　問九霄峯外月室內一輪燈如何是一輪燈　師云岸谷無風徒勞瞪目　問名言妙句教網所詮不涉三科請師直道　師云肘後不曾傳　問十二時中如何究竟生死　師云將生死來　學云與麼即無究離處　師云似你與麼語話　問叅禪學道須是其人學人與麼來請師直道　師云瞎顛作麼　學云謝和尚指示　師云放你二十棒　問人人盡言請益未審師如何拯濟　師云鼻地人難肯　問作何准則即得不背於古　師云不可諱去也　學云謝師指示　師云便被喫棒　問千手千眼阿那箇是正眼　師云用正眼作麼　問如何是目前機　師云即今是什麼機　學云不會乞師指示　師云殻地人不踐　問二邊不立中道不存是如何　師云即今在什麼處　學云豈無和尚為人處　師云教我為阿誰　學人屈什麼處　師乃與杖　問古人道相逢不擎出舉意便知有如何是舉意便知有　師云阿誰舉　問如何是學人最親最切處　師云妄想作什麼　學云還得當也無　師云收取好什麼語話　問作麼生是木馬石人[騎-大+(立-一)]不背空王印　師云泥牛步處盲者徒施　問作麼生是動容揚古路　師云不欲得啇量　問作麼生是別傳底事　師云收取蝦蟇口不得。

　　師云諸和尚各自有與麼事莫受屈未曾欠少未曾有寸土解蓋覆得汝為什麼却不會去更踏步向前覓途中踐士不曉室中且室中事作麼生只欲得人說是汝自己事為什麼却不會唯是他人屋裏事揔會得只是傍家喫老師涕涶向意識裏作解有什麼交涉行脚不遇其人所以道苦屈在初記著一字歷劫作野狐精若靈利底不假老師多多久立各自努力珎重。

　　師有時上堂云時時與麼打鍾打鼓上來覓什麼有什麼苦屈底事不見古人道揔是一隊喫酒糟漢把棒一時[起-巳+(乞-乙+小)]下鼓山如今直下老婆心有疑者出來問　時有學人問近入叢林不會乞和尚慈悲指示　師云我不敢誑謼汝　學云不誑謼事作麼生　師打一棒　問如何是徑截之言　師云最徑　學云如何是不假言詮　師云即今有多少　問承古人有言有相身中無相身如何是有相身中無相身　師云即今是什麼身　學云如何是無明路上無生路　師云即今是什麼路　問學人單貧請師拯濟　師云有什麼事　學云爭奈單貧何　師云論劫受苦　問承古人有言巧說不得只用心傳如何是心傳　師云道什麼　學云不會　師便喝出　問投機便轉是如何　師云作麼生轉　學人纔進前　師便喝出　問大事未辦時中以何為驗　師云時中不得步　學云如何得相應　師云不相應　學云為什麼不相應　師云不為汝　問急切處乞師一言　師云調達不得肯　問承古人有言大體寬無際小心塵不容如何是大體寬無際　師云大小　學云如何是小心塵不容　師云因什麼到與麼地　問承古人有言一切眾生日用而不知如何是日用事　師云這箇是什麼人語　問一龍爭珠誰是得者　師云珠在什麼處　問承古人有言一花開五葉結菓自然成如何是自然成底菓　師云即今是什麼　問從上宗乗請師直示　師乃叱之　問諸聖未興以何為眼　師云闍梨眼在什麼處　問和尚慈悲如何體會　師打一棒　問只如僧問洞山云三身中阿那身不墮於諸數洞山云吾常於此切只如洞山云吾常於此切是墮是不墮　師云汝又向這裏弄性命也　問終日動靜為什麼不明自己　師云只為終日動靜所以不明　學云不動靜時如何　師云是什麼　問山中和尚纔見師僧禮拜便喫棒意作麼　師云因什麼不行脚去　問南泉以手打膝云這裏即易又云這裏即難僧問云只如却手豈不是舉唱宗乗　師便以手打膝云此不是舉唱宗乗作麼　學云只如却手意作麼生　師云汝自看　問如何是第一句　師便把杖作驀口刺勢　問深深無底淺淺無源時如何　師云得此病來多少時也。

　　師云近來師僧只愛舉經舉論說圎說頓所以道經有經師論有論師律有律師有函有号有部有帙白日明牎夜附燈燭自有人傳持在関汝衲僧什麼事汝且道圎為什麼人施頓為什麼人設因偏說圎得成圎頓本自圎成不因偏說這箇是圎頓教於衲僧分上作麼生各有區分莫滅胡種各歸堂珎重。

　　師勘僧語

　　問古人道嚙鏃擬開口驢年亦不會　師云古人與麼道有損有益　師問新羅僧上山來作什麼　對云禮拜和尚　師云盡世不摽向什麼處禮　對云向不摽處禮　師云念汝是新羅人放汝二十棒　問徑山小師云徑山偈道迴首還家不得歸　師云歸是時人歸豈不是　對云是　師云他不得你箇歸豈不是　對云是　師喚云嚴闍梨　對云吔　師云是歸是不歸　有僧製得雪峯實錄云　師每至上堂良久頋視大眾遂云是什麼　師云雪峯只有此語為當別更有　僧云別更有　師云案圎也下山去　問學人纔施三拜便知有二十下鐵棒未審從上宗乗諦當不謬本叅乞師方便願垂決擇　師便與一下棒　其僧歸堂不肯　師云令打鍾喚上勘　師云汝道纔施三拜便知有二十下鐵棒豈不是汝與麼道　對云是　師云還有過否　對云有過　師云有過不打作麼便與棒[起-巳+(乞-乙+小)]下山。

　　師問修訥維摩座主云文殊讃淨名乃至無有文字語言是名[匕/具]入不二法門與麼讃還合得維摩意也無　對云作麼不得　師云維摩意作麼生　對云語默平等　師云這箇是座主與麼道維摩意作麼生　座主道不得方乃禮拜　問[卄/(〡*臣)]上座從什麼處來　對云從西院來　師云西院還接上座也無　對云接　師云西院作麼生接上座　對云問專甲道是什麼　師云西院與麼問上座　對云是　師云識得上座也　對云與麼即不得未審西院意作麼生　師云是什麼　問淨道者云古人道這裏即易這裏即難這裏即不問這裏事作麼生　對云還有這裏那裏也無　師云此猶是這裏事也　道不得喫棒[起-巳+(乞-乙+小)]下山　師云這漢向後覓箇死處不得。

　　先問諸院老宿語

　　師與囷山上雪峯囷山問共和尚闘行　師云輸也歸時下船問共和尚闘船　師云若道闘船也是輸也　囷山云重重失利　師與長慶入佛殿見佛前鉢盂捻起云家常　師云何得又更無厭　師却捻起問長慶　長慶云飯未熟　師云太悋惜生　長慶云穩便即収取　師云恰是　師問保福古人道是不是非不非是即龍女頓成佛非即善星生䧟墜與麼道還留是非不留是非　保福云未却是非　師云與麼是非有什麼了時　師見保福共僧在茶堂說話　師云莫葛藤　保福云葛藤即不得啇量佛法還得也無　師作摑勢　保福云過在什麼處　師又行一摑　問東使只如仰山祗對溈山於面前與一畫意作麼生　東使云作家麼　師云兄[匕/具]箇與麼作麼生　東使云日可冷月可熱　被師攔𦚾與一托　問翠嵓古人道無端起佛見聞法想被佛威神力故左降二鐵圍間作麼生是二鐵圍　翠嵓云起佛見聞法想　師云起什麼佛見聞什麼法想無對　問大普云於万像中還有自己否　老宿云有　師云這箇豈不是燈籠云是　師云識得老兄也　師共長慶囷山在道場院見託[匕/具]郎君來　長慶問見說郎君是中塔還是否　郎君只在靣前立　長慶云何曾是中塔　師云正是中塔　囷山云不是中塔　保福指雪峯上院主山問長慶教中云妙峯頂莫只這便是否　長慶云是即是可惜許　問師只如長慶與麼道意作麼生　師云若不與麼紅旗遍野白骨連山。

　　前後帝王問訊語

　　忠懿王入万歲寺見佛像指問師云是什麼佛　師云請大王鑒　王云鑒即不是佛　師云鑒即不是佛是什麼　惠宗見　師不安問莫是時節至否　師云即今是什麼時　惠宗云與麼即無來去也　師云亦是聖躬與麼道　又因志上座說云昨夜見天王靣前現　惠宗問因什麼不向專甲面前現　師云却是陛下見
少帝遣內臣送書上山只乃封題而已　師覽而神之尋內臣拜辝　師云　聖人若問如何祗對。

　　師云但道盡𠃵坤有所依頼(師在雪峯日往泉州問盤龍侍中疾其時乎司徒聞到司徒令傳語云數日四大不安風勞發動師傳語去此是　司徒句即今司徒在阿那大中無對)。

　　清源王太尉問安國了院主云劫火洞然向什麼處廻避　院主云這裏迴避　太尉不肯自代云不廻避　進云為什麼不迴避　太尉云他不出頭廻避什麼　師云什麼處見他道不出頭　師因與清源王太尉說話云但是世閒一切雜學底事盡是網　太尉云只如今還網得也無　師云太尉你　太尉乃展手云即今有什麼　師云只這一網亦不少　太尉舉南陽喚侍者事趙州云如空中書字雖然不成而紋彩已彰　師云只如與麼道是宗國師不宗國師　太尉云宗與不宗俱是彰也　師云只如趙州意旨作麼生　太尉云不辜負趙州　師云此是句也趙州意作麼生　太尉云作麼　師云彰也趙州意作麼生　太尉無對。

　　偈頌七首

直下猶難會尋言轉更賖擬論佛與祖特地隔天涯

有曲無絃索宮啇調不同若人纔和得拍拍盡驚龍

綵筆除裝色更濃針挑瘡患理難同維摩昔日稱何事迷從西土却還東

何事最堪依巖中獨坐時路嶮人難到巒高鳥不飛

白雲長滿洞論劫未曾虧不話漕溪旨焉干道者機

石室周圎慶已多有人不到復如何待封此樣呈諸友開時只好𥬇呵呵

　　十八郎殿下送綵毬上於方丈頂掛便請偈

眾綵裁成已工多妙最殊收歸方丈裏長翫一明珠

　　十八郎殿下又送偈上　國師兼請和

無形無本亦無名日用驅驅不暫停對面向人多不識縱橫自在轉分明權時來[寄-大+(立-一)]君家宅万種千般是事能認取當來[匕/具]本性一時拋弃事皆行

　　國師荅

建化開遮假立名無名之說亦難停其中薦得非干識朗月當空不自明北京秀長稱為澤南𣲖傳宗祖諱能黃卷暫詮呼作性須叅教外有別行

甌閩鼓山先興聖國師和尚法堂玄要廣集終

　　廣辯興聖國師語錄一小編唱高和寡後世禪學或不能知舊本[前-刖+(老-匕+工)]大難入包囊中帶行今禪者守𧷤僧挺重刊小本以廣流通禪衲有自江西湖南來者知南方雪峰宗旨則復少挫鋒𨦣行規步矩卷波瀾於性海也。

　　紹興戊午三月晦日住鼓山老禪　　　士珪　書


國家圖書館善本佛典第 48 冊 No. 8939 古尊宿語錄


　　襄州洞山苐二代初禪師語錄(嗣雲門)

　　師上堂云楚山北面漢水南江擊法鼓而會禪徒舉宗風而明祖道若以揚眉瞬目竪拳竪𢫾謦欬咳𠻳是厨中拭鉢帛道什麼會也無也是衲僧破草鞋者瞎漢者漆桶是个弄精魂[鬼-(白-日)]惣與麼惣不與麼是東司頭厠籌子以此稱提從上来事尽是邪魔所作謗大乗滅胡種与你天地懸殊且道衲僧㩀什麼道理出来對眾道看折脚鐺子各出一隻手貴得宗乗不断亦表叢林有人有麼若無洞山不惜眉毛打葛藤去也葛藤之事只在目前万像森羅𠃵坤大地百千諸佛日月星[辰-二+口]地獄三途起心動念每日經歷皆是諸德自己何不向這裏體當尋覔看驀然覷得倜儻分明不虛行脚也自得箇安樂田地洞山此語且作[死-匕+巳]馬醫若𢴃明眼衲僧将草鞋驀口𡎺還恠得他也無恠即不恠你道慿箇什麼捉得将来脚跟下推尋毫末叅[前-刖+(老-匕+工)]搥折你脚莫麄心好便下座。

　　上堂良久有僧問列祖昇堂人天堅請不昧宗乗乞師𢫾示　師云頭鬅鬙耳卓朔　云一句流通人天聳耳　師云墨黲襴衫日裏曬　進云師唱誰家曲宗風嗣阿誰　師云重言不當吃　問赤水求珠猶是人間之寶和雲唱出猶非格外之談未審今日将何示人　師云夜聞祭[鬼-(白-日)]鼓朝聽上灘歌　問言超象表青霄外出語幽玄事若何　師云岸上行人声有韻舡中魚父和不齊　云幽玄事若何　師云鈎長線短　問從上来事未有人當頭道得請師當頭道　師云八十翁翁不拄杖問聞師引出潭中意直透清霄事若何　師云甲己之年丙作首　云今日事若何師云大好雪晴　問如何是佛　師云麻三斤　問海竭人亡時如何　師云大難得　云便与麼去時如何　師云雲在青天水在瓶　問道本無言如何理論　師云十里鼓　問如何是古佛心　師云巢知風宂知雨　問牛頭未見四祖時如何　師云楖𣗖木拄杖　云見後如何　師云竇八布衫　問佛法兩字即不問如何是從上来事　師云眼裏瞳人吹木笛　問百尺竿頭湏進步如何是進底步　師云炎裏放木鵝　問如何是諸佛出身處　師云寒山不語拾得𥬇　問纔生便死時如何　師云鍾馗[角*(已/干)]舞十八拍　問如何是正法眼　師云紙撚無油　問智不落千[前-刖+老]請師通不[狂-王+巳]　師云𮩘餅搵餳　問心未生時法在什麼處　師云池中荷葉動决定有魚行　問不當之言請師不發　師云水流霧下　云誠如是言　師云人無遠見必有近憂　云與麼則因地而倒因地而起　師云不當之言不發　問佛及涅槃並為增語理既如此事又作麼生　師云釋迦老子誠實之言　問如何是禪不禪　師云猢猻摘仙菓　問諸上善人皆說不二法門居士默然意[二/日]如何　師云無目不𦘕眉　問如何是學人入理之門　師云陽烏啼時西嶺上　問如何是學人本源　師云山高雲峻　問心非意想道絕功勳如何是心　師云鷰子不入楚　云如何是道　師云還我話頭来　問幻與非幻未是學人極則處如何是入理之談　師云八十翁翁牙不動　問見境不動時如何　師云眉長三尺二　云如何是見境不動底事　師云鼻孔占却三畒地。

　　師乃云明機自昧息慮迷源萬法同塵語默難顯不是情中法莫生種種心離此章句別有啇量且道離却作麼生啇量還有委悉者麼明明地㨂破明明地顯示明明地舉唱明明地謌詠更無囊藏被蓋純說乾爆爆地禪若是[雨/(並-(前-刖))]利禪僧纔聞舉[前-刖+者]便合眼卓朔地知个落處豈不是自家具眼其奈罕遇奇人盖緣洞山這裏言無味食無味法無味無味之句塞断人口兄弟到這裏難為湊泊若向這裏覷得分明天下尊宿到與不到徹與不徹惣被你驗破何故盖智有邪正道有虛偽多只與麼心機意識認得門前屋後底學得路布葛藤一堆一擔蘊在胷襟道我會禪會道還夣見禪道也未喚作打底不遇作家到老只成愲憧待到明朝後日驀劄地踏[前-刖+者]正脉省前所行履處方始[前-刖+者]見本命元辰下座。

　　上堂時有僧問師登文殊座請師唱道情　師云天晴開水路無事設曹司　云謝師𢫾示　師云賣鞋老婆[前-刖+者]隻履問隘路不通風如何通得信　師云翻[前-刖+者]襴衫戴席𢛡　問如何是道　師云啄云如何是道中人　師云失啄問平常心是道如何是平常心　師云路不拾遺　問和尚百年後向什麼處去　師云從上孔丘甲乙己　云此意如何　師云不會即問人　問如何是和尚撲不破底句　師云親　問刼火洞然大千俱壞未審這个壞不壞　師云天降蒲薄帋方圎一尺餘　問蓮花未出水時如何　師云漢水正東流　云出水後如何　師云楚山頭倒卓　問大通徹底人作何語話即得不傷物義　師云道士登醮壇　問澄而不清混而不濁時如何　師云額裂幞頭　問萬法歸一一歸何所　師竪兩指　云如何得歸一去　師云學語之流　問如何是清淨法身　師云烏龜不入水陸地弄塵行　問如何是洞山圎鏡　師云人將語試水將杖試　問不向心頭安了義如何達得祖師言　師云六脚蜘蛛上板床　問動轉無𥝠如何施設　師云拶　問根本智中如何趣向　師云把火照魚行　問如何是正法眼　師云郭郎鼻孔　云還鑒照也無　師云纖毫惣見　問言不投機請師提撕　師云六七對夜月　問言無眹跡如何理論　師云鍾馗不讀書　問三界唯心萬法唯識識即不問如何是心　師云泥裏蝦𢋙雲裏走旱地虵師水底行　問如何是透法身句　師云兩个布針三个眼　問如何是出家　師云剃頭不持鉢。

　　師乃云舉唱宗乗闡揚大教湏得法眼精明方能鑒辯緇素𪥂緣真要一源水乳同器到此難分洞山尋常以心中眼觀身外相觀之又觀乃辯真偽若不如是何名善知識者夫善知識者駈耕夫之牛奪飢人之食方名善知識即今天下那箇是真善知識諸德叅得幾个善知識来也不是等閑直湏叅教徹覷教透千聖莫能證明方顯大丈夫兒不見釋迦老子明星出時豁然大悟與大地眾生同時成佛無前後際豈不暢哉雖然如是若遇明眼衲僧也好擗脊捧便下座。

　　問法不孤起仗境方生向上一路請師便道　師云𦗟事不真喚鍾作甕　問如何是道　師云竹竿頭上禮西方　問如何是洞山水　師云雲裏雹子　云飲者如何　師云大小　問眹兆未生以何為證　師云烏龜背上紋　問金鱗不點額時如何　師云左眼半斤右眼八兩　問如何是免生死底人　師云措大席帽　問絕功勳處如何趣向　師云蟻子不食䥫　問如何是摩尼珠　師云手携針筒𦝫懸藥帒　問如何是大通徹人　師云漢高大王　問文殊普賢来叅師時如何　師云[起-巳+(乞-乙+小)]向水牯牛欄𫟚[前-刖+者]　云與麼則和尚入地獄如箭射　師云全慿子力　問𠃵坤休駐意宇宙不留心時如何　師云峴山亭起霧灘峻不留舡　問佛法無形從何建立　師云神前木虎子　問諸方盡落綣模請師出竅道　師云十八女兒不繫裙　云與麼則平地起骨堆　師云自領出去　問奔流渡刃疾熖過風時如何　師云平常心是道。

　　上堂云言無展事語不投機承言者喪滯句者迷還得麼你衲僧分上事到者裏湏具擇法眼始得只如洞山與麼也有一場過且道過在什麼處　僧問如何是透法身句　師云土星[狂-王+巳]牛宿　問亡言事不到開口理相乖未審如何即是　師云釋迦老子頭白　問如何是衲僧本分事　師云雲裏楚山頭决定多風雨　問承教有言如人含一口水自不能言萬法不出於心各各皆住本位當與麼時請師接　師云六隻骰子不成雙　云畢竟如何　師云插摽嫌水淺　問石門遷化向什麼處去　師云麝香不合藥　問學人未達本源時如何　師云脚底毛生　問遠遠投師時如何　師云爭恠得老僧　云終不敢造次　師云恰似不齋来　問如何是頭頭物物盡底句　師云三歲孩兒入戱場　問路逢達磨時如何　師云鼻孔大小　問四海無浪月輪孤時如何　師云眼裏眉鬚長二赤　問不落心機意識乞師一句　師云楚山入漢水　云未會請師更道　師云湖南楂子　問不惜時機用如何話祖宗　師云三个葫桃兩塊餳　問如何是洞山劒　師云金州客　云用者如何　師云伏惟尚嚮　問離却心機意識請師道一句　師云道士[前-刖+者]黃甕裏坐　問如何是不動底心師云賜紫金魚袋　問生死海中以何為津梁　師云年盡不燒錢　問祖師西来[ㄙ*隹]傳一心諸方為什麼各說異端　師云貪觀白浪失却手撓　問龍庭金口問如何對玉機　師云海底紅塵起石裏瑞花生　問智隔千重鏁如何擘得開　師云波斯不戴帽　問三乗十二分教即不問祖師西来意請師直𢫾　師云小兒不[前-刖+者]鞋　問如何是和尚臨機為人一句　師云官[前-刖+老]不自由　云與麼則得一失一也　師云自知較多少　問大用現前時如何　師云天不長𢙣　問文殊問維摩以何為入不二法門維摩默然未審意[二/日]如何　師云六隻骰子一時赤　問如何是當處常湛然　師云淨手裝香　云如何是覔即知君不可見　師云觸手拈經　問如何是笁土大僊心　師云草鞋不入市　問䥫石之心如何去得　師云張良下殿走　問如何是入不二法門　師云眉長三赤二。

　　上堂云語中有語名為死句語中無語名為活句　諸禪德作麼生是活句到者裏實難得人若也不動一塵不撥一境見事便道荅話長老下脚不得東西南北莫知多少要得去離泥水活人眼目舉唱宗風激揚大事不道全無其奈還少即緣未達其源落在苐八魔境界中識得箇不名不物無是無非頭頭物物無不具足道我得安樂田地更不求餘凢有扣擊問難即便㪣床竪拂更不惜便施便設便行便用向𢙣水坈裏頭出頭沒弄箇無尾猢猻到臈月三十日鼓也打破猢猻又走却了手忙脚乱一無所成悔将何及你若是箇衲僧乍可凍殺餓殺終不[前-刖+者]你鶻臭布衫便下座。

　　問不[狂-王+巳]一切請師提綱　師云瘂子得夣　問如何履踐即得無譊訛　師云見之不取思之千里　問刼火洞然大千俱壞未審什麼人為主　師云陳平不舉令　問如何是和尚擘不破底句　師云孫賔不入市　問如何是真出家　師云剃除鬚髮　云只者莫便是也無　師云因什麼五戒不持　問言無展事意[二/日]如何　師云漢江不渡舡　問不落是非請師道　師云責　云慈悲何在　師云苦口是良藥　問如何是禪　師云熊耳山下　問如何是無縫塔　師云十字路頭石師子　問實際本無慿何建立　師云新豐老人八十八　問真源無朕兆如何話祖宗　師云起席不謝坐　問如何是清淨法身　師云渤土裏雀兒　問如何是佛法大意　師云三日風五日雨　問如何是露地白牛　師云針劄不入　云飲噉何物　師云一任東西　問如何是通身一句　師云月似彎弓少雨多風　問萬緣俱息時如何　師云甕裏石人賣棗團　問如何是道　師云頭不梳面不洗　問牛頭未見四祖時如何　師云三山帽子大袖布衫　云見後如何　師云市食齋僧　問一言道盡時如何　師云吉㐫不上卦　問月不當戶時如何　師云矮子[騎-大+(立-一)]馬　問如何是真空妙用　師云契書鐵券權為用妙句無𥝠也是閑　問絕點無蹤時如何　師云尖斗量不盡　問如何是學人佛性　師云来日二十七問如何是衲僧本分事　師云駱駞渡漢江　問如何是親𪥂一句　師云達磨無當門齒。

　　上堂學湏實學見湏實見若未諦見當湏克己叅尋愽問先達稍是不得且向洞山處討箇入路一𪥂塵剎一𪥂境界一𪥂佛界一𪥂眾生界盡十方界一𪥂物類一時拈来手內在眼睛裏亦無来往等相不礙見聞覺知舉起一足𠃵坤一時震動行[前-刖+者]一步海水盡皆波濤湧沸提起一足湏弥山百雜砕唾一唾虛空撲落地諸德每日受用還自知也無洞山不獲已且作死馬醫對上機兄弟面前渾成一場𥬇具向他上機人前說箇什麼即得挨一挨拶一拶喝一喝棒一棒得麼𢫾天𢫾地五言七字得麼好風好雨得麼如斯舉唱遍大地攪不轉把掃箒掃作一堆將火燒把[篾-戍+伐]縛掉放江裏從他流下去且作麼生去也珎重　問如何是洞山境　師云村裏人油葫蘆　問身手作罪橫羅口舌時如何　師云看錮鏴[前-刖+者]生䥫　云知過後如何　師云望煙尋食地錯入燻皮家　問將何𢫾示令學人得透金塵　師云天子馬蹄鳴　問心若無事萬法不生時如何　師云風鈴有韻真堪聽聽得猶来曲不成　云正當與麼時文殊普賢在什麼處　師云長者八十一其樹不生耳云意音如何　師云一不成二不是　問如何是學人本来眼　師云旋風不左轉　問維摩掌擎四𠀍界未審維摩身在什麼處　師云在闍梨後底　云為什麼在學人後底　師云還我話頭来　問法無覊鏁為什麼趣入却難　師云波斯讀尚書　問便與麼去猶涉程途省力處乞師一言　師云𦝫帶不[前-刖+者]𩊓　問如何是大道之源　師云天𡩖地窄　問一𪥂諸佛及諸佛法從此經出未審此經從什麼處出　師云一字不[前-刖+者]點　云如何是一字不[前-刖+者]點　師云碧眼胡僧𥬇點頭　問如何是離却生死底句　師云掃地添瓶　問長虵偃月即不問疋馬單鎗事如何　師云線大鼻孔小　問口𣣔談而詞喪心𣣔緣而慮忘猶是生死邊事如何是向上事　師云阿難不持梵夾　問但得本莫愁末如何是本　師云手纖脚大　云如何是末　師云量不[前-刖+者]。

　　上堂云洞山者裏尋常方丈內不似諸方一个上来一个下去啾啾唧唧地衷𥝠說底禪道佛法盡是向你兄弟面前滿口說滿口道滿口拈提滿口欒㨂無你左遮右掩處一時和底翻出諸德作麼生委悉汝試對眾道看譬如太末䖝處處泊得不能泊於火熖之上被他諸方老禿甜唇羙舌說作配當道這个是禪這箇是道這个是菩提涅槃者个是真如解[脫-兄+允]被丈二釘八尺揳揳在眼裏不知不覺乍到洞山這裏不知是何說話會得麼直饒會得真如涅槃菩提解[脫-兄+允]毫末無[前-刖+老]也被條繩子於脚跟下繫却不得出離若是靈利衲僧一咬咬断作箇[脫-兄+允]洒衲僧豈不快哉若三咬兩咬不断凖前打入愲懛社裏有什麼出頭時洞山事不獲已傍地裏為你[前-刖+者]力珎重。

　　問如何是和尚接人一句　師云鷄啼不[前-刖+者]時隣人半夜行　云如何領會　師云一任東西　問只與麼便請益時如何　師云千斤秤不住　云鳥道不存也　師云錯數定盤星　問說者聽者二俱如幻無說無𦗟時如何　師云馬[起-巳+(乞-乙+小)]不上　云與麼則信受奉行　師云還我話頭来　問如何理論即得不昧師宗　師云天地玄黃　問不[〦/(變-〦)]不動是何境界　師云[膜-大+(句-口+匕)]月三十日　問如何是一真境界　師云衲僧破草鞋　問離却有無請師端的　師云三脚鐺子無耳桗　問兩處俱亡時如何　師云把針失却線　問不歷古今句請師運普音　師云措大[騎-大+(立-一)]馿　云與麼則學人側聆也　師云手提巾子　問即今心即不問如何是本来心　師云腰長脚短　問不動智源如何接物　師云大悲菩薩無手眼　問面前三事[〦/(變-〦)]背後万般形如何　師云那吒不識父　云如何是那吒不識父　師云眼𫟚曈人築氣毬　問匝地普天即不問應機不失事若何　師云三白大眾　問如何是正法眼　師云六祖愛喫和羅飯　問未曾開口道十方佛已知時如何　師云不来諸比丘說欲及清淨　問生[死-匕+巳]事大請師相救　師云三家村人失却火　問承古有言剎說眾生說三𠀍一時說即不無未審為什麼人說　師云三頭兩面者　云為即不無還當也無　師云蝦跳不出㪷　問如何是不從師邊得底事　師云夜觀乹象　問釋迦以何為師即得無上菩提　師云三千條罪莫大於不孝　問知有亦不立妄有亦不生正當與麼時如何話道　師云六耳不同謀　問如何是大道本源　師云赤脚上舡　問古鏡未磨時如何　師云三畨羯磨　云羯磨後如何　師云為什麼五戒不持　問只者猶不是如何即是　師云天性不喫酒　問自古及今不從人得六祖黃梅夜聞何事　師云志公拄杖　云得用時如何　師云用那曲尺作什麼　問如何是毛吞巨海　師云六祖口唇大　問如何是會佛法底人　師云兩道行纏　問青青翆竹盡是真如此理如何　師云朝遊山水暮宿草菴　問己自肯己常人知見己不見己時如何　師云看錮鏴[前-刖+者]生䥫　問纔伸一問誨思不及請師方便　師云兩得便冝　問如何是學人本分事　師云三脚蝦𢋙無後脚　問目前無眹兆如何顯真宗　師云八十婆婆手擎扇　問如何是無心鏡　師云水深三尺　云還照學人心也無　師云徹膽見　問一塵纔舉大地全収如何是一塵　師云波斯上𢉱　問只見龜毛長不見兔角生請師現兔角師云目裏瞳人築氣毬　問絲盡停機是諸佛權行之義向上事請師直道　師云多母失愛　問諸方即心即佛未審和尚此間如何　師云無底揲子七八片　問如何是超毗盧越釋迦之談　師云迦葉目視佛。

　　上堂法鼓纔動大地全収諸德在鼓聲𫟚来往還知也無對眾道看若道不得被洞山熱瞞下座。

　　上堂即心即佛破執二疑非心非佛止宿草庵且居門外向上一路千聖不傳葛藤言語作麼生是衲僧分上事良久云拈得出来也是破草鞋便下座。

　　問天堂地獄是什麼人居止　師云洞山問如何是法身　師云穿靴水上行　云莫便是否　師云水上烏龜頭赫赤　問作止任滅猶是禪那之病如何免得　師云梵僧不袒肩　問未問未荅如何啇量　師云持鉢不得撲破鉢盂　問金烏出海耀天地與此光隂事若何　師云崑崙渡海誇珎寶波斯門下騁[肆-聿+((彰-章)/須)]多。

　　上堂無邊剎境自他不隔於毫端洞山魚鼓聲動延慶白馬鷲嶺谷隱師僧盡隊隊入僧堂裏喫飯諸徳識得幾箇對眾道看若向這裏道得即有可良善不無行脚若道不得[門@(滔-臼+(〡*日))]老徵你草鞋錢有日在便下座。

　　問超佛超祖人難得請師一句顯根源　師云裁衫錯却領　問古寺清幽如何辯主　師云責　云作何方便得覩慈悲　師云焚香胡跪　問不断佛種請師一言　師云[狂-王+巳][前-刖+者]太白星　問遍地黃金便與麼用時如何　師云滿天列宿白日雨下。

　　上堂諸徳提將鉢囊柱杖千鄉萬里行脚盖為生[死-匕+巳]不明要得達法悟道到處豈無親覲尊宿善知識若為你解粘去縛道眼分明甄別是非堪為師匠即便抝折柱杖高掛鉢囊取箇徹頭莫愁不成辦或若開口動舌說向上向下這邊那邊玄會妙會道出道入君臣父子明體明用盡是謗般若埋沒宗風不識好𢙣尿床[鬼-(白-日)]子帶累後人無有了日拽下繩床落脊棒[起-巳+(乞-乙+小)]出三門𠕂教行脚與伊為增上緣也與宗門出得氣更向其中义手竝脚唱喏撮他野狐涎唾自肯自重云得和尚為我㨂為我說得箇安樂處還睡覺也未還洒洒也未喚作病不遇良醫悮服他毒藥認得箇馿鞍橋喚作阿爺下頷與你本分事有什麼交涉將知你一生行脚只是踏破草鞋始終成得箇不即𠺕漢下去　問尅己求真是修行人之大錯能辯邪正猶乖道體未審如何修證　師云六隻骰子一時赤　問不在內不在外不在中間未審在什麼處　師云褊衫不盖體　問如何是學人自己　師云親人不[前-刖+者]便　問万緣俱罷六戶齊寧時如何　師云天晴不肯去　云便與麼去時如何　師云湏待雨霖頭　問盡大地人來問如何𢫾示　師云舌頭拄上腭　問請師出榍　師云七㒹八倒　問心境未明時如何　師云吐舌至頂相　問大蔵教是一場是非學人親𪥂請師道　師云有手不彈𢫾　問天皇打典座竟如何　師云喫酒不謝座　問如何是學人究竟事　師云說　云未審說箇什麼　師云泥裏撼樁　問如何趣向即得至理無[前-刖+老]　師云垂鈎水上　云與麼則謬向途中枉施功　師云自知較一半　問但得本莫愁末如何是學人本　師云草鞋無底　問如何是塵刼不昧底事　師云[脫-兄+允]衣不渡水　問添一减一理歸何所　師云三年一閏　問真修道人不見𠀍間過未審𠀍間有什麼過　師云兩人[前-刖+者]緋一人[前-刖+者]皂　問煙雲不到處喚作什麼　師云燒錢不及時　云與麼則劃地作佛像去也　師云自屎不覺臰　問三身中阿那身說法　師云親言出親口　問如何是說底口　師云還我話頭来　問如何是撥塵見佛底句　師云楚山頭上播紅旗　問心不是佛智不是道還有過也無　師云知他大小　問生[死-匕+巳]根源請師𢫾箇入路　師云頭破額裂　云學人不會乞師𢫾示　師云天上天下　問承古有言天得一以清地得一以寧君王得一治天下衲僧得一時如何　師云五九四十五　太陽来入戶　問佛法禪道是同是別　師云梳頭不洗面　問明月當空如何鑒照　師云量之不足　問久淘砂磧未覩真金請師𢫾示　師云入水不濕脚　云與麼則學人得用去也　師云爭奈脚板潤　云一言可以䘮邦　師云不知是不是是即也大竒　問諸方盡在繩墨裏未審和尚此間如何　師云蒿箭射湏彌　問扶籬摸壁時人盡知諸佛正法眼請師直𢫾　師云夣𫟚打三更　問十二時中行住坐卧自省覺時如何　師云看人喫飯　云爭奈樹影不斜何　師云親言出親口　問一法若有毗盧堕在凡夫萬法若無普賢失其境界未審如何即是　師云眼裏瞳人築氣毬　問森羅及萬象皆從一法所印如何是一法師云要你眼作什麼　云還許學人受用也無　師云可惜許　問金鍮現前請師辯　師云兩脚蝦𢋙吞却月　問的言無證時如何　師云牙疼灸左耳　云甘苦常言　師云𦗟事不真喚鐘作甕　問如何是不歷巨海獲驪珠底人　師云四手八臂　問久昧衣珠請師𢫾示　師云磁石不攝針　問彎彎似月廓落三星西土即無此間事如何　師云東南西北　問十二時中如何得與道相應去　師云𢫈東摸西　問從上宗乗請師垂示　師云老鵶線断　問一念未生為什麼不見自己　師云劃地成牢　問盡未來際遍法界中盡此一句時如何　師云有錢千里通無錢隔壁聾。

　　上堂丸円一顆點鐵成金至理一言轉凡成聖𠀍間法亦復如是洞山且問諸徳作麼生是轉凡成聖底道理試對眾道看雖然不出頭肚裏道了也作麼生是轉凡成聖底道理且道轉箇什麼莫瞌睡作麼生莫是一喝一棒麼如此見解是街頭巷尾打䥫磬輪木槵數珠念喝囉怛那行者軰見解在你衲僧家合作麼生湏是具眼方能辯邪正莫只與麼過諸徳時不待人𪥂湏努力睡一覺起来看取是什麼道理久立珎重。

　　問不與萬法為侶底人還有向上事也無　師云道士頭戴冠　問如何是佛　師云灼然諦當　問如何是三寶　師云啇量不下　問如何是清淨法身　師云醬甕裏蛆兒　問一箭便中時如何　師云過云過在什麼處　師云[前-刖+者]。

　　上堂且如禪師者湏是己事分明具擇法眼遍叅知識方辯祖宗法胤水乳𭭛分若不然者何名衲僧行脚不遇師匠最苦莫過於此可惜許大丈夫兒莫隈隈𨻵𨻵地禪徳洞山尋常道待我家園麥熟事持磨麵作箇餕餡屈取東西南北善知識同共一延破除了盡與伊出却釘拔却榍拈却炙[脂-匕+〦]帽子[脫-兄+允]却鶻臰布衫作箇洒洒地禪師後代學人有可依𠋣豈不俊哉　問如何是洞山劒　師云問作什麼　云也要知　師云罪過　問如何是古佛劒　師云何不問　云用者如何　師云鈆刀子　問承古有言諸旋未息彼物先住上不可得意[二/日]如何　師云虛空擲骰子。

　　上堂莫捏目妄想惣不如是道本無機豈留心法諸徳且作麼生領會莫錯會好珎重。

　　問承古有言其中長者子箇箇盡無裩如何是長者子　師云只你是　云是箇什麼　師云猫兒打筋斗　問如何是洞山　師云動則傾湫倒岳不動即天地黑暗　問學人𣣔殺父殺母如何下手　師云急　問非時親覲請師一句　師云對眾作麼生舉　云㩀現定舉　師云放你三十棒　云有什麼罪過　師云罪不重科　問風不鳴條雨不破塊是什麼人分上事　師云要道即道　云便請道　師云分付不[前-刖+者]人却令道者恠　問久居洞中為什麼一物全無　師云脚大木履小　云如何領會　師云直覷步　問如何是室中人　師云不在外　問壁上有一高僧至時還說法也無　師云来去不住　問大眾雲臻請師略舉綱要　師云水上浮漚呈五色海底蝦𢋙叫月明　問洞山鬱茂為什麼無味　師云驗在目前　問朗月當空是什麼人境界　師云闍梨境界云　為什麼日用不知　師云非洞山過問如何是籠中鳥　師云在籠中多少時　云只為籠中鳥　師云却飛去　問學人𣣔伸一問為自己不見時如何　師云無背面　問朗月當空為什麼不見自己　師云近後　問如何是沙門行　師云不損人　問雲水是人遊是什麼人能到峯頂頭　師云無足人能行無手人能執　問佛即不問如何是法　師云你為什麼不出家　問無佛無人處法從何生　師云你在什麼處出家　云現在目前和尚自看　師云五戒也不持　問目覩瞿曇猶如黃葉意旨如何　師云襄州土冝不出別物　問量闊無邊為什麼不容自己　師云窄　問漕溪一句即不問如何是雲門一句　師云天下人咬不[前-刖+者]　云還當得生[死-匕+巳]也無　師云是何生[死-匕+巳]　問佛佛相應祖祖相傳未審相傳底事如何　師云此去韶州八百五十　云與麼則有口不如無聲　師云速湏懺悔　問擘破成狼藉渾崙又不成藥病俱消處便請師啇量　師云雲生嶺上水出高源　云與麼則師子吼也　師云還我師子吼来　問無心道人還有法示人也無　師云黑地入漆甕　云既是無法緣何得入　師云到老惺惺　問如何是動乹坤底人　師云湏彌山上打䈥斗　問乍可永刼受沉淪誓不将身求半偈　師云官不容針𥝠通車馬　云與麼則和尚容許也　師云且領前話　問大蔵教是箇𪥂脚如何是字母　師云啞子上刀梯　兵馬都監太保問眼處入正受諸塵三昧起此意如何　師云洞山茶椀裏有太保太保茶椀裏有洞山太保無語將此話問尊宿　谷隱云不落無言說　延慶云喚什麼作三昧　師問僧莫便是新到否　僧云是　師云夜来投拪處今朝事如何　僧云今朝風教急青山背上行　師云不是更道　僧云珎重　師便打　問如何趣向即得至理無[前-刖+老]　師云𡸁鈎水上　云與麼則謬向途中枉施功　師云自知者少　問鼓聲纔罷大眾雲臻學人與麼来請師速道　師云撥雲看日暈坐水看山行　問釋迦掩室於摩竭淨名杜口於毗耶猶是中下之機向上一路請師說破　師云玄玄無𠋣靠逈逈勿人知　問輪王寶劒常露現前輪王即不　問如何是寶劒　師云水裏無魚人皆信牢裏行舡𥬇殺人　問諸佛非我道誰是最道者　師云樓上打鼓𦗟聲在外　問父母非我親誰是最親者　師云瘂子買甜爪　問真即幻幻即真離此二途如何道　師云臨河照影　云與麼則义手當𦚾退身三步　師云若不同床卧焉知被裏穿　問眾魔到来如何支遣　師云鍾馗解舞十八拍　云還受厭禳也無　師云信邪倒見[死-匕+巳]入地獄　問自知當作佛未審什麼人證明　師云𦒿婆賣針筒　問寂寂無惺惺時如何　師云波斯不過江　問藤蘿高萬丈身與白雲齊時如何　師云昔時東海曾相識却向西山弄日頭　問擬問和尚有煩尊重擬欲不問己事未明今日上来問即是不問即是　師云今日敗闕　云為什麼如此　師云虛空炟赫無涯岸海月圎時無別天　問如何是透法身句　師云千江有水千江月萬里孤舟萬里身　問學人擬歸鄉請師𢫾路頭　師云楚山頭向東　問如何是祖師西来意　師云衣衫不整　問以字不成八字不是未審是什麼字　師云波斯入市　問大海有珠驪龍守護時如何　師云困　問如何是諸佛出身處　師云楚山頭　問心外無法不可所求法內無心不可所得離此二途如何是道　師云紙上𦘕鍾馗　問真空得之不空妙有得之不有衲僧得之如何　師云拈𢁈不把筯　云與麼則一𪥂法常也　師云只為不常　問承師有言禪子相投西山月落未審落在什麼處　師云手裏把釣　問心外觀法法不際心心內觀法法源不達如何是本源　師云面上眉長三尺二　問停[匕/具]罷想時如何　師云水底弄傀儡　云誰是看翫者　師云停真罷想者　云與麼則大盡三十日小盡二十九也　師云你見什麼道理　云某甲合喫和尚痛棒　問知而不悟時如何　師云草鞋𦄍子断　問虛空無口慿何說　師云木履觜長三尺二　問撥塵見佛時如何　師云[幡-釆+米]竿頭上不插標　問徳山入門便棒臨濟入門便喝未審和尚意[二/日]如何　師云尖斗量不盡　云還有為人處也無　師云頭戴天脚履地　師到雲門雲門問近離什麼處　師云楂渡　門云夏在什麼處　師云湖南報慈　門云幾時離彼　師云八月二十五　門云放你三頓棒　師晚間入室次却問今日祗對次蒙和尚放三頓棒未審過在什麼處　門云江西湖南便與麼啇量師於言下大悟遂云他後向無人煙處卓箇庵子不畜一粒米不種一莖菜接待十方往来盡與伊出釘拔楔拈却炙脂帽子[脫-兄+允]却鶻[自/犮]布衫教伊洒洒地作箇衲僧豈不俊哉　門云你身如椰子大開得許大口。

　　上堂洞山普樂無言展托終日現前誰知適莫無遮無障不知不覺更有一言乾乾爆爆。

　　歌頌

　　随物通真頌(并序)

　　至大莫若於道至廣莫若於法無言表而不顯於道無物象而不出於法且夫眾生浩浩窮本末以何歸處處忙忙𢴃生死而何托洞山聊述一頌提舉大綱号随物通真。

　　頌曰。

現在目前何易何難將何𢫾陳長法無言物之有物言之有言明明無礙了了無邊見之成道不用𠕂三物物是我河沙體全法法無法言無可言眼見耳聞白日青天東西南北笁土大僊印之可印燈之燈傳[前-刖+者]衣喫飯文殊普賢手提巾子赤脚上舡是水是火本絕諸緣禪僧座主庶民大官寬衣大袖窄領布衫接延賔客對荅語言高之與下不在詐言上徹天界下透黃泉不是別物古聖皆傳得之可保見之安然今之浪說出自無端更有一言好看好看

　　明道頌曰

大道坦然廓落無邊了了虛徹寂然何安含容妙用随物方圎自本心法眾生迷源道無別道玄無別玄向說不信湏要攀緣識心是佛了即是安心將何識識者何心心識兩亡見道在先從古至今躰自如然凡聖共有沙界同源前賢後哲悟此而傳[前-刖+者]衣喫飯語默言詮不是別物是箇癡頑快湏提取勿放狂㒹巧施妙句廣引多般揚眉瞬目閃爍機關以此為解千山萬山人迷逐物𪥂要自看自看得力諸聖准則行住坐卧皆承恩力成佛作祖越此不得不得伊何要你消磨坐看北斗立覷黃河天南海北於我於何明明了了你何不曉惺惺皎皎於何不照𠀍界根源眾生祖老終日現在名名善巧說之已說𦗟亦甚好會與不會任自長保

　　真讃

一巧一拙誰許甄別青山白雲兒孫皆說𥥆窕邪身頭尖鼻缺斫額看魚焚香祭獺

　　又

空生幻身滅幻空存谷傳其聲鍾受其音取之[冗-几+(舄-臼+(〡*日))]邈号之曰神一言纔發四驥難尋月之有水鏡之有塵不可虛傳洞山之真

　　又

身不竒𠔃皃不揚語不異𠔃法不蔵滿天星宿𠔃月中月白日金烏𠔃海岳彰

　　又

我教不冩又被冩我教不圖又被圖可惜半疋青絲絹𦘕了令人𥬇一場

　　又

月兔走入海日烏飛上山見此若不會虛度幾千年

　　色空頌

眼病生色空病仍存真空真色日月乹坤白日買賣夜裏屈人東西南北碧眼胡僧

　　示徒頌

洞山寂寞無可依托禪子相投西山月落

　　提綱頌

洞山月冷雪漫漫綠竹清風刮骨寒言談語句無滋味釋迦達磨海東邊

　　投機頌

向你道泄天機我不會汝惺惺徧法界何不明開眼睡悟即驚好問伊是阿誰共啇量莫相悮快道取者眾生

　　剪啇量

見非言說知真語即是非𦘕龍頭似馬那箇得便冝

　　𢫾話會頌

洞山語孤孤言淡人難措舉目會宗風辜負西来祖

　　𢫾通機頌

洞山寂寞一無可有無味之句塞断人口

　　明心頌曰

禪不禪律不律赤脚[前-刖+者]鞋水上立大洋海底黑雲生囬頭西山日初出

　　因事頌

五䑓山上雲蒸飯佛殿堦前狗尿天[幡-釆+米]竿頭上煎䭔子三箇猢猻夜簸錢

　　牛兒頌

自牧一牛兒出入無欄圈放在芳草中毛色方能顯朝去無人[起-巳+(乞-乙+小)]暮歸無人喚其力不可當有角無鼻綣不使任從伊使[前-刖+者]随人轉天下無荒田盡是此牛變有人若覔伊走去天涯畔牽来似諸人問汝見不見

　　随牛狗兒

家有一狗兒駭小人難見終日随牛去未省使人喚見客不作聲見人偏能善擬議上門来早是輸他便好好報禪師湏[前-刖+者]精神看任汝靈利人不覺為[死-匕+巳]漢

　　法身頌

法身寥廓徧河沙萬象森羅共一家法法盡含真妙用莫將眼病見空花

　　報身頌

報身具足無窮躰現用分明勿是非悟了始知言無異休將巧妙用心機

　　化身頌

化身来往任縦撗隱顯諸緣應萬機只這見心非不見剛湏見外強生疑

　　又述一頌

洞山有一語道得無用處對面共啇量[脫-兄+允]衫[前-刖+者]却袴

　　又

道本無言詮言詮非本妙對面共啇量誰人能得了

　　又

洞山有一言對荅湏提舉瞪目若思量者漢去去去

　　彭殿直問和尚年多少師乃有頌

一[膜-大+(句-口+匕)]更一[膜-大+(句-口+匕)]相續已年高住持無別物化導勿劬勞勸人常有語不用苦忉忉只為他不信佛大即泥多

　　十心頌

心是春普雨山河及大地澁酸鹹淡甘與苦盡受春功滋助力

心是水任器方圎與寬窄或直随人得濁𢙣諸般皆盡法王法

心是火熱得眾生煩惱果枝枝葉葉普皆榮開得心蓮花一朶

心是秤萬戶千門同共用纖毫輕重自低昂便合自知不高穩

心是尺示與𠀍人生生條直莫教𢫾下有推那地獄三塗難得出

心是斗量盡天涯是非口堆山積岳在心思[死-匕+巳]後波吒親自受

心是燈照見人間黑暗心𢫾教直行不能行湏作欺瞞地獄因

心是鏡照破人間邪與正對面言談恰似直背後猶来黑似漆

心是道凡聖同居月皓皓只於閙處證菩提便合如来真正道

心是師條貫六賊不暫離時時呼喚在目前纔使出門不奈伊

　　廓書狀上頌

十載學玄微今朝方息機洞山一句子落𠁅少人知

　　師却問作麼生是洞山一句子書云逼塞虛空師云大好少人知書却問作麼生是洞山一句子師云崵山亭上無字碑。

洞山初禪師語錄終


國家圖書館善本佛典第 48 冊 No. 8939 古尊宿語錄


智門祚禪師語錄(并序)

　　門人住明州雪竇山資聖寺明覺大師賜紫　重顯　述

　　利生機要捨悲智無以立言暢道軌圍存中下無以臻極苟非曠發羣動越絕孤應則何以𦦨續千燈芳騰五葉師韶陽的孫香林嗣子闢天人之深域振今古之洪謨建化度門高運寰海既編聮而㸦出致流落以交叅敢議窺班輒形𠜂定但貴其簡略而已於戲祖胄之來星布攸廣或𢩁一方一師之解玷瀆先知蘊半禪半律之冝加諸後進起異端於筆舌固狂狷於辭鋒譏圎明有三句接人𢫾淨慧列三聚之語既非摭實頗共傳虚衒惑見聞盜求聲利蓋叢室之巨蠹也豈堪忍乎夫欲抑其宗必先入其奥儻未甄別徒自傷殘魯誥所謂君子非詩書不言非禮樂不動故昔賢人三緘其口以誡于心況吾徒萌一意立一事得不務於弘濟而恣銷金銷骨之毀說寧不畏慎滅身之斧耶可為龜鑑矣庶知我者觀斯文而絕其謗閱于集而味其道則凜凜慧風無遠不及。

　　時辛未[止/(戊@示)]蕤賔月之五日

　　上堂良久師顧視左右云莫有作家戰將出來雖然如是風不來樹不動時有僧問十地菩薩見性如隔羅縠秖如初地菩薩又隔什麼師云須彌山進云如何透得師云三生六十劫　問一機未發如何辨其語脉師云大眾可驗僧云學人如何進向師云退後三步　問格外稱提請師舉唱師云你合作麼生進云與麼則承𢫾示也師云莫妄想　問曹溪路上還有俗談也無師云六祖是盧行者　問一切智智清淨還有地獄也無師云𨶒羅王是鬼作　問如何是佛　師云踏破草鞋赤脚走進云如何是佛向上事師云拄杖頭上挑日月　問蓮華未出水時如何師云蓮華進云出水後如何師云荷葉　師乃云一法若有毗盧墮在凡夫萬法若無普賢失其境界正當與麼時文殊向什麼處出頭若也出頭不得金毛師子𦝫折又云幸好一盤飯莫待糝椒薑便下座　因舉僧問香林雲門親的[二/日]今夜囑何人林云涅槃經僧云與麼則親的林云末後品時有僧問師涅槃經意[二/日]如何師云大喻八百小喻三千進云末後品意[二/日]如何師云雞足三峯頭倒卓又云會麼僧云不會師云直待彌勒下生來　問師子返躑即不問虎頭生角時如何師云生得幾箇進云漝麼則學人退身三步　師云龍頭蛇尾　問如何是大乗修行師云檐枷帶鏁　問既是龍居未審龍在什麼處師云眼下一帶青僧云學人未曉此意如何師云瞎。

　　上堂云汝若進一步即迷其理若退一步又失其事若也寂然地又同無性作麼生免得此過所以古人道明知與麼故合不[狂-王+巳]正當與麼時切忌傾倒著便下座　問古人拈起拄杖意[二/日]如何師云看樓打樓進云放下拄杖意[二/日]如何師云百雜碎　問聖僧為什麼被大蟲咬師云不錯　問如何是離却藥忌一句師云口是禍門又云叉手當胷　問魚游陸地時如何師云取死不遟進云却下碧潭時如何師云鑚泥刺土　問牛頭未見四祖時如何師云天寬地窄進云見後如何師云地窄天寬。

　　上堂云德山入門便棒臨際入門便喝你且道山僧者裏用箇什麼還有人委悉麼不如歸堂向火珍重。

　　上堂云三兩日來好春雨可謂霶𩃰凡夫人見水是水天人見水是琉璃魚龍見水是窟宅餓[鬼-(白-日)]見水是火你衲僧家喚作什麼你若喚作水又同凡夫見若喚作琉璃又同天人見若喚作窟宅又同魚龍見若喚作火又同餓[鬼-(白-日)]見是你尋常還作麼生所以道若是得底人道火不燒口道水不溺身你每日喫飯還少得一粒麼又古人云終日著衣喫飯未曾咬著一粒米未曾挂著一縷線雖然如此又須實到者裏始得若未到者田地且莫掠虚　問諸法寂滅相不可以言宣時如何師云好箇問頭進云漝麼則帀地普天師云更是一堆　問如何是無縫塔師云四楞著地進云如何是塔中人師云鼻孔三斤秤不起　問威音王已前是什麼人先悟師云何不問露柱僧云便漝麼會時如何師云二頭三手　問威音一響妙色已彰時如何師云兩重公案　問既是普眼為什麼不見普賢師云弄巧成拙　問學人有龜毛拂子將奉師時如何師云老僧有兔角拄杖與闍棃進云與麼則進貢得賞也師云三十年後此話大行。

　　上堂云諸上座且得秋涼正好進道決擇還有疑情出來對眾大家共你商量理長處就所以趙州八十尚自行脚秖是要飽叢林又且不檐板若有作者但請對眾施呈忽有騎墻察辨呈中藏鋒忽棒忽喝或施圎相忽象王廻旋忽師子返躑忽大作師子吼忽[拗-力+刀]折拄杖忽掀倒禪牀但請施設還有麼眾無對又云若是宗門中兒孫須贍祖師機方可是祖師苗裔不可喫却祖師飯著却祖師衣[起-巳+(乞-乙+小)]讚過日便道我是行脚僧者箇秖喚作名字比丘徒消信施𨶒羅王久後徵你草鞋錢有日在莫道我得便冝忽然一日眼光落地入地獄如箭射又圖箇什麼各自著便冝又不是憨漢也久立。

　　因歲朝上堂云斬新日月特地乾坤人人盡加一[止/(戊@示)]你道露柱年多少還有人道得麼對眾道看若道不得山僧與你註破也秖是甲子會時有僧問大用現前不存軌則時如何師云你為什麼趯破脚𢫾頭　問日用而不知常用事如何師云兩重公案進云漝麼則更不運步也師云草鞋底穿　問金剛眼中著得箇什麼師云一把沙進云為什麼如此師云非公境界　問如何是學人自己師云問底是誰僧云學人請益師云也是作賊人心虚　問絕功勳處如何履踐師云更買兩緉草鞋進云漝麼則退步也師云太少在　問如何是如來禪師云橫檐拄杖緊繫草鞋問如何是祖師禪師云上大人又云會麼僧云不會師云不會且順朱。

　　上堂云是你諸人橫檐拄杖出一叢林入一叢林你道叢林有幾種或有栴檀叢林栴檀圍繞或有荊𣗥叢林荊𣗥圍繞或有荊𣗥叢林栴檀圍繞或有栴檀叢林荊𣗥圍繞秖如四種叢林是你諸人在阿那箇叢林裏安身立命若無安身立命處虚踏破草鞋𨶒羅王久後徵你錢有日在　問眾生有難炭庫裏藏身諸佛有難火𦦨裏藏身衲僧有難甚處藏身師云你不是衲僧　問既是龍居為什麼不降甘雨師云踈田不貯水進云漝麼則眾生無賴也師云悲龍爭柰何　問國師三喚侍者意[二/日]如何師云憐兒不覺醜進云國師辜負侍者意[二/日]如何師云美食不中飽人食進云侍者辜負國師意旨如何師云粉骨碎身未足酬　問三身中那身說法師云闍棃鼻孔塌進云因什麼如此師云謗斯經故獲罪如是　問既是諸法寂滅相為什麼却有真說師云話墮也進云寂滅相又何在師云不在你口裏　問如何是一大事因緣師云問取目犍連進云學人不會乞師再𢫾師云舎利弗當知進云未審如何領會師云大似不齋來　問作麼生是和尚歇人一句師云待闍棃不漝麼來即得僧云秖如漝麼來還得休歇也未師云驢年　問盡大地人各置一問問問各別未審和尚如何祗對師彈𢫾一下進云未審還副得他問也無師云隋州紙貴　問如何是一合相師云明鏡當臺進云如何是貪著底事師云胡是胡漢是漢　問從上古德以何酬効於師承師云驗在目前進云漝麼則心不𧴥人面無慚色師云你為什麼辜𧴥我僧云和尚也須領話師云放你三十棒　問承教中有言譬如摩尼寶殿三角常隱一角常現如何是常現底一角師云險。

　　上堂云數日好雨且道雨從什麼處來若道從天降那箇是天若道從地出喚什麼作地若更不會所以古人道天地之前徑時人莫強移箇中生解會眼上更安錐又云赫日裏我人雲霧裏慈悲霜雪裏假褐雹子裏藏身還藏身得麼若藏不得却被雹子打破你髑髏。

　　上堂云茫茫宇宙人無數幾箇男兒是丈夫且道男兒與丈夫是同是別所以古人道佛法無多子其中難得人且道難得什麼人秖是難得不會佛法底人眾中還有不會佛法人麼若有吐露箇消息來看所以黃梅七百眾却被行者傳衣付法去且道行者還會佛法麼故知籌盈石室童子悟道又何關多口衲僧之事。

　　上堂云雪峯輥毬羅漢書字歸宗斬蛇大隨燒畬且道明什麼邊事還有人明得麼試道看若明不得所以道斬蛇須是斬蛇手燒畬須是燒畬人瞥起情塵生妄見眼裏無筋一𠀍貧　問如何是大通智勝佛師云言無再響進云如何是十劫坐道場師云禍不單行進云如何是佛法不現前師云金屑雖貴進云如何是不得成佛道師云眼裏著不得　問久雨不晴時如何師云蘿蔔不生根進云既是久雨為什麼不生根師云一任呌皇天　問如何是形山寶師云你有幾條袈裟進云請師𢫾示師云一任亂走　問如何是不變異句師云變也進云畢竟如何師云鳬脚長鶴脚短。

　　上堂云若欲多求恐妨於道秖如諸上座還得道業成辦也未若也未辦千般巧說不益其心萬種思量是何道理所以古人道你若無心我也休晴乾不肯去須待雨霖頭　問如何是般若體師云蚌含明月進云如何是般若用師云兔子懷胎　問三春已去九夏又臨學人未明乞師直𢫾師云打你頭破作七分僧云也知師為迷徒切爭柰學人未曉何師云非日月咎　問經有方便學人情學人上來乞師直𢫾師云見成公案進云未審學人過在什麼處師云放你三十棒　問未有𠀍界時還有佛法也無師云少一時不生剩一時不死　問拈槌竪拂揚眉瞬目即不問向上一路請師舉唱師云你為什麼檐枷過狀進云與麼則謝師方便師云罪不重科　問師唱誰家曲宗風嗣阿誰師云重疊關山路進云今日一會又奚為師云對牛彈琴　問[匕/具]源無眹兆如何話祖宗師云句裏明人進云漝麼則南山起雲北山下雨師云揚花得暖風　問如何是透法身句師云猢猻繫露柱。

　　上堂云千人排門不如一人拔關僧便問如何是千人排門師云守株待兔進云如何是一人拔關師云你不是者手脚　問如何是禪師云最苦是黃連進云如何是道師云甜底是甘草。

　　上堂云鼓聲纔罷罕遇作家僧出禮拜師云打鼓為三軍僧云長蛇偃月休施展匹馬單鎗謾立功師云冰消瓦解僧云諾師云蘇嚕蘇嚕　問空王殿中以何為侍者師云樓至佛。

　　上堂云南泉道自小養一頭水牯牛擬向谿東放不免食他國王水草擬向谿西放不免食他國王水草不如隨處納些些他惣不見所以雲門大師道平地上死人無數過得荊𣗥林是好手直饒你截断凡聖及盡有無也秖是老䑕入飯甕未知有向上一竅在便有僧問如何是向上一竅師便打云我早是將一塊屎驀口抹了你更來咬我手作麼僧擬議師便[起-巳+(乞-乙+小)]。

　　上堂云神方祕術子父不傳山僧有箇藥方黑正好合醬便下座　問如何是清淨法身師云滿眼是埃塵　問如何是色空師云薤園裏賣葱　問應化非[匕/具]佛亦非說法者未審是什麼人說師云露柱口唇缺　問如何是無底鉢盂師云挂向壁上進云未審將何齋粥師云瓦椀竹筯　問如何是佛師云抱贓叫屈　問如何是祖師西來意師云山雲野雉　問如何是然燈前師云空劫無閑人僧云如何是正然燈師云火星入牛斗進云如何是然燈後師云衲僧天下走　問古鏡未磨時如何師云也秖是箇銅片進云磨後如何師云且收取　問學人有一問未審師還荅也無師云南地鵠北地狐進云意𣅀如何師云三月裏看　問善才入樓閣是何時節師云末後殷勤進云畢竟如何折倒師云不如退後三步僧云恁麼則古人不先今人不後師云秦王擊缶　問終日切切秖為庭前殘雪如何得雪消去師云相次春來進云恁麼則紅輪起處底穿盪盡師云雪上更加霜　問閉門造車時如何師云還得成就也未進云出門合轍時如何師云魯般門下　問承教有言一人發[匕/具]歸源十方虚空悉皆銷[殞-口+ㄙ]既是虚空云何銷[殞-口+ㄙ]師云歸源者合知進云恁麼則一漚生處眾波同師云細看前話。

　　因李都尉奏師紫衣到日上堂僧問皇恩遠降紫服新披未審師今將何報荅師云頭戴天脚踏地進云恁麼則知恩報恩也師云你也是老䑕喫鹽　問照日絲綸自天而降皇恩極大師將何報師云大好天涼進云與麼則雲龍會合日月重明師云閑言語師乃云問話且止斯日皇恩且道自何而降老僧本志弊衣遮幻質糲食補飢瘡無何都尉聞天榮頒紫服著即又違本志不著又𧴥天心挂不挂且致你道祖師挂什麼衣若也委悉許上座終日著衣未曾挂著一縷絲終日喫飯未曾咬著一粒米若不委悉看老僧今日披衣去也遂乃披衣。

　　師示眾云智門記得在母胎中有一則語今日舉似大眾諸人又不得作道理商量還有人商量得麼若商量不得三十年後不得錯舉　或云登天不假梯徧地無行路正當漝麼時向什麼處安身立命　或云千人排門不如一人拔關還有人拔得關麼試對眾道看若道不得且在門外　或云日來月往瘡痍轉多你將什麼醫得你若醫不得作麼生柰者瘡痍何　或云三十年前即不問你三十年後不用將來正當即今還道得麼若道不得一處不通兩處失功或云荊𣗥叢林則不問你出身一句作麼生道　或云頭上霹靂則不問你雲開雨散道將一句來　或云天下行脚道我叅禪你道禪是什麼義　或云日裏來往惣不疑著半夜裏道將一句來　或云橫檐拄杖則不問你針箇鼻孔裏道將一句來　或云鉢盂無底成得箇什麼　或云狂象無鉤將何制勒若制勒不住莫教犯他苗稼　或云天降時雨為什麼枯木不生花　或云天地及日月時至皆歸盡作麼生是透[脫-兄+允]一句　或云出身一句則不問你三家村裏道將一句來　或云衲僧須是透得名身句身方可具得衲僧一隻眼還有道得底麼　或云滿口道不著底句還道得麼　或云仰面看天為什麼不識月。

　　青苔　因事二首

左轉復右轉身被摩訶衍放下搆深泉不論深與淺

猛𦦨爐中看月輪急須著眼莫因循若未𡸁得勞生手如何出得𦦨光身

　　𠀍尊一日升座大眾雲集文殊從座而起白槌云諦觀法王法法王法如是𠀍尊便下座

文殊白槌報眾知法王法令合如斯會中若有仙陀客不待眉間毫相輝

　　汾州莫妄想頌

馬祖出得一汾州妄想如雷播九州叅禪若無衲子眼多於海上覓浮漚

　　雪峯示眾云南山有一條鼈鼻蛇你等諸人切須好看

鼈鼻事難提當陽薦者迷舉頭錯入草嶺上鷓鴣啼

　　雪峯輥毬頌

象骨輥毬孰辨機一千五百幾人知眨起眉毛千萬里須是吾門師子兒

　　僧問雲門如何是吹毛劒門云祖頌

吹毛寶劒問雲門來者投機豈更存路逢劒客如何也甑人擕首向南奔

　　僧問雲門如何是和尚家風門云有讀書人來報

在處叢林有家風且與雲門事不同門外若有讀書或云低頭拾芥為什麼不見地
　或云初秋夏末遊山翫水且從你驀劄一問快道將來
　或云出門一句不問你萬里無雲道將一句來
　或云險峻路上則不問你平田莊裏道將一句來
　或云黃卷赤軸則不問你衲僧分上一句作麼生道
　或云直得凡聖情盡未是衲僧本分事且作麼生是衲僧本分事試通箇消息來若也道不得莫道龍居相埋沒好

　　綱宗歌

昆明池裏失却劒曲江池內撈得鋸䶥䶥齖齖且過時莾莾鹵鹵河沙數糲竭節拽路布刢利衲僧通一路師子不捉麒麟兒猛獸那堪牀下顧摩斯吒入水去者廻休吐黑雲霧俊鷹俊鷂摶天飛鈍鳥籬根涯不去佛祖言休更舉直饒格外猶未許見成公案早多端那堪更涉他門戶夜烏鷄誰捉去天明戴雪遭𢫾注胡蜂不戀舊時窠猛將那肯家中死

　　三巴鼻

座主巴鼻休誇不二維摩一默文殊失利

衲僧巴鼻高原陸地不生蓮華豈容香氣

禪師巴鼻師子遊戲水漲舩高蒱牢贔屓

　　示眾

何物苦求而不得何物不求而自來何物鐵槌打不破何物夜合而晝開若人不會山僧意琉璃寶殿生者任是顏回亦不通

　　僧問雲門如何是祖師西來意門云日裏看山頌

日裏看山也是常西來祖意謾商量金毛師子稀逢有多是狐狸喚作狼

　　雲門抽顧頌

雲門抽顧𥬇咦咦擬議遭他顧鑑咦任是張良多計䇿到頭於此亦難施

　　僧問大隨劫火洞然大千俱壞未審者箇還壞也無隨云壞僧云與麼則隨他去也隨云隨他去頌

切忌隨他不會他大隨此語播天涯[匕/具]淨性中纔一念早是千差與萬差

　　大隨和尚看烏龜在陸地僧便問一切眾生皮褁骨者箇眾生為什麼骨褁皮隨[脫-兄+允]一隻鞋蓋却烏龜便去

如龜藏六已彰名休向人前弄眼睛一隻皮鞋都蓋却直至如今猶未惺

　　僧問洞山如何是佛山云麻三斤

麻皮三斤不用秤秤頭那肯坐於蠅一念纔生筯骨露徒勞更覔定盤星

　　僧問雲門如何是沙門行門云會不得僧云為什麼會不得門云秖守會不得

君問沙門行沙門行最高若教人會得業性卒難逃

　　僧問趙州久嚮趙州石橋到來秖見掠彴州云你秖見掠彴不見石橋僧云如何是石橋州云渡驢渡馬

趙州石橋本無星水急游魚不易停橋上秖觀驢馬跡誰人敢向御街行

　　趙州問南泉離四句絕百非請師道泉便歸方丈州云者老漢尋常口吧吧地不消一問

離却四句絕百非作者相諳識得伊跳下禪牀便歸去從他鷂子摶天飛

　　同光帝命諸禪師坐次云朕收得中原之寶秖是無人酬價興化云如何是陛下中原之寶帝以兩手展幞頭脚化云君王之寶誰敢酬價

君王之寶實難酬興化形言下一籌兩手展開幞頭脚勑書挂在鳳皇樓

　　南泉齋次自將生盤去首座前云出生杉山時為首座云無生泉云無生猶是未便過杉山乃召長老長老泉回首云作麼杉云莫道是未頌

古老巡堂親掠生渡水行舟不易耕莫道無生猶是未纖毫不了亂縱橫

　　僧問長慶有問有荅賔主歷然不問不荅時如何慶云相逢盡道休官去林下何曾見一人頌

人人盡道我心休問著何曾有地頭口說心違瞞自己業河迅速任漂流

　　僧問長慶眾手淘金誰是得者慶云有伎倆者得僧云學人還得也無慶云大遠在頌

眾手淘金得者誰纖塵窒礙豈能為洪波浩渺黃金遠一事無成空手歸

智門祚禪師語錄終


國家圖書館善本佛典第 48 冊 No. 8939 古尊宿語錄
南泉和尚名普願鄭州人姓王氏大隗山受業得法於馬祖一和尚壽八十七臘五十八唐文宗大和中示寂。投子和尚名大同舒州人姓劉氏洛下保唐寺受業得法於翠微無學和尚壽九十六石頭第四𠀍五代梁乾化中示寂。睦州和尚名道蹤嚴州人姓陳氏受業不載得法於黃檗運和尚馬祖第四𠀍唐宣宗懿宗時人。趙州和尚　已有行狀　馬祖第三𠀍。

　　𧷤蔵主刊行古尊宿語錄二十二家有補於宗門多矣惜不略敘其始末為闕典就中惟大隋趙州有行狀　樞使懶窩大居士沈公來殿是邦權𢖍此道一見謂住鼓山(德最)曰雖傳燈廣燈續燈僧寶傳具載而衲子未暇檢閱卒讀則惘然不知冝撮其大槩摽於卷首(德最)謹略具其始終出處有不載者則闕焉學者一覧便見是亦一助也。

　　淳熙戊戌臘月望日

池州南泉普願和尚語要

　　上堂云諸子老僧十八上解作活計有解作活計者出來共你啇量是住山人始得良久顧視大眾合掌曰珍重無事各自修行大眾不去師曰如聖果大可畏勿量大人尚不柰何我且不是渠渠且不是我渠爭柰我何他經論家說法身為極則喚作理盡三昧義盡三昧似老僧向前被人教返本還源去幾恁麼會禍事兄弟近日禪師太多覔箇癡鈍人不可得不道全無於中還少若有出來共你啇量如空劫時有修行人否有無作麼不道阿你尋常巧[脣-二+口]薄舌及乎問著㧾皆不道何不出來莫論佛出世時事兄弟今時人檐佛[前-刖+者]肩上行聞老僧言心不是佛智不是道便聚頭擬推老僧無你推處你若束得虚空作棒打得老僧著一任推時有僧問從上祖師至江西大師皆云即心是佛平常心是道今和尚云心不是佛智不是道學人悉生疑惑請和尚慈悲𢫾示師乃抗聲荅曰你若是佛休更涉疑却問老僧何處有恁麼傍家疑佛來老僧且不是佛亦不曾見祖師你恁麼道自覔祖師去曰和尚恁麼道教學人如何扶持得師曰你急手托虛空著曰虚空無動相云何托師曰你言無動相早是動也虚空何解道我無動相此皆是你情見曰虚空無動相尚是情見前遣某甲托何物師曰你既知不應言托擬何處扶持他曰即心是佛既不得是心作佛否師曰是心是佛是心作佛情計所有斯皆想成佛是智人心是采集主皆對物時他便妙用大徳莫認心認佛設認得是境被他喚作所知愚故江西大師云不是心不是佛不是物且教你後人恁麼行履今時學人披箇衣服傍家疑恁麼閑事還得否曰既不是心不是佛不是物和尚今却云心不是佛智不是道未審如何師曰你不認心是佛智不是道老僧勿得心來復何處著曰揔既不得何異太虚師曰既不是物比什麼太虚又教誰異不異曰不可無他不是心不是佛不是物師曰你若認遮箇還成心佛去也曰請和尚說師曰老僧自不知曰何故不知師曰教我作麼生說曰可不許學人會道師曰會什麼道又作麼生會曰某甲不知師曰不知却好若取老僧語喚作依通人設見弥勒出世還被他燖却頭毛曰使後人如何師曰你且自看莫憂他後人曰前不許某甲會道今復令某甲自看未審如何師曰𡨋會妙會許你作麼生會曰如何是妙會師曰還𣣔學老僧語縱說是老僧說大徳如何曰某甲若自會即不煩和尚乞慈悲𢫾示師曰不可𢫾東𢫾西賺人你當哆哆和和時作麼不來問老僧今時巧黠始道我不會圖什麼你若此生出頭來道我出家作禪師如未出家時曾作什麼來且說看共你啇量曰恁麼時某甲不知師曰既不知即今認得可可是邪曰認得既不是不認是否師曰認不認是什麼語話曰到遮𫟚某甲轉不會也師曰你若不會我更不會曰某甲是學人即不會和尚是善知識合會師曰遮漢向你道不會誰論善知識莫巧黠看他江西老宿在日有一學士問如水無筋骨能勝萬斛舟此理如何老宿云遮[衣-〦+重]無水亦無舟論什麼筋骨他學士便休去可不省力所以數數向道佛不會道我自修行用知作麼曰如何修行師曰不可思量得向人道恁麼修恁麼行大難曰還許學人修行否師曰老僧不可障得你曰某甲如何修行師曰要行即行不可專尋他背曰若不因善知識𢫾示無以得會如和尚每言修行湏解始得若不解即落他因果無自由分未審如何修行即免落他因果師曰更不要啇量若論修行何處不去得曰如何去得師曰你不可逐背尋得曰和尚未說教某甲作麼生尋師曰縱說何處覔去且如你從旦至夜忽東行西行你尚不啇量道去得不得別人不可知得你曰當東行西行揔不思量是否師曰恁麼時誰道是不是曰和尚𣫭言我於一切處而無所行他拘我不得喚作徧行三昧普現色身莫是此理否師曰若論修行何處不去不說拘與不拘亦不說三昧曰何異有法得菩提道師曰不論異不異曰和尚所說修行迢然與大乗別未審如何師曰不管他別不別兼不曾學來若論看教自有經論㘴主他教家實大可畏你且不如聴去好曰究竟令學人作麼生會師曰如汝所問元只在因緣邊看你且不奈何緣是認得六門頭事你但會佛那邊却來我與你啇量兄弟莫恁麼尋逐不住恁麼不取古人語行菩薩行唯一人行天魔波旬領諸眷属常隨菩薩後覔心行[起-(走-土)+(之-、)]處便擬撲倒如是經無量劫覔一念異處不得方與眷属礼辭讃歎供飬猶是進修位中下之人便不奈何況絕功用處如文殊普賢更不話他兄弟作麼生道行是無覔一日行底人不可得今時傍家從年至[止/(戊@示)]只是覔究竟作麼生空弄[脣-二+口]舌生解曰當恁麼時無佛名無眾生名使厶甲作麼圖度師曰你言無佛名無眾生名早是圖度了也亦是[言*巳]他言語曰若如是悉属佛出世時事了不可不言師曰你作麼生言曰設使言言亦不及師曰𠰥道言不及是及語你虛恁麼尋逐誰與你為境曰既無為境者誰是那邊人師曰你若不引教來即何處論佛既不論佛老僧與誰論遮邊那邊曰果雖不住道而道能為因如何師曰是他古人如今不可不奉戒我不是渠渠不是我作得伊如狸奴白牯行履却快活你若一念異即難為修行曰云何一念異難為修行師曰才一念異便有勝劣二根不是情見隨他因果更有什麼自由分曰𣫭聞和尚說報化非真佛亦非說法者未審如何師曰緣生故非曰報化既非真佛法身是真佛否師曰早是應身也曰若恁麼即法身亦非真佛師曰法身是真非真老僧無舌不解道你教我道即得曰離三身外何法是真佛師曰遮漢共八九十老人相罵向你道了也更問什麼離不離擬把楔釘他虛空曰伏承華嚴經是法身佛說如何師曰你適來道什麼語其僧重問師顧視歎曰若是法身說你向什麼處聴曰某甲不會師曰大難大難汝看亮㘴主是蜀中人解講三十二本經論於江西講次來見開元寺老宿宿問見說㘴主解講經是否主云不敢宿云將什麼講主云將心講宿云心如工伎兒意如和伎者爭解講得主云莫是虛空講得宿云却是虛空講得主拂袖便行宿召㘴主主囬首宿云是什麼主便開悟兄弟看他快利麼僧云據和尚說即法身說法師云若如是會早應身了也僧云既是應身豈無說法者師云我不知僧云某不會師云不會却好免與他分踈問教中道法身大士會處即見法身佛地位菩薩即見報身佛二乗[ㄙ*隹]見化身佛莫是此理否師云我眼不曾看教兼無耳孔不曾聽你自看取若如是憶持即已後始不奈何如似弄珠說珠光徧有金盤在即得忽被拈却金盤去何處弄珠向什麼處尋他光徧與不徧學人礼拜和尚𥬇云大難大難古人罵你喚作田獵[渼-王+田]捕喚作般糞人好去珍重。

　　師示眾云真理一如潜行密用無人覺知呼為滲智亦云無滲不可思議等空不動性非生死流道是大道無碍𣵀槃妙用自足始與一切行處而得自在故云扵諸行處無所而行亦云遍行三昧普現色身只為無人知他用處無蹤跡不属見聞覺知真理自通妙用自足大道無形真理無對所以不属見聞覺知無麄細想如云不聞不聞是大𣵀槃道者个物不是聞不聞　僧問大道不属見聞覺知未審如何契會師云湏會冥契自通亦云了因非從見聞覺知有見知属緣對物始有者个靈妙不可思議不是有對故云妙用自通不依傍物所以道通不是依通事湏假物方始得見所以道非明暗法離有離無潜理幽通無人覺知亦云冥會真理非見聞覺知故云息心達本源故號如如佛必竟無依自在人亦云本果不從生因之所生文殊云惟從了因之所了不從生因之所生從上已來只教人會道更不別求若思量作得道理盡属句義三乗五性義理無不喚作行履處處受用具足即得若論道即不是一向躭[前-刖+者]被他識拘亦云𠀍間智教云一向躭[前-刖+者]三蔵學者為田獵[渼-王+田]捕為利飬故煞害大乗亦云貪𣣔成性所以云佛不會道我自修行我自有妙用亦云正因了六波羅密空即物拘我不得所以祖師西来恐你諸人迷[前-刖+者]因果地位故來傳法救迷情頓悟花情己性是花種性亦云菩提花故江西老宿云不是心不是佛不是物先祖𨿽說即心即佛是一時閒語空拳黃[葉-廿+卄]止啼之說如今多有人喚心作佛喚智為道見聞覺知皆是道若如是會者何如演𠰥達多迷頭認影設使認得亦不是汝本来頭故大士呵迦旃延以生[滅-火+大]心說實相法皆是情見𠰥言即心即佛者如兎馬有[美-(王/大)+用]非心非佛牛羊無[美-(王/大)+用]汝心𠰥是佛亦何用非他有無刑相以何是道所以教中不許寧作心師不師於心心如工伎兒意如和伎者故云佛有道心不離見聞覺知皆属因緣而有皆是炤物而有不可常炤所以心智俱不是道且大道非明暗法雖有無數數不能及如空劫時無佛名無眾生名與麼時正是道只是無人覺知見他數不及他喚作無名大道早属名句了也所以真理一如更無思想才有思想即被隂拘便有眾生名有佛名佛出𠀍来喚作三界智人只如未出𠀍時喚作什麼如云不得而得有無而興大慈佛出𠀍只令人會道躰非凢聖喚作還源歸本躰解大道今日既如是會道即無量劫来六道四生皆有去来是暫時行履處先聖本行集云我無所不行一切眾生𨿽在如是行𠁅為無了因故生貪𣣔名為在纏不得自在暫時歧路雲駃月運舟行岸移眾生妄想物無不住豈况理能遷變今既如是會却向[衣-〦+重]許行履不同前時為了因會本果故了隂界空六波羅密空所以得其自在𠰥不向[衣-〦+重]許行履如何摧剉得五種貪二種𣣔不守住聲聞隨於劫數所以諸佛菩薩具福智二嚴為了因了六波羅密空躰者个受用所以不存知見始得自在𠰥有知見即属地位便有分劑心量被因果隔喚作酬因荅果佛不得自在所以大聖訶他為內見外見情量不盡三障二愚所以見河能漂香象真理無形如何知見大道無形理絕思量今日行六波羅密先用了因會本果故了此物是方便受用始得自由去住自在無障碍亦云方便懃莊嚴亦云㣲妙淨法身具相三十二只是不許分劑心量𠰥無如是心一切行處乃至彈𢫾合掌皆是正因萬善皆同無終始得自在所以天魔外道求我不得喚作無住心亦云無滲智不思議妙用自在菩提𣵀槃皆是修行人境界皆属明句𠰥會本来非凡物即水不能洗水何以故本来無物故經云我王庫中實無如是刀又六功徳天黑暗女有智主人二俱不受所以道非明暗故云性海不是覺海覺海涉緣即湏對物他便妙用無人覺知喚作極㣲細透金水色塵菩薩所因喚作受用具𠰥水不洗水即躰不是明暗亦云無滲智又云無碍智𠰥如是即一切處拘我不得如今更別求建立義句覔勝負知解語言言眾生劣有佛聖救眾生求佛菩提皆属貪𣣔亦云破戒比丘与道懸隔大道無明未曾有暗非三界攝非去來今如來蔵實不覆蔵師子何曾在窟五隂本空何曾有處所且法身無為不墮諸數法無動搖不依六塵故經云佛性是常心[之-、+旦]無常所以智不[之-、+旦]道心不是佛如今且莫喚心作佛莫作見聞覺知會者个物且本來無許多名字妙用自通數量管他不得是大解[脫-兄+允]所以道人心無住處蹤跡不可尋故云無滲智不思議智看他池州崔使君問五祖大師云徒眾五百何以能大師獨受衣傳信餘人為什麼不得五祖云四百九十九人盡會佛法唯有能大師是過量人所以傳衣信崔云故知道非愚智便告大眾惣湏[言*巳]取師云記得属弟六識不堪無事珍重。

　　示眾云空劫之時無一切名字佛才出世來便有名字所以取相師云只為今時執[前-刖+(者-日+目)]文字限量不䒭大道一切實無凢聖𠰥有名字皆属限量所以江西老宿云不是心不是佛不是物且教後人與麼行履今時盡擬將心躰會大道道𠰥與麼學直至弥勒佛出世還湏發心始得有什麼自由分只如五祖會下四百九十九人盡會佛法惟有盧行者一人不會佛法只會道不會別事若認心[之-、+旦]佛心[之-、+旦]三界采受主𠰥認智是道智是多矯詐𠰥論佛出世時喚作三界智人說一切教義句理喚作暫時受用具𠰥喚心[之-、+旦]佛認智[之-、+旦]道皆是處所所以道無心意而受行暫時披垢𧸐之衣来為人說破不[之-、+旦]凢聖物他家早晚与人為因亦不曾與人為果𠰥與人為因即不自在被因果所拘不得自由佛未出世時無人會得𠰥出世邊論還許少分會但以冥理自通無師自尓本自無物由是見聞覺知即是報化所以三十二相異躰故𠰥離彼即同如来報化佛㧾打却何𠁅存立不是不許只如弥勒又作凢夫他熾然行六波羅密他家觸處去得因什麼便不許他他不曾滯[前-刖+(者-日+目)]凢聖所以那邊會了却来者邊行履始得自由分今時學人多分出家不肯入家好處即認𢙣處即不認爭得所以菩薩行於非道是為通達佛道他家去住得自由且如何𠰥知即被知處所拘𠰥不恁麼爭得不許他他者箇定不曾變異𠰥不定即属造化也他那个早晚曾變動所以十二分教决定不是我我即向十二分教中行履得若十二分教是我即受變也𠰥論有渗果是二乗位𠰥論無渗是大乗名所以得名為大乗𠰥是者个不是拘繫底物所以潜通密理無人覺知不是見聞覺知。

　　問以意會得否　師云𠰥以意會即思量得也他教中亦云種種生身我說為量那个不可思議不是意會得底物如水[衣-〦+重]有水即有影𠰥無水時喚什麼作影法身由對報化得名𠰥無報化法身向那邊認法身亦云是影經論極則頭只到法身實入理地那个早晚同於經論經論不管伊如何排遣他且不到者[衣-〦+重]大難大難。

　　師示眾云佛出世來只為眾生不會道若不因善知識聞名無師自尓𠰥因善知識聞忽引經論作證𠰥自作得主不引經論最省心力𠰥引經論將他眼作自己眼不得自由大道一如無師自尓𠰥能如如不變故不曾迷報化非真佛莫認法身凢聖果報皆是影𠰥認[前-刖+(者-日+目)]即屈無常生[滅-火+大]也麄細而論纖毫不立窮理盡性一切全無如𠀍界未成時洞然空廓無佛名無眾生名始有少分相應直向那邊會了却來者[衣-〦+重]行履不證凢聖果位據本而論實無少法可得豈况三乗五性[荖-匕+工]別名數但是有因有果尽属無常生滅也並是出𠀍安立假名相說非関本来事道不是明暗物一切莫認[前-刖+(者-日+目)]大道冥通智莫能測故云相逢不相識共語不知名好去無事珎重。

　　師示眾云自夏已来不安皆是罪過死者已死在者好自安排如今學人直湏會取佛法去出𠀍時都無名字密意潜通無人覺知喚作道人佛出世權說三乗五性他不是三乗五性人從那邊行履他是自由人會取今有本有不從佛聞與他為緣如今直湏截断兩頭句透那邊不被凢聖拘繫心如枯木始有少許相應引經說義皆[之-、+旦]與他分踈向他屋[衣-〦+重]作活計終無自由分恰如水母得蝦為眼如何得自由佛[之-、+旦]受果報人如今學人極則只認得个法身猶如水月空花影象不中兄弟直湏會取不從佛聞無師自尓報化非真佛根本一如無變異故法過眼耳鼻舌身意心以無心意而現行如今知解不是嘍囉漢此物不[之-、+旦]凢聖不[之-、+旦]愚智強喚作愚智本不是名字不得道[前-刖+者]道[前-刖+者]則頭角生喚作如如早是變也兄弟直湏向異類中行始得大難大難。

　　師示眾云佛出𠀍來只教會道不為別事祖祖相傳直至江西老宿亦只教人會者个道佛法先到此土五百年達磨西来此土恐尓滯著三乗五性名相所以說法度汝諸人迷情且五祖下五百人只盧行一人不會佛法不識文字他家只會道如今學人直湏明其道不論別智决定不[之-、+旦]物大道無形[匕/具]理無對等空不動非生[死-匕+巳]流三界不攝非去来今所以明暗自去来虛空不動搖萬象自去来明暗實不鑑如今有人將鑑覺知解者是道皆前境所引隨他生[死-匕+巳]流何曾得自由若作此見解實未有自由分所以智不是道可不難矣云是什麼智是什麼道𠰥論𠀍間福智只得喚作莊嚴具亦云福智二嚴亦云受用具皆是對治喚作什麼佛出𠀍只得喚作三界智人未出𠀍時喚作什麼物𠰥論無滲本自具足妙用自通無人覺知潜行密用蹤跡難尋所以天魔波旬將諸眷属久遠劫來覔菩薩一念起處不可得天魔賛歎云佛法至妙我實難測如今但會如如之理直下修行何不問如何修行但會取無量劫来性不變異即是修行妙用而不住便是菩薩行達諸法空妙用自在色身三昧熾然行六波羅密空處處無碍游於地獄猶如變觀不可道伊不得作用眾生無量劫来迷於本性不自了躰雲塵暫翳著諸𢙣欲雲駃月運舟行岸移暫時𭭛路不得自在種種受苦不自覺知乃至今日會取從來性與今日不別𠰥言即心即佛如兔馬有角若言非心非佛如牛羊無角所以如来蔵實不覆蔵五蘊本空師子何曾在窟亦云性上亦云法水法水如波性水如濕水不洗水佛不度佛演𠰥達多迷頭認影便道失却頭傍家覔縱覔得又不是己頭功徳天黑暗女有智主人二俱不受直道性無住處是築著物亦云聞聞是大𣵀槃道者个物不是聞不聞江西老宿只道不是心不是佛不是物直湏躰會詣實修行莫道我是禪師知解傍家舌上取辦西滕稍空莫將為是共道不相應兄弟麄細想念分劑但是貪求皆属境三乗五性麄細而論不出情量纖毫[敞/目]起精魅所附他且不許見聞覺知自似个癡鈍人少神人百事不知最好普賢其時道我將心聞文殊云初心不能入云何獲圎通被一棒粉碎無事珎重。

　　示眾云燃燈佛道了也若心相所思出生諸法虛假皆不實何以故心上無有云何出生諸法猶如形影分別虛空如人取声安置篋中亦如吹網欲令氣滿故老宿云不是心不是佛不是物且教你兄弟行履據說十地菩薩住首楞嚴三昧得諸佛祕密法蔵自然得一切禪定解[脫-兄+允]神通妙用至一切𠀍界普現色身或示成菩薩正覺轉大法輪入𣵀槃使無量入毛孔演一句經無量刼其義不盡教化無量億千眾生得無生法忍尚喚作所知愚極微細所知愚與道全乖大難大難珎重。

南泉和尚要錄終

　　王老師真躰道者也所言皆透[脫-兄+允]無毫髮知見解路只貴人離見聞覺知自透本来底方得自由𠰥[前-刖+者]法報化便是依他無自由分是故發明盧行者不會佛法只是躰道所以得衣鉢此皆過量人行履處千萬人中難得一箇半箇真藥石諦當真貴無事行履𠁅也。

　　圜悟禪師　　　　　　　　　克勤　　　題


國家圖書館善本佛典第 48 冊 No. 8939 古尊宿語錄


　　[投-几+口]子和尚語錄(并序)

　　鄮山野叟　　居素　述

　　[投-几+口]子和尚王化舒州桐城[投-几+口]子山寂住院師初參翠微問如何是祖師西來意微以目顧視師欲進語微云更要第二杓𢙣水潑從此識通超諸三昧智辯由雷發雲漢瀑瀉懸崖函盖相應諸方取則而有昇堂問荅語要盛行叢林入道禪者皆以師語叅問知識其有所歸數亦多矣予因僧入室舉師之語訛舛眾矣乃於閑暇披閱詳究內有繁詞不涉理者與除之後語不及初者與𠜂之以為一集庶叢林學者扵郢匠前無誚乳水而失醍醐者也。

　　時辛酉季夏月四明鄮山紫璘供奉山堂刊定云耳

　　師示眾云你諸人來者裏覔言覔語新鮮句蔟花四六徒口裏有可道我老兒氣力稍劣口觜遟鈍亦無閑言語與你你若問我我便随你問荅也無玄妙可及你亦不教你朶根終不向上向下有佛有法有凢有聖亦不存坐繫縛你諸人變現千般㧾是你諸人生解自檐帶將來自作自受我者裏無物到你也無表無裏說似你諸人有疑更問　僧問表裏不収時如何　師云你擬向者裏朶根　問大蔵教中還有竒特事也無　師云演出大蔵教　問如何是佛向上人　師云現佛身　問如何是無情說法　師云啞　問如何是眼未開時事　師云目淨脩廣如青蓮　問一切諸佛阿耨菩提皆從此經出未審此經從何而出　師云已有名字你當奉持　問如何是諸佛出身𠁅　師云𢙣人問枯木裏還有龍吟也無　師云我道你髑髏裏有師子吼　問如何是密密不傳　師云你與麼問有什麼益　問如何是不點污　師云啞。

　　師示眾云上祖周行七步目視四方一手指天一手指地云天上天下[ㄙ*隹]我獨尊如今諸方道向上更有事在若言道有道無即是走作諸人未有了期若道有言有句即同夢幻無如許多名目為你問故所以有言你若不問教老漢向什麼𠁅道若有一法與你即是誑謼你所以古人圎滿十方無一法可是可非有事請道　問請師說法　師云教我說箇什麼　問一剎𨚗頃珠在什麼𠁅　師云啞　問金鏁未開時如何　師云開也　問如何是露地白牛　師云叱叱　學云飲噉何物　師云喫喫　問國師三喚侍者意旨如何　師云賺殺人　問一法普潤一切群生如何是一法　師云雨下也　問和尚講什麼經　師云槌鐘[前-刖+(者-日+目)]　問如何是佛語　師云對眾生說　問如何是佛法　師云佛法　問如何是法中法　師云法中法　問如何是祖師西來意　師云莫諱　問還鄉曲子什麼人唱得　師撫掌　問一塵含法界時如何　師云早是數塵也　問如何是無相佛　師云錯[前-刖+(者-日+目)]名字　問纔問便知時如何　師云[迡-匕+幸]也　問如何是沙門立足𠁅　師云若有立足𠁅不名沙門　學云如何是沙門　師云沙門沙門　問切急相[投-几+口]乞師指示　師云緩緩問來。

　　師示眾云你與麼問了也大好莫閑𠁅脫不得相稱無量劫來閑𠁅[前-刖+者]急向自己𠁅却閑所以難得相稱蓋緣日久一切𠁅路[享*(丸/火)]恰到自己緊急𠁅便懈怠去便不欲得去所以辛苦過在阿誰切莫因循各自辦事作麼生辦向一切𠁅辦今後不得取次過日莫待臨[脫-兄+允]衣裳時忙不及也事多之際各自取靜莫說閑話去　問三身如何分　師云一二三　問請師一句塞斷眾人口　師放下拂子　問如何是量外事　師云無你下口𠁅　學云者裏事如何　師云不喚量外事　問如何是[投-几+口]子寔頭為人𠁅　師拽學人向前却推向後　問金鷄未鳴時如何　師云無者音響　學云鳴後如何　師云各自知時　問如何是大𢈔嶺頭提不起底　師提起衲衣　學云不問者箇　師云看你提不起　問和尚如何接人　師云你也近前　問最省心力𠁅請師一言　師召學人名　學云與麼則千生萬劫不忘和尚也　師云費力　問祖祖相傳未審傳箇什麼　師云老僧不解妄語　問學人擬欲修行時如何　師云虛空不曾爛壞　問如何是[投-几+口]子一源水　師云一滴也無　學云飲者如何　師云絕飢渴　問如何是語中骨　師云無可露　學云無可露是骨是語　師云據你者一　問毛也摸不[前-刖+(者-日+目)]在　問不逐境緣請師一句　師云好問師指庵前一片石謂雪峰云三𠀍諸佛㧾在裏許　雪峰云湏知有不在裏許者　師云不快𣾰桶　師與雪峯逰龍眠路有兩條峯問云那箇是龍眠路　師以杖子指之峰云東去西去　師云不快𣾰桶　雪峰一日哭入庵　師便起身立　峰佇思被師推出　問一槌便成時如何　師云不是性懆漢　學云不假一槌時如何　師云𣾰桶　雪峰又問此間還有人參也無　師將钁頭拋向面前　峰云與麼則當𠁅掘去也　師云不快𣾰桶　雪峰一日辤師去師送出門召云某專甲峰廻首應喏　師云途中好善為　趙州和尚出桐城縣見師乃問云莫是[投-几+口]子庵主麼　師云茶𥂁錢布施我　趙州先歸庵內坐　師後携一瓶油歸　趙州云久嚮[投-几+口]子到來只見箇賣油翁　師云汝只識賣油翁不識[投-几+口]子　趙州云如何是[投-几+口]子　師拈起油瓶云油油　問出門不見佛時如何　師云佛[吃-乙+小]奚山刈草次師送一盞茶與奚山云森羅萬像盡在裏許　奚山接得茶潑却云森羅萬像在什麼𠁅　師云可惜一盞茶　問故[止/(戊@示)]已去新[止/(戊@示)]到來還有不涉二途者也無　師云有　學云如何是不涉二途者　師云元正啟祚萬物咸新　問依俙似半月罔象若三星乾坤収不得　師向何𠁅明　師云道什麼　學云想師只有湛水之波且無滔天之浪　師云閑言語　問如何道得不落唇齒圖度　師云眼裏耳裏　問類中來時如何　師云人類中來馬類中來　問大作業底人來師如何接　師云你有什麼盖覆𠁅　學云正與麼時合作麼生　師云不合一切不共一切　問如何是露刃劒　師云殺一切人活一切人　學云忽遇師來又作麼生　師云鈍屢生　問如何是入室則爺孃　師云無所生　問如何是徑截一路　師云無迃曲　問如何是火㷔裏藏身　師云有什麼掩𠁅　問如何是炭庫裏藏身　師云我道你黑似𣾰　問知有道不得時如何　師云𣫭日向你道　學云如何道　師云拈却口著　問如何是祖佛未經歷𠁅　師云名邈不得　學云正與麼時如何　師云不是祖佛經歷𠁅　問的的不明時如何　師云明也　問盡𠃵坤是箇什麼人　師云不持名字　學云不持名字如何體會　師云體會即閙　問如何是末後一句　師云最初明不得　問如何是寂住實頭事　師云牽不向前推不向後　問十二時中如何行履　師云一念萬年　學云瞥起時如何　師云覺即失　問只者箇什麼劫中有　師云不随時　學云誰是不随時者　師云汝與麼問不得　學云請師道　師云不從千劫萬劫得　學云與麼則天上人間覔不得也　師云切[巳/心]作與麼知解　問從苗辨地因語識人未審將什麼辨識　師云引不[前-刖+(者-日+目)]　問古琴無絃時如何　師云無絃琴最妙　學云請師彈　師云無音響　問道人相見合談何事　師云我者裏無道人　問不将一物來時如何　師云者箇什麼𠁅得來　問如何是火㷔裏轉法輪　師云𠁅𠁅了却　學云了後如何　師云無法輪可轉　問暫時不在時如何　師云阿誰向你道　問萬象未臻即不疑未審特立四天下是什麼人　師云現佛現祖　問祖佛如何辨　師云嘔吐未詳　問如何是法祖　師云閑言語　問如何是大善知識　師云毗盧也喻不及　問學人欠闕請師接　師云不現無盡蔵　問萬法從一法生未審一法從何生　師云你聽看　問喚作如如早是變也今時沙門湏向異類中行如何是異類　師云恰似你與麼問我　學云古人意旨如何　師云不與麼問我　問歸根得旨随照失宗如何是旨　師云旨　學云如何是失　師云失　問如何是伽藍　師云已有名字　問虚空喻不及時如何　師云恰是恰是　問念念不錯時如何　師云謾語　問如何是孤峰頂上節操松　師云平地上[前-刖+者]不得　學云請師[前-刖+者]　師云唧　問如何是無語　師云不與麼問　問𠀍間名言即不問如何出𠀍事　師云聽　學云莫便是否　師云幾曾向你道是不是　問三身𨚗身說法　師乃彈指　問學人不明請師燭　師云啞　學云爭柰學人不會　師云會即冰生　問萬法從何生　師云佛法僧　學云法從何起　師云聽看　問舉目是[彳*巳]如何是不[彳*巳]　師云大有人覓過覓過不得　學云豈無指示也　師云不可更将過與你也　問如何是沙門行　師云不作模樣　問承古有言[ㄙ*隹]言不二不二事如何　師云你好問我便道　學云如何道　師云[ㄙ*隹]言不二問明暗不掛時如何　師云道什麼　問如何是無碍一句　師云與麼　學云此猶是碍　師云是是　問如何是死人舌　師云你道不得　問如何是活人眼　師云無暖氣　問得座披衣時如何　師云你有什麼蓋覆𠁅　問院中有三百人還有不在數者也無　師云一百年前五十年後看取　問如何是不起模𦘕樣　師云不誑謼你　學云師意如何　師云不可教你起模𦘕樣也　學云與麼則誑謼人也　師便打　問能所俱忘時如何　師云無與麼事莫作與麼知解　問抱璞𠕂呈請師彫琢　師云不為棟梁材　學云與麼則卞和無出身𠁅也　師云檐帶即伶俜辛苦　學云不檐帶時如何　師云不交你抱璞𠕂呈請師彫琢　問如何是學人本分事　師云不遶𠁅問人　問𨚗吒析骨還父析肉還母如何是那吒本來身　師放下拂子义手　問佛法二字如何辨得清濁　師云佛法清濁　學人不會　師云你適來問箇什麼　問世間什麼物最先　師云你問底　問不作罪不作業底人還有過也無　師云喚伊出來　學人擬議次　師云去不干你事　問請師歷落道一句　師云好　問如何是毗盧　師云已有名字　問如何是毗盧師　師云未有毗盧時會取　問大眾雲臻合談何事　師云聽　問妙觀察智誰是當者　師云不是你分上事　學云𨿽然如此要分明　師云不妙也　問大眾雲臻和尚如何祗待　師撫掌三下　問和尚有什麼力抵當得許多人　師云水性雖柔軟能乗萬斛舟　學云忽遇大力者來時如何　師云不消一盞水　問閑言仗語即不問適來問底和尚道什麼　師云閑言仗語　問十二分教是有是無　師云無與麼𢙣言語　問共語不知音時如何　師云與麼　學云與麼時如何　師云共語不知音　問三乗教外別傳箇什麼　師云一二三　學云不會乞師指示　師云你問我不可將別語對你也　學云不將別語對請師道　師云道道　問學人有一問未曾有人荅時如何　師云你見者烏龜子縮頭縮尾爭柰者一塊子何　問請師耳裏道　師云道道　問貧子還家時如何　師云無寶蔵與你　學云為什麼向外馳走　師云誰遣你　問毫𨤲不分時如何　師云什麼𠁅得者箇來　問親手分付一去不來如何　師云不可得　學云却返時如何　師云正好供養　問如何是法王主　師云四大本空五隂非有　問大𢈔嶺[起-巳+(乞-乙+小)]得及為什麼提不起　師云不可向你道祖師遺下一隻履　問針頭不露時如何　師云露也　學云何似　師云不喚作針頭　問一息未分時如何　師云即今是幾息　問不[狂-王+巳]目前請師道　師云早是[狂-王+巳]了也　學云者箇是[狂-王+巳]不[狂-王+巳]目前請師道　師云不識好𢙣　問貧子入門時如何　師云不教汝除糞埽　學云見師後如何　師云不向你道衣中有寶　問請師一劒　師驀口摑　問墮落三塗底人如何　師云深達罪福相　問如何是一句子　師云兩句也　問一念未生時如何　師云得與麼謾語　問如何是不薦𠁅　師云汝與麼問不得　問如何是動　師云恰似你與麼問　學云如何是靜　師云也不嫌閙　問如何是不道　師云合取口　問𥌓色未分時如何　師云無與麼言語　問天上天下[ㄙ*隹]我獨尊如何是我　師云推倒者老胡有什麼罪過　問如何是和尚師　師云迎之不見其首随之罔眺其後　問如何是一代時教　師云法華維摩楞伽思益　問祖意與教意同別　師云踈不得親不得　學云親踈不得請師道　師云祖意教意　問如何是逆行　師云叱叱　問一等是水為什麼海醎河淡　師云天上星地下木　問不有不空時如何　師云說有說空　問一人辦心諸天辦供未審辦什麼心　師云今日請供飬主了也　問木人謌什麼人和　師云今人和　學云莫是和尚意旨也無　師云是什麼曲調　問不凡不聖時如何　師云立凢立聖　學云㧾不與麼時如何　師云你問箇什麼　問如何是道　師云道道　學云如何用　師云用用　師在京日往檀越家[投-几+口]齋檀越將一盤草出師前　師以兩手作拳安頭上　檀越便將飯出　後有僧問師在京[投-几+口]齋意旨如何　師云觀世音菩薩　問一問便休時如何　師云不了　問鑄像未成身在什麼𠁅　師云莫造作　學云爭柰不現何　師云隱在什麼𠁅　問如何是佛法綱宗　師云今日無錢借長官　問古澗寒泉時如何　師云不流扵海　學云飲者如何　師云口也無　問無目底人如何進步　師云遍十方　學云無目為什麼遍十方　師云還更[前-刖+者]得目也無　問如何是一色　師云不似銀盤裏盛白玉　問照燭不破時如何　師云習盡不是道　問佛用工得不得　師云大有人定當定當不得　學云請師定當　師云終不向你道用工得用工不得　問石筍未抽條時如何　師云爭合與麼問　學云還解抽條也無　師云雖然不是石筍抽條[葉-廿+卄]更多　問密室內事如何　師云無人知　學云和尚還知也無　師云爭肯你亂道　問日月未明佛與眾生在什麼𠁅　師云見老僧嗔便嗔見老僧喜便喜　問纔生便死時如何　師云何生何死　問破戒比丘什麼𠁅[前-刖+者]　師云不與罪福為主　問一句子無人道得時如何　師云屋子盖了也　問覿面事如何　師云莫謟曲　問如何是祖師西來意　師云彌勒覓箇授記𠁅不得　問如何是玄中的　師云不到你口裏道　問亡僧向什麼𠁅去也　師彈指云與麼去也　問諸佛出世為一大事因緣和尚出世當為何事　師云尹司空為我開堂　問紋彩未生時如何　師云虚空合喫多少棒　問和尚自住此山有何境界　師云丫角女子白頭絲　問古人拈槌竪拂還當不當　師云不當　學云為什麼不當　師拈起拂子云只為者箇　問未問已前事如何　師云爭解開口　問古人拈槌竪拂意旨如何　師云只為你問　學云不問時如何　師竪起拂子　問忘却将來時如何　師云者箇[吃-乙+小]　舒州太守尹建峰送茶椀子與師云者箇是某甲自将來底茶椀子　師接得了召太守建峰應喏　師云喫茶　問不從萬有如何覓心　師云你從我覓箇什麼　問者裏是什麼所在足人爭　師云不知　學云為什麼不知　師云爭箇什麼　問放下不眀時如何　師云誰教你執　學云不敢執　師云放下不眀箇什麼　問終日驅驅為什麼不得成就　師云無你用工𠁅　學云用工不得請師接　師云終日驅驅　問默默無言請師荅話　師云不是無言不同默默　學云不同默默底事作麼生　師云不與麼　學云不與麼時如何　師云苦哉　問言不干舌時如何　師云簷頭水滴滴地　問和尚每日上堂供養什麼人　師云不可說不可說　問不可以智知不可以識識時如何　師云不與麼　學云不會乞師指示　師云不可以智知不可以識識　問未達道底人如何接　師云飢即喫飯渴即飲水　問三寸明不得句下不從師時如何　師云高聲問老僧耳聾　學云請師指示　師云鈍屢生　問有句無句如藤𠋣樹樹倒藤枯時如何　師云將知你誑謼多少人來　問凡聖相去幾何　師下禪床立　問萬法從一法生未審一法從何生　師云迴首看　問牛頭未見四祖時如何　師云與人為師　學云見後如何　師云不與人為師　問如何是沙門最苦𠁅　師乃皺眉　問未有言句已前如何辨其尊貴　師云已有句是尊是貴　問靈松無異色時如何　師云不是靈松摽不出　問三拜已前事如何　師云不知　學云現問次　師云三拜已前事作麼生　問學人不別問請師不別荅　師云竒怪　問古人密用如何　師云不從踈𠁅起　學云合從什麼𠁅起　師云踈也有𢉰主叅師　師云近前來　座主便近前　師云去　問未有此身作箇什麼來　師云無所不經無所不歷　問如何是千年石上古人蹤　師云碑碣上[前-刖+(者-日+目)]不得　問二祖斷臂當為何事　師云粉骨碎身　問収攝不得時如何　師云無可拋撒　問劫火洞然時如何　師云寒威威地　問累劫來來無盡燈不曾𢬹剔鎮長明時如何　師云累刼來來無盡燈不曾𢬹剔鎮長明　問頭頭不到時如何　師云你問什麼事　問一問便休時如何　師云太多也　問暗裏得時如何　師云不向你道煩惱山是菩提　學云與麼則雲逰朶根也　師云雲逰則伶俜辛苦朶根則禍患俱生　問十二時中如何行履　師云不從一法　學云如何報得四㤙三有　師云莫受一法　問玄中認得時如何　師云得即失　問曹谿一路盍國知聞未審[投-几+口]子意旨如何　師撫掌三下　問萬仞峰頭時如何　師云什麼𠁅不是　問如何是法身主　師撫掌三下　問徑截一路乞師指示　師云會麼　問如何是空王殿　師云建立不得　問句句相[投-几+口]請師接　師云不接　學云為什麼不接　師云句句相[投-几+口]　問如何是和尚師　師云莫造次　問有言有句皆有所歸無言無句事作麼生　師舉起柱杖云者箇是什麼　問如何是衲衣下事　師云天不能盖地不能載　問古人道法不孤起仗境方生如何是境　師敲禪床　學云與麼則觸目是也　師云是什麼　問塵劫來誰為主　師召僧名　僧應喏　師云是什麼　問蓮華未出水時如何　師云隱隱地　學云出水後如何　師云盖覆不得　問諸佛師學人不識乞師指示　師云天不能盖地不能載　問如何是和尚活計　師提起衲衣云𥁞底呈似你　學云為復只是者箇別更有在　師云不識好𢙣　問六國未寧時什麼人作主　師云自有本來者　學云如何是本來者　師以拂子驀口打　問四山相逼時如何　師云身在什麼𠁅　學云爭柰四山何　師云逼殺你　問千里投師乞師一接　師云老僧今日腰痛　問和尚未見先師時如何　師云通身不柰何　學云見後如何　師云通身撲不碎　學云還從師得也無　師云終不相辜負　學云與麼則從師得也　師云得箇什麼　學云與麼則辜負先師也　師云非但辜負先師亦乃辜負老僧　問七佛是文殊弟子文殊還有師也無　師云適來與麼道也大似　問作什麼業來遍身紅爛　師云諸見不生　問師子是獸中王為什麼被六塵吞　師云不作大無人我　問雷聲[振-二+口]地為什麼百草不抽芽　師云芭蕉只麼長　問僧繇為什麼摸志公[匕/具]不得　師云只為看他面孔　學云不看他面孔時如何　師云是什麼　問達磨未來時如何　師云遍天遍地　學云來後如何　師云蓋覆不得　問如何是空王佛　師云不應量　問雪覆蘆花時如何　師云明白無邊際　問如何是十身調[彳*去*ㄗ]　師下禪床立　師不安時有李司徒令人送藥到傳語師云𠰥断得人間來往生彌勒內院𠰥未断人間來往却向弟子家中結緣　師廻傳語云不如具正法眼好　山下有婆子家中失却牛上山請師卜師乃召婆婆應諾　師云牛在　問如何是無情說法　師云莫𢙣口。

　　師上堂示眾云他古人纔出來便一手指天一手指地道天上天下[ㄙ*隹]我獨尊十方𠀍界無有過者如今更被諸方出來道向上別有事在𠰥言道有道無即是走作學家未有休時有什麼了期但莫[前-刖+(者-日+目)]名言數句了諸事自然不[前-刖+者]即無位次不同你一切法一切法攝不得本無得失夢幻如許多名目不可強與他安立誑謼你諸人得麼為你諸人問故所以有言你若不問我向你道什麼即得𠰥有一法與你老僧罪過你𠰥道無你諸人又問我箇什麼所以道早不属你巧言妙句𠰥與麼會去即第一不得檐帶你諸人幸是可憐生檐帶負物作什麼見即便見你𠰥不見一切不得作巧言妙句問老僧巧來妙去即轉轉勿交涉賺殺人所以我儂尋常問你諸人佛前佛後不說別事你諸人道看是什麼見什麼　問如何是無生曲　師云無人唱得　學云忽有人唱得時如何　師云生也。

　　師上堂云是你諸人口似刀子鑷子相似有什麼當𠁅𨿽然如此莫[起-巳+(乞-乙+小)]俊道有不潦底打你在莫言不道　問蓮花在水時如何　師云千人萬人覷不見　學云出水後如何　師云應量恰好　問法從何生　師竪起一指。

　　師示眾云人人揔道[投-几+口]子實頭忽𠰥下山三步外有人問你[投-几+口]子實頭事你作麼向他道　問和尚年多少　師云春風了又秋風　問如何是截鐵之言　師云莫費力　師問翠微二祖見達磨有何所得　微云你今見吾有何所得　師又問如何是佛理　微云佛即不理　師云莫落空否　微云𧴦空不空。

　　翠微有頌送師其有讖矣

　佛理何曾理　[匕/具]空又不空　大同居寂住　敷演我師宗

[投-几+口]子和尚語錄終


國家圖書館善本佛典第 48 冊 No. 8939 古尊宿語錄


　　睦州和尚語錄(并序)

　　師法嗣黃蘗初住睦州觀音院常餘百眾得數十載後捨眾住開元寺房織蒲鞋與養母親時人號為陳蒲鞋其機鋒之句今集之二三焉。

　　上堂對機第一

　　上堂云你諸人還得箇入頭處也未若未得箇入頭須得箇入頭若得箇入頭不得辜負老僧又云明明向你道尚自不會豈况蓋覆將來　問如何是學人自己師云觀世音菩薩進云學人不會師云大慈悲菩薩　問如何是祖師西來意師云一隊衲僧來一隊師僧去　問如何是展演之言師云量才補職進云如何是不展演之言師云伏惟尚嚮　問如何是向上一路師云你問將來我與你道進云便請道師云抖擻多年穿破衲襤𣯶一半逐雲飛　問請師講經師云買帽相頭進云謝師慈悲師云拈頭作尾拈尾作頭還我第三叚來　問如何是徑截一路師云大眾久立速禮三拜進云請師道師云有頭無尾漢又云來來還我徑截一路來僧無語　有座主問某甲雖講得經兼行脚不會教意時如何師云灼然實語當懺悔進云乞師指示師云你若不問老僧緘口無言你既問老僧不可緘口去也進云便請道師云心不負人面無慚色　問知時者是大沙門如何是大沙門師云我向鼻孔[衣-〦+重]問你進云作麼生問師云自領出去又云來來我共你葛藤你却問我問如何是大沙門師云觀世音菩薩會麼進云不會師云大慈悲菩薩　問以一重去一重即不問不以一重去一重時如何師云昨日㘽茄子今朝種冬苽　問一句道盡時如何師云義墯也進云什麼處是某甲義墯處師云三十棒教誰喫　問祖意與教意是同是別師云青山自青山白雲自白雲進云如何是青山師云還我一滴雨來進云學人道不得請師道師云法華峯前陣𣵀槃句後収。

　　上堂大眾雲集師云章表將來時有僧出應諾師云據狀領過　問佛法大意請師舉唱師云我者裏不曾泥裏洗土塊你諸方作麼生道無語　有大徳曾講法華經來問和尚某甲雖講不會教家大意極則處師云不得錯舉　問如何是向上事師指一僧云那箇師僧何不問無語　有僧舉雪峯語乞師指示峯云是什麼學云乞師指示峯云因什麼到與麼地舉了僧遂問秖如雪峯和尚意作麼生師便打　師看經次僧問看什麼經師云金剛經僧云六朝翻譯次當第幾師云一切有為法如夢幻泡影　問如何是教意師云我不荅你進云和尚為什麼不荅師云為你念來　問如何是西來意師云那箇師僧何不近前來僧便近前師云我喚浙東人干浙西人什麼事　問如何是曹溪的的意師云路逢劒客須呈劒不是詩人莫獻詩有座主問三乗十二分教某甲粗知未審宗門事乞師提綱師云問著宗門事有什麼難道恰問著老僧鼻孔你頭上漫漫脚下漫漫教家喚作什麼主云教家無這箇意[二/日]師以柱杖[起-巳+(乞-乙+小)]。

　　上堂云汝等快與快與老僧七十九也看看[脫-兄+允]去也僧便問師百年後向什麼處去師云三十年後有人舉在　問迦[葉-廿+卄]上行衣誰人合得披師云抖擻多年穿破納襤𣯶一半逐雲飛會麼僧云不會師云有時掛向肩頭上也勝時人著錦衣　問終日著衣喫飯如何免得著衣喫飯師云著衣喫飯進云不會師云不會即著衣喫飯　有座主問三乗十二分教即不問如何是宗門中事師云老僧入你鉢囊裏王云和尚為什麼在學人鉢囊裏師云有什麼檳榔荳蔻速將來主云和尚欠少箇什麼師云這賊今日敗也進云學人乍入叢林乞師𢫾示師云量才補職進云學人咨和尚師咄云這扶籬摸壁漢三家村裏保頭也不能作得。

　　師因赴齋廻有僧就師乞䞋錢師云赴齋得三十文僧云便請師云施者雖無厭受者應知足　問佛法大意請師提綱師云捻將來與你提綱進云便請和尚道師云拆東籬補西障　有僧名宗闡宗闡咨和尚師云住僧便住師咄云名也不識又云有闡即判快道快道無對　有俗官問一氣還轉得一藏經麼師云有什麼絁紬快將來　問古人有言究竟一路如何是究竟一路師云吽吽你這牓子我這裏難遇筆墨兩狀一時領過進云某甲有什麼過師便打[起-巳+(乞-乙+小)]　問從上已來老宿作家還有差別異路難會底道理麼師云有進云如何是差別異路難會底道理師云待你三生六十劫信去始得進云某甲乍入叢林乞師指示師云你不解問進云和尚作麼生師云放你三十棒自領出去　問十方國土中唯有一乗法如何是一乗法師云你若不問我即不知你若問我我即知進云為什麼如此師云吽吽什麼處得這箇問來僧無語　問說即[振-二+口]動乾坤不說即絲毫不掛說即是不說即是師云道什麼僧再舉師云這[脫-兄+允]空謾語漢進云某甲話在師云說即[振-二+口]動乾坤是你恁麼道僧云是師拈拂子便打云吽吽這裏嚇我來　問教意請師提綱師云但問將來我與你道進云便請道師云佛殿裏裝香三門頭合掌　問學人有問未審師還許也無師云灼然賊來須打客來須看進云未審和尚作麼生道師云這賊不能打得你　問三乗十二分教從何而得師云對機故得　問請和尚荅一轉話得麼師云得進云請便道師拽柱杖[起-巳+(乞-乙+小)]。

　　上堂云不受謾底人出來有僧出應喏師云被我挑一塊屎擗喉嚨塞却擗眼打也爭不受謾　師因看金剛般若經僧問和尚看甚經師云無二無二分無別無断故會麼僧云不會師云我念經也不得　有俗官問和尚依教不依教師云光剃頭淨洗鉢作麼生不依教。

　　師因齋次有俗官問請師施食師云三德六味施佛及僧吽吽快將來老僧要喫俗官云請和尚施財師云弟子施財和尚施法先到老僧後到佛　又俗官問弟子今日開藏經乞師一句提綱藏經師云此問難得官云便請提綱師云對牛彈琴。

　　師因看經次僧問和尚看什麼經師云𣵀槃經茶毗品最在後　問如何是超佛越祖之談師驀拈柱杖示眾云我喚作柱杖你喚作什麼無語師再將柱杖示之云超佛越祖之談是你問麼無語。

　　師因焦山借斧頭師喚童子取斧頭來童子取得來向師前云未有繩墨且斫麤師遂喝又喚童子來來作麼生是你斧頭童子遂作斫勢師云斫你屋裏老爺頭不得。

　　師舉黃蘗和尚語云天下老和尚一氣道在我者裏要放你也在我這裏要不放你也在我這裏僧便問如何是一氣道師云量才補職僧云如何是不放一氣道師云伏惟尚嚮　問如何是禪師云猛火著油煎　問不擇一切請師提綱佛法師云山河大地畜生驢馬進云為什麼不會師云你若被我把住直須百雜碎僧云和尚不可一向師云不信道百雜碎　問近入叢林乞師方便師云你近入叢林進云是師云心不負人面無慚色進云某甲不會師云近前来與你注解僧近前師云去。

　　上堂大眾侍立師喝出去大眾不去師又再喝大眾忙然師與柱杖一時[起-巳+(乞-乙+小)]下去。

　　師因看華嚴經僧問是什麼經師云大光明雲青色光明雲紫色光明雲那邊是什麼雲僧云南邊是黑雲師云今日應有雨又云將為是箇師子兒元來是箇老䑕兒。

　　上堂云還有踏倒禪牀底出來有僧出來應喏師云比來拋鈎釣鯨鯤下場頭却釣得箇蝦䗫出來　問如何是禪師云還我第二叚來進云不會師云三叚不同萬里崖州　問如何是佛師云裂轉鼻孔　問如何是葛藤一句師云山河大地是你問進云如何提綱拈掇師云到我問　問托即乾坤大地不托即絲髮不逢時如何師云吽吽不曾見此先𨁝跳三千里倒退八百你作麼生學云喏師云先責一狀好打者漢又云來來我共你葛藤托即乾坤大地你且道洞庭湖水深多少進云不曾量度師云是洞庭湖水又作麼生進云秖為今時師云這葛藤尚不會得便打　問大眾雲臻合談何事師云作麼　問華藏海即不問如何向上一路師云好來好來。

　　師舉古人語次問大眾云三乗十二分教成得箇什麼邊事有僧云今日大眾普請不易師云不要將出來僧云打鼓喫藥食師云莫捻出僧云和尚得恁麼叨叨生師云我也秖要你恁麼道　問如何是觸途成滯底句師云不恁麼道進云作麼生道師云吽吽箭過西天十萬里向大唐國裏等候　僧打門問己事不明乞師指示師纔開門僧擬開口問師便擗口摑　問如何是學人入頭處師云一不得了進云某甲不會師云這箇語話三十年後大行　問如何是禪師云摩訶般若波羅密進云不會師云抖擻多年穿破衲襤𣯶一半逐雲飛。

　　睦州僧正并諸大德眾請師上堂師問僧正僧正應喏師云監寺[吃-乙+小]正云不在師云都監闍棃[吃-乙+小]正云不在師云上座[吃-乙+小]正云不在師云三叚不同今當第一向下文長赴在來日不詞謹退便起諸大德罔措。

　　師舉古人語云[捏-土+工]聚也在我裂破也在我僧問如何是裂開師云菩提𣵀槃真如解[脫-兄+允]三九二十七還我第一籌來又云即心是佛我且恁麼道你作麼生僧云某甲不恁麼道師云盞子落地楪子成七片僧云如何是[捏-土+工]聚師乃斂手而坐。

　　一日睦州刺史問如何是禪宗事師云近前來近前來史近前師云得恁麼[脫-兄+允]空妄語史無語師遂問曾見什麼人來史云曾見恁麼老宿來師云更作麼生史云看經來師驀打牀一下云教中喚這箇作什麼史云教中不說師云教中道治生產業與正理不相違背又作麼生史無對師又打牀一下云大凢喚這箇作什麼史云喚作牀師云這喫飯粘漢。

　　睦州陳操尚書因齋次尚書自行餅餤與僧僧遂引手接尚書却縮手僧無語　尚書與諸官在鎮樓上坐忽見有數僧來官人云有幾箇衲僧來尚書云不是官人云爭知不是書云待來到這裏與你勘其僧遂至尚書驀喚云上座上座僧廻首無語書云不信道。

　　上堂眾集師云忽然忽然有僧出來云却請大眾歸堂去師拍繩牀一下云苦殺人僧遂廻頭師與柱杖一時[起-巳+(乞-乙+小)]下　問如何是佛法徑截師云三人兩人不問進云便請和尚道師云三人一狀領過　問一言道盡時如何師云吽吽築著老僧當門齒進云已蒙和尚指示師云有頭無尾漢錢唐去國三千里僧無語　問一句淨盡時如何師云摘却你眉毛換却你眼睫僧無語師云吽吽[脫-兄+允]空謾語漢　問如何是向上一路師云朝看東南暮看西北　問不涉廉纖請師道師云三叚不同今當第一向下文長赴在來日　問如何是教意師云還我一問來進云未審和尚作麼生道師云吽吽不敢望你分外話也不領　問如何是量才補職師云不要補進云為什麼不要補師云蝦䗫之類別有一僧出來請和尚道師云不要攪撓百姓養子方知父慈會麼僧云如何是養子方知父慈師云心不負人面無慚色　問如何是禪師云歸依佛法僧進云不會師云咄這蝦䗫得與麼惡業　問學人有疑請師一訣師云獨掌不浪鳴進云不會師云隻絲不成束自領出去　問徑截處乞師指示師云早朝有人問了也進云早朝有人問了且致請師道師云三門頭市合金剛脚下小兒子簸錢　問如何是教意師云一問不再舉　問如何是一代時教師云上大人丘乙己　問如何是急師云通你一問進云如何是急中急師云朝向西衢耶尼暮向北鬱單越。

　　俗官問弟子廣陳供養師有何方便師云秪怕你不問官云便請和尚道師云心不負人面無慚色　問以八不成是何章句師彈指一下云會麼進云不會師云上來講讃無限勝因蝦䗫𨁝跳上天蚯蚓驀過東海　問如何是鷂子師云這死雀兒進云如何是鷂子之機師云昨日有師僧[起-巳+(乞-乙+小)]出去你今日又來這裏進云過在什麼處師云勑貶朝官　問如何是機前一句師云老僧一問教你摸進云莫便是麼師云對牛彈琴　問正當說時時如何師云你為什麼話墯進云什麼處是話墯處師云擔枷過狀萬里崖州自領出去　問大眾雲集合談何事師云那箇師僧置將一問來學人舉頭師便打云老僧却不恁麼進云未審和尚作麼生問師云佛殿裏裝香三門頭合掌又云你不解問進云未審作麼生問師云速禮三拜放你三十棒又云後園生菜熟水淘飯　問如何是向上事師云向下文長又云慚愧解問進云請和尚道師云心不負人面無慚色　問如何是教眼師云十方國土中唯有一乗法進云此是經文師云驢年會麼進云如何是教眼師云量才補職　問如何是衲僧眼師云朝看東南暮看西北。

　　上堂云觀自在菩薩行深般若波羅密多時信受奉行問僧我適來念什麼僧云和尚念經師便打云比來古錐心不負人面無慚色　問如何是諸佛師師云釘釘東東骨低骨董進云乞師慈悲師云我問你苐二句作麼生道進云不會師云灼然灼然　師坐次有僧驀然問請師道師云蘇嚕蘇嚕娑婆訶　問如何是向上關捩子師云新羅國裏坐朝大唐國裏打鼓。

　　上堂云爍電之機罕遇且向摸[宋-木+(采-木+(工/山))]村裏作活計僧問如何是摸[宋-木+(采-木+(工/山))]村裏作活計師云歸依佛法僧進云如何是爍電之機罕遇師云灼然　問三界唯心萬法唯識時如何師云牙齒敲礚更置將一問來僧無語師云舌頭無骨又捻拄杖一劃會麼僧云不會師云䲺䲺鳥　問不落玄機便請道師云老僧三十年來行脚未曾置此一問進云請師荅話師云這箇阿師什麼處得此一箇問頭來　問高揖釋迦不拜彌勒時如何師云到老僧這裏覓箇什麼速禮三拜又云近前來早是教七教八進云也知和尚恐某甲不實師云拄杖不在掃菷柄打三十下　問古人點土成金意[二/日]如何師云老僧不與麼道進云和尚作麼生道師云金變為土　問學人乍入叢林乞師𢫾示師云飽喫飯了顛言倒語作什麼進云與麼即一切法不可得也師云你道我語作麼生進云一切法不可得也師便打　問學人近入叢林乞師𢫾示師云不得埋沒老僧進云乞師慈悲師云一箭過西天一不成兩不是　有長講法華經座主來問某甲雖講經不明教意乞師方便師云悟即實初三十一中九下七面前背後相去多少主云某甲不會乞師指示師云捻起[前-刖+者]主再問師云摩訶般若波羅密進云某甲不會師云入鄉隨俗進云如何是教意師云妙法緊那羅王大法緊那羅王主云某甲不會師云[匕/具]箇是無孔鐵槌近前來主便近前以手空勞一轉却云會麼主云不會師云不在這裏。

　　上堂云識賤即貴僧便問秪如長街裏還有貴也無師云有進云如何長街裏貴師云陳薑陳薑進云恁麼則學人買得也師云一兩二兩還我三文錢來僧無語師云吽吽這[脫-兄+允]空妄語漢。

　　師問僧什麼處來僧云天台來師云見說石橋作兩叚是否僧云和尚什麼處得這箇消息師云將為是華頂峯前客元來是平田莊裏人。

　　因見新到師云老僧不曾向第二句裏勘人近前來僧遂近前師云近離什麼處僧云請和尚辯師云今日雲色稍高。

　　問僧什麼處來僧云和尚合知師云我即知僧云且道某甲從什麼處來師云猪跳圈不出。

　　問僧你是行脚僧是否僧云喏師云築[前-刖+者]便蝦䗫叫僧云某甲未曾有語在師云來來作麼生道僧云還曾遏得住也無師便打。

　　問僧近離什麼處僧喝師云老僧今日被你喝一喝僧又喝師云三喝四喝後作麼生僧無語師便打這掠虚漢。

　　問僧什麼處來僧便喝師云你以古人作得主僧又喝師云話破也僧云某甲什麼處是話破處師便棒。

　　問僧什麼處來僧云請和尚鑒師捻起拄杖云你喚作箇什麼僧云請和尚鑒看師便打。

　　問僧什麼處來僧云知道和尚有此一問師云一破兩破三破作麼生僧云和尚什麼處得許多破來師云吽吽這箇阿師好與三十棒。

　　問僧夏在什麼處僧乂手退後師云鉢盂裏失却𢁈筯草鞋根下失却一文古老錢僧云某甲不與麼師云共你葛藤尚自不會來來實道夏在什麼處僧云江西師云念你遠來放你三十棒。

　　問僧什麼處來僧云徑山來師云何得五戒不持僧云過在什麼處師云我這裏不[前-刖+者]沙彌。

　　師見新到來叅云剋尤叵耐僧罔惻一邊立師云什麼處得這一隊打野𩓬漢出去。

　　問僧什麼處來其僧瞪目視師云驢前馬後漢。

　　問僧什麼處來僧云適來有人問了也師云因什麼敗闕僧云莫錯師云自領出去。

　　問僧什麼處來僧云識得即知來處師喝云這蝦䗫保老和尚作活計僧云莫錯師云放你三十棒自領出去。

　　問僧莫是從河北來麼僧云某甲近離江西師云大展坐具禮三拜[前-刖+者]其僧禮拜了便出去師云不空不空僧廻首師云來來近前來浩是黑正好辯僧無語。

　　問僧幾人新到僧云五人師云瓦解冰消僧云和尚未曾有問師云賊把贓為驗。

　　問僧近離什麼處僧云也知和尚有此一問師云[脫-兄+允]空妄語漢僧云什麼處是妄語師云三十棒教阿誰喫。

　　問僧夏在什麼處僧云待和尚有箇住處即說似和尚師云𤜶非師子類燈非日月明。

　　問僧什麼處來僧云靈山來師云𣵀槃是第幾座僧無語師又問迦[葉-廿+卄]什麼處去僧云不知師云[脫-兄+允]空妄語漢。

　　有時纔見新到云見成公案放你三十棒僧云某甲如是師云三門頭金剛為什麼却舉起拳僧云金剛尚乃如是師便打。

　　問僧什麼處來僧云須知有不涉程途者師乃咄開口便作屎臰氣有僧叅師師乃捻起針云一時穿過鼻孔僧云莫錯師云吽吽近前來你適來道什麼僧云和尚莫錯師云西天斬頭截臂這裏自領出去。

　　師有時見新到云何得五戒不持僧云某甲未曾人事師云這沙彌。

　　問僧什麼處來僧云婺州來師云還見傅大士麼僧云某甲不見師云在雙林寺裏。

　　問僧什麼處來僧云婺州來師云鄉中偏出此人。

　　問僧什麼處來僧云適來途中早有人問了也師云這裏為什麼瓦解冰消僧云某甲過在什麼處師云檐枷過狀漢。

　　問僧什麼處來僧云那處來師云老僧屈僧云和尚知便得師云檐枷過狀便打。

　　問僧什麼處來僧云莫錯伸此一問師云嗄江西來僧云莫錯師云三十棒教阿誰喫。

　　問僧什麼處來僧便喝師拍手大𥬇僧罔措師便打。

　　問僧什麼處來僧云深知和尚有此一問師云七蹤八橫老僧鼻孔在什麼處僧云和尚鼻孔為什麼却問某甲師云吽吽放你三十棒。

　　問僧什麼處來僧云靈泉來師云吽吽放你三十棒又云你適來恁麼道[吃-乙+小]僧云是師云三門頭金剛為什麼倒地僧無語師云將為是箇僧元來秖是蝦䗫。

　　問僧什麼處來僧云請和尚弁師云向你脚下弁僧無語師云吽吽什麼處並無主宰。

　　問僧什麼處來僧云洎錯祗對和尚師咄云將一條繩縛保老師[前-刖+者]僧云某甲有什麼過師云去。

　　問僧什麼處來僧云靈山來師云近日打殺一門僧是否僧無語師云這死蝦䗫。

　　問僧什麼處來僧义手近前師云太狼藉生僧無語師云這掠虚漢。

　　問僧什麼處來僧云江西來師云江西米貴賤僧云不曾入𨞬師云念你遠來放你三十棒。

　　問僧什麼處來僧云江西來師云江西此去多少僧云不曾量度師云文彩已彰問僧什麼處來僧云江西來師云夏在什麼處僧云雲居師云有何言教僧云即今作麼師云這箇師僧親從高處來僧云和尚為什麼與麼道師云本色打米餅保老師。

　　問僧什麼處來僧云江西來師作打勢又云踏破多少草鞋僧無語師云來來你曾過梅嶺麼僧云過師云今日好秋涼。

　　問僧什麼處來僧云江西來師云還有不喫飯底麼僧云有師云這箇是噇飯底。

　　問僧你頭上一問為什麼不道僧云什麼處不道師云且喜得你出頭來。

　　問僧什麼處來僧云雙林來師云途中事借問得麼僧云和尚問什麼處師云你上大人也未曾夢見出去。

　　勘看經僧第三

　　問僧看什麼經僧云般若經師云鼻孔裏藏身鉢盂裏藏却𢁈筯眼睛裏換却髑髏𠜂在什麼經裏僧云某甲不知𠜂在什麼經裏師云來來秖如大般若經一切智智清淨是麼僧云是師捻起拄杖云見這箇麼僧云此是色法師云忽有人供養看經僧你也隨隊喫飯。

　　問僧曾看經是麼僧云是師云是又云不得謾我僧云和尚為什麼不領話師云果然諕我。

　　問僧什麼處來僧云雙林寺來師云[估-口+(田/寸)]大士道什麼僧云他不問和尚和尚又問他作什麼師云什麼處得這老婆說話來。

　　問僧什麼處來僧云雙林寺來師云還見傅大士麼僧云不錯祗對和尚師云吽吽牢裏作活計。

　　問僧什麼處來僧云雙林寺裏來師云在彼看經麼僧云和尚什麼處得這箇消息師云兩俱失。

　　有同學師兄來相看喫茶次師兄問行脚事作麼生師恰遇沙彌過茶次便與一摑咄這沙彌師兄云是即是你道我作麼生師云蝦跳不出斗。

　　問一僧今日施主開經麼僧云是師云好生[前-刖+者]莫教錯僧云某甲不教錯師云入地獄如箭射。

　　問僧曾講經麼僧云不會師云去。

　　問僧看什麼經僧云𣵀槃經師云茶毗品最在後曾看麼僧云曾看師云大喻三千小喻八百。

　　問僧什麼處來僧云齋來師云將䞋錢來僧云和尚欠少什麼師云蝦䗫呌。

　　問僧什麼處來僧云齋來師云猴猻繫露拄。

　　問僧什麼處來僧云齋來師云打草蛇驚。

　　問僧什麼處去來僧云齋來師云施主還具眼麼僧云某甲罪過師云你為什麼隨我僧無語。

　　問僧什麼處來僧云齋來師云將什麼報荅施主僧云不用更言師云斤不當兩僧云此是和尚分上事師云吽吽且放你三十棒。

　　問僧什麼處來僧云和尚莫錯伸一問師云爭柰頭上一條繩何僧云莫錯師云枷上更[前-刖+者]杻。

　　問僧什麼處去來僧云齋來師云施主眼瞎。

　　師見僧瞻視云你大有年幾也僧云請和尚道師云四十六也未僧云莫錯師云這死蝦䗫。

　　問僧今日喫得多少𥂁醋僧拈起鉢盂師云可惜許𥂁醋牛欄裏作活計。

　　問一上座何不覓箇住處座云盡大地覓箇住處不可得師云繩子為什麼在我手裏座云和尚恁麼道即得師云非但髑髏鼻孔也穿過。

　　問一覺上座見說在叢林裏多口把不住是闍棃麼覺云和尚什麼處得這箇消息師云一任𨁝跳覺云不可語不得師云吽吽轉見敗闕又云老僧若置一問教你䘮身失命覺云和尚不可壓良為賤師云蘇嚕蘇嚕娑訶又云來來是你曾看教麼教中道謗斯經故獲罪如是作麼生是教意覺云教中不說有意師云入地獄又拈起拄杖云這箇是什麼覺云拄杖師云這粘鑊湯漢。

　　問河北僧彼中有趙州和尚你曾到麼僧云某甲近離彼中師云有何言教示後徒僧云尋常問新到什麼處來僧云南方來州云喫茶去師乃呵呵大𥬇云慚愧又問秖如趙州意作麼生僧云此亦是方便師云趙州被你一杓屎潑僧無語。

　　師見僧辭去問什麼處去僧云往徑山去師云忽然有人問你作麼生道得一句語塞得伊口僧云某甲有語師云去。

　　問僧什麼處去僧云禮拜徑山去師云這老漢好打破髑髏[前-刖+者]。

　　師見一僧云恰似箇律師一般驀然悟去一箭穿過髑髏三千里僧擬作問勢師云蘇嚕蘇嚕娑訶。

　　勘講經論座主大師第四

　　師問僧正正應喏師云講唯識論麼正云不敢小年曾讀文字來師拈起糖餅擘破作兩片你作麼生正無語師問僧正喚作糖餅是不喚作糖餅是正云不可不喚作糖餅師却喚沙彌來來你喚作什麼沙彌云糖餅師云你也講得唯識論。

　　有紫衣大師來叅師師見來便拈起帽子問大師京中喚作什麼大師云朝天帽師云恁麼則老僧不去也大師無語師問大德曾蘊何業德云小年曾習唯識論師云三界唯心萬法唯識是麼德云是師𢫾門扇云這箇是什麼德云色法師云簾前賜紫對御談玄五戒不持德無語。

　　問座主講什麼經主云法華經師云與老僧講來主云某甲依章䟽師云你不會講主云某甲實不會講却請和尚講師云你不是聽經人主云昨日蒙和尚慈悲為某甲今日講師云三叚不同今當第一主云此是古人章䟽師云你見箇什麼道理主無語師云這喫夜飯漢不能打得你去。

　　有座主善解二十四家書師問你解二十四家書是否主云不敢師遂於空中作書勢云是什麼字主云不會師云吽吽這箇阿師[脫-兄+允]空妄語道我解二十四家書永字八法也不識主無語師云來來曾講華嚴經否主云不敢師云不怪伸一問得麼主云和尚問什麼師咄云講得椀裏又云你問我主云請和尚講師云心不負人主云不會師云對牛彈琴。

　　問座主講什麼經主云𣵀槃經師云開口便作屎臰氣主云爭柰古教何師云奴見婢慇懃不肯休主無語師云近前來主便近前師云秖這也無主宰便打。

　　一日有座主來師問見說座主講得經是否主云不敢師云吽吽這喫夜飯保老師云來來講得什麼經論主云唯識法華經師云拈起鼻孔將兩耳來主云鼻孔作麼生拈得師云這念言語漢又云法華經云十方國土中唯有一乗法是否主云是師云佛殿裏即不問你三門頭䲭𩾲上道將一句來主云此是玄機師云玄你屋裏老爺[脫-兄+允]空妄語漢。

　　有講論座主來叅師師云你為什麼義墯主云和尚未曾問某甲師云西天則斬頭截臂我這裏與你口喫飯。

　　有一座主講得七本經論來叅師師云你是講得七本經論是否主云不敢師拈起拄杖驀頭打一下主云某甲不因和尚洎虚過一生師云道什麼主擬開口師便打主云謝和尚重重相為師云依俙近佛莽鹵為僧。

　　有一座主講得六本經論來叅師師云見經中有。

　　問論中有主主云某甲依章䟽講不會玄機師云你講得椀裏主云某甲也未曾分外師云出去。

　　有座主來叅師師問莫便是講唯識論是麼主云不敢師云朝去西天暮歸唐土會麼主云不會師云吽吽五戒不持。

　　問座主講什麼經主云講華嚴經師云更有箇漢子即不問你文殊普賢又作麼生主云不會師云近前來主便近前師便打一棒云會麼主云不會師云飢逢玉膳不能飡病遇醫王爭得瘥與你註解了。

　　問僧講什麼經主云金剛經師云曾講辨正論麼主云不敢師云五戒不持又問講金剛經是否主云是師捻拄杖云是什麼主云此是色法師云講得椀裏又云經中道凡所有相皆是虚妄若見諸相非相即見如來是否主云是師云這[脫-兄+允]空妄語漢噇夜飯保老師。

　　問座主蘊何業主云唯講論師云教中言作麼生主云某甲秪是尋行數墨却是禪門中不知師云實語當懺悔。

　　問講金剛經座主荷檐如來即不問你寺門前金剛為什麼入你鼻孔裏去主云和尚什麼語話師云你講得夢裏。

　　問講楞嚴經座主經中有八還四義是否主云是師以拄杖點一童子頂上一下云是什麼義主無語師云此義文長赴在來日。

　　問如何是自己事師云老僧不解相怪速禮三拜又云觀世音菩薩進云不會師云大慈悲菩薩。

睦州和尚語錄卷終


國家圖書館善本佛典第 48 冊 No. 8939 古尊宿語錄


趙州[匕/具]際禪師語錄并行狀卷上

　　師即南泉門人也俗姓郝氏本曹州郝鄉人也諱從諗鎮府有塔記云師得七百甲子歟值武王㣲沭避地岨崍木食草衣僧儀不易　師初随本師行脚到南泉本師先人事了師方乃人事南泉在方丈內卧次見師來叅便問近離什麼處師云瑞像院南泉云還見瑞像麼師云瑞像即不見即見卧如來南泉乃起問你是有主沙彌無主沙彌師對云有主沙彌泉云那箇是你主師云孟春猶寒伏惟和尚尊體起居萬福泉乃喚維那云此沙彌別處安排師受戒後聞受業師在曹州西住護國院乃歸院省覲到後本師令郝氏云君家之子遊方已廻其家親属忻懌不已祗候來日咸往觀焉師聞之乃云俗塵愛網無有了期已辤出家不願再見乃於是夜結束前邁其後自携瓶錫遍歷諸方常自謂曰七[止/(戊@示)]童兒勝我者我即問伊百歲老翁不及我者我即教他年至八十方住趙州城東觀音院去石橋十里已來住持枯槁志効古人僧堂無前後架旋營齋食繩床一脚折以燒断薪用繩繫之每有別制新者師不許也住持四十來年未甞賷一封書告其檀越。

　　因有南方僧来舉問雪峯千古澗寒泉時如何　雪峯云瞪目不見底　學云飲者如何　峯云不從口入　師聞之曰不從口入從鼻孔裏入　其僧却問師古澗寒泉時如何　師云苦　學云飲者如何　師云死　雪峯聞師此語讃云古佛古佛雪峯因此後不荅話矣厥後因河北燕王領兵収鎮府既到界上有觀氣象者奏曰趙州有聖人所居戰必不勝燕趙二王因展筵會俱息交鋒乃問趙之金地上士何人㦯曰有講華嚴經大師節行孤邈𠰥[止/(戊@示)]大旱咸命往䑓山祈禱大師未迴甘澤如瀉乃曰恐未盡善㦯云此去一百二十里有趙州觀音院有禪師年[膜-大+(句-口+匕)]高邈道眼明白僉曰此可應兆乎二王稅駕觀焉既届院內師乃端坐不起燕王遂問曰人王尊耶法王尊耶　師云𠰥在人王人王中尊𠰥在法王法王中尊燕王惟然矣　師良久中間問阿那箇是鎮府大王趙王應喏弟子(緣趙州属鎮府以表知重之礼)師云老僧濫在山河不及趍面須臾左右請師為大王說法　師云大王左右多爭交老僧說法乃約令左右退師身畔時有沙彌文遠高聲云啟大王不是者箇左右大王乃問是什麼左右對曰大王尊諱多和尚所以不敢說法燕王乃云請禪師去諱說法　師云故知大王曩劫眷属俱是冤家我佛𠀍尊一稱名號罪[滅-火+大]福生大王先祖才有人觸[前-刖+者]名字便生嗔怒師慈悲非倦說法多時二王稽首讃嘆珎敬無盡來日將迴燕王下先鋒使聞師不起凌晨入院責師慠兀君侯師聞之乃出迎接先鋒乃問曰昨日見二王來不起今日見某甲來因何起接師云待都衙得似大王老僧亦不起接先鋒聆師此語再三拜而去尋後趙王發使取師供養既届城門闔城威儀迎之入內師才下寶輦王乃設拜請師上殿正位而坐　師良久以手斫額云堦下立者是何官長左右云是諸院尊宿并大師大德　師云他各是一方化主𠰥在堦下老僧亦起王乃命上殿是日齋筵將罷僧官排定從上至下一人一問一人問佛法　師既望見乃問作什麼　云問佛法　師云這裏已坐却老僧那裏問什麼法二尊不並化(此乃語之詞也)王乃令止其時國后与王俱在左右侍立國后云請禪師為大王摩頂受記師以手摩大王頂云願大王与老僧齊年是時迎師權在近院駐泊獲時選地建造禪宮　師聞之令人謂王曰𠰥動[前-刖+者]一莖草老僧却歸趙州其時竇行軍願捨菓園一所直一万五千貫號為真際禪院亦云竇家園也師入院後海眾雲臻是時趙王礼奉燕王從幽州奏到命服鎮府具威儀迎接　師堅讓不受左右舁箱至師面前云大王為禪師佛法故堅請師[前-刖+者]此衣　師云老僧為佛法故所以不[前-刖+者]此衣左右云且看大王面　師云又干俗官什麼事乃躬自取衣挂身上礼賀再三師惟知應喏而已師住趙州二年將謝𠀍時謂弟子曰吾去𠀍之後焚燒了不用淨淘舎利宗師弟子不同浮俗且身是幻舎利何生斯不可也令小師送拂子一枝与趙王傳語云此是老僧一生用不盡底　師扵戊子[止/(戊@示)]十一月十日端坐而終于時竇家園道俗車馬數万餘人哀聲[振-二+口]動原野趙王於時盡送終之礼感歎之泣無異金棺匿彩扵俱尸矣莫不高營鴈塔特竪豐碑諡號曰真際禪師光祖之塔後唐保大十一年孟夏月旬有三日有學者咨聞東都東院恵通禪師趙州先人行化厥由作礼而退乃授筆錄之具實矣。

　　師問南泉如何是道　泉云平常心是　師云還可趣向不　泉云擬即乖　師云不擬爭知是道　泉云道不属知不知知是妄覺不知是無記𠰥真達不疑之道猶如太虚廓然蕩豁豈可強是非也　師扵言下頓悟玄𣅀心如朗月。

　　南泉上堂師問明頭合暗頭合泉便㱕方丈師便下堂云這老和尚被我一問直得無言可對　首座云莫道和尚無語自是上座不會　師便打　又云這棒合是堂頭老漢喫　師問南泉知有底人向什麼𠁅去　泉云山前檀越家作一頭水牯牛去　師云謝和尚𢫾示　泉云昨夜三更月到䆫　師在南泉作爐頭大眾普請擇菜師在堂內叫救火救火大眾一時到僧堂前　師乃関却僧堂門大眾無對　泉乃拋鏁𢁈從䆫內入堂中師便開門。

　　師在南泉井樓上打水次見南泉過便抱柱懸却脚云相救相救　南泉上楜梯云一二三四五　師少時間却去礼謝云適來謝和尚相救　南泉東西兩堂爭猫兒泉來堂內提起猫兒云道得即不斬道不得即斬却大眾下語皆不契泉意當時即斬却猫兒子至晚間　師從外㱕來問訊次泉乃舉前語子云你作麼生救得猫兒　師遂將一隻鞋戴在頭上出去　泉云子𠰥在救得猫兒　師問南泉異即不問如何是類　泉以兩手托地　師便踏倒却㱕涅槃堂內叫悔悔泉聞乃令人去問悔箇什麼　師云悔不剩与兩踏　南泉從浴室裏過見浴頭燒火問云作什麼云燒浴　泉云記取來喚水牯牛浴浴頭應喏至晚間浴頭入方丈　泉問作什麼　云請水牯牛去浴　泉云將得繩索來不浴頭無對　師來問訊泉　泉舉似師　師云某甲有語　泉便云還將得繩索來麼　師便近前驀鼻便拽　泉云是即是太麄生　師問南泉離四句絕百非外請師道　泉便㱕方丈　師云這老和尚每常口爬爬地及其問[前-刖+者]一言不措侍者云莫道和尚無語好師便打一掌　南泉便掩却方丈門便把灰圍却問僧云道得即開門多有人下語並不契泉意　師云蒼天蒼天　泉便開門　師問南泉云心不是佛智不是道還有過也無　泉云有　師云過在什麼處請師道　泉遂舉師便出去。

　　師上堂謂眾曰此事的的沒量大人出這裏不得老僧到溈山僧問如何是祖師西來意溈山云與我將床子來𠰥是宗師須以本分事接人始得時有僧問如何是祖師西來意　師云庭前栢樹子　學云和尚莫將境示人　師云我不將境示人　云如何是祖師西來意　師云庭前栢樹子　師又云老僧九十年前見馬祖大師下八十餘貟善知識箇箇俱是作家不似如今知識枝蔓上生枝蔓都大是去聖遙遠一代不如一代只如南泉尋常道須向異類中行且作麼生會如今黃口小兒向十字街頭說葛藤博飯噇覔礼拜聚三五百眾云我是善知識你是學人　僧問如何是清淨伽藍　師云丫角女子如何是伽藍中人　師云丫角女子有孕　問承聞和尚親見南泉是否　師云鎮州出大蘿蔔頭　問和尚生緣什麼𠁅　師以手𢫾云西邊更向西　問法無別法如何是法　師云外空內空內外空　問如何是佛真法身　師云更嫌什麼　問如何是心地法門　師云古今牓樣　問如何是賔中主　師云山僧不問婦　如何是主中賔　師云老僧無丈人　問如何是一切法常住　師云老僧不諱祖　其僧再問　師云今日不荅話。

　　師上堂云兄弟莫久立有事商量無事向衣鉢下坐窮理好老僧行脚時除二時齋粥是雜用心力𠁅餘外更無別用心𠁅也𠰥不如此出家大遠在　問万物中何物[宋-木+((最-曰)-又+ㄑ)]堅　師云相罵饒汝接觜相唾饒汝潑水　問曉夜不停時如何　師云僧中無与麼兩稅百姓　問如何是一句　師云𠰥守[前-刖+者]一句老却你　師又云𠰥一生不離叢林不語十年五載無人喚你作啞漢已後佛也不奈你何你𠰥不信截取老僧頭去。

　　師上堂云兄弟你正在第三𡨚裏所以道但攺舊時行履𠁅莫改舊時人共你各自家出家比來無事更問禪問道三十二十人聚頭來問恰似欠伊禪道相似你喚作善知識我是同受栲老僧不是[(皮-(〡/又)+(並-(前-刖)+王))*戈]好恐帶累他古人所以東道西說　問十二時中如何用心　師云你被十二時使老僧使得十二時你問那箇時　問如何是趙州主人公　師咄云這篐桶漢　學人應喏　師云如法篐桶[前-刖+者]　問如何是學人本分事　師云樹搖鳥散魚驚水渾　問如何是少神底人　師云老僧不如你　學云不占勝　師云你因什麼少神　問至道無難唯嫌揀擇是時人窠窟　師云曾有問我直得五年分踈不得　有官人問円霞燒木佛院主為什麼眉鬚墮落　師云官人宅中變生作熟是什麼人　云所使　師云却是他好手　問毗目仙人執善才手見微塵佛時如何　師遂執僧手云你見箇什麼　有尼問如何是沙門行　師云莫生兒　𡰱云和尚勿交涉　師云我𠰥共你打交涉堪作什麼　問如何是趙州主人公　師云田厙奴　問如何是王索仙陁婆　師云你道老僧要箇什麼　問如何是玄中玄　師云說什麼玄中玄七中七八中八　問如何是仙陁婆　師云靜𠁅薩婆訶　問如何是法非法　師云東西南北　學云如何會去　師云上下四維　問如何是玄中玄　師云這僧𠰥在合年七十四五　問王索仙陁婆時如何　師驀起打躬义手　問如何是道　師云不敢不敢　問如何是法　師云勑勑攝攝　問趙州去鎮府多少　師云三百　學云鎮府來趙州多少　師云不隔　問如何是玄中玄　師云玄來多少時也　學云玄來久矣　師云賴遇老僧洎合玄殺這屢生　問如何是學人自己　師云還見庭前栢樹子麼。

　　師上堂云𠰥是久叅底人莫非真實莫非亘古亘今𠰥是新入眾底人也須究理始得莫[起-巳+(乞-乙+小)]者邊三百五百一千傍邊二眾叢林稱道好箇住持洎乎問[前-刖+者]佛法恰似炒砂作飯相似無可施為無可下口却言他非我是面赫赤地良由𠀍間出非法語真實欲明者意莫辜負老僧　問在塵為諸聖說法揔属披搭未審和尚如何示人　師云什麼䖏見老僧　學云請和尚說　師云一堂師僧揔不會這僧語話　別有一僧問請和尚說　師云你說我聽　問真化無跡無師弟子時如何　師云誰教你來問　學云更不是別人　師便打之　問此事如何辨　師云我恠你　學云如何辨得　師云我恠你不辨　學云還保任否　師云保任不保任自看　問如何是無知解底人　師云說什麼事　問如何是西來意　師下[禪-(口*口)+(ㄙ*ㄙ)]床　學云莫便是否　師云老僧未有語在　問佛法久遠如何用心　師云你見前漢後漢把攬天下臨終時半錢也無分　問時人以珎寶為貴沙門以何為貴　師云急合取口　學云合口還得也無　師云口𠰥不合爭能辨得　問如何是趙州一句　師云半句也無　學云豈無和尚在　師云老僧不是一句　問如何得不被諸境惑　師垂一足　僧便出鞋　師収起足　僧無語　有俗官問佛在日一切眾生敀依佛佛[滅-火+大]度後一切眾生敀依什麼𠁅　師云未有眾生　學云現問次　師云更覔什麼佛　問還有不報四恩三有者也無　師云有　學云如何是　師云這殺父漢筭你只少此一問　問如何是和尚意　師云無施設䖏。

　　師上堂云兄弟但攺往修來𠰥不攺大有[前-刖+者]你䖏在老僧在此間三十餘年未曾有一箇禪師到此間設有來一宿一食急走過且[起-巳+(乞-乙+小)]軟煖𠁅去也　問忽遇禪師到來向伊道什麼　師云千鈞之弩不為鼷䑕而發機　師云兄弟𠰥從南方來者即与下載𠰥從北方來即与裝載所以道近上人問道即失道近下人問道者即得道兄弟正人說邪法邪法亦随正邪人說正法正法亦随邪諸方難見易識我者裏易見難識　問善𢙣或不得底人還獨[脫-兄+允]也無　師云不獨[脫-兄+允]　學云為什麼不獨[脫-兄+允]　師云正在善𢙣裏　𡰱問離却上來說𠁅請和尚指示　師咄云煨破䥫瓶　𡰱將䥫瓶添水來請和尚荅話　師𥬇之　問𠀍界變為黑宂未審此箇落在何路　師云不占　學云不占是什麼人　師云田厙奴　問無言無意始稱得句既是無言喚什麼作句　師云高而不危滿而不溢　學云即今和尚是滿是溢　師云爭奈你問我　問如何是靈者　師云淨地上痾一堆屎　學云請和尚的[二/日]　師云莫惱乱老僧　問法身無為不墮諸數還許道也無　師云作麼生道　學云与麼即不道也　師𥬇之　問如何是佛如何是眾生　師云眾生即是佛佛即是眾生　學云未審兩个那个是眾生　師云問問　問大道無根如何接唱　師云你便接唱　云無根又作麼生　師云既是無根什麼𠁅繫縛你　問正修行底人莫被[鬼-(白-日)]神測得也無　師云測得　云過在什麼𠁅　師云過在覔𠁅　云与麼即不修行也　師云修行　問孤月當空光從何生　師云月從何生　問承和尚有言道不属修俱莫染污如何是不染污　師云撿挍內外　云還自撿挍也無　師云撿挍　云自己有什麼過自撿挍　師云你有什麼事。

　　師上堂云此事如明珠在掌胡來胡現漢來漢現老僧把一枝草作丈六金身用把丈六金身作一枝草用佛即是煩惱煩惱即是佛　問佛与誰人為煩惱　師云与一切人為煩惱　云如何免得　師云用免作麼。

　　師示眾云老僧此間即以本分事接人𠰥教老僧隨伊根機接人自有三乗十二分教接他了也𠰥是不會是誰過歟已後遇[前-刖+者]作家漢也道老僧不辜他但有人問以本分事接人　問從上至今即心是佛不即心還許學人商量也無　師云即心且置商量个什麼　問古鏡不磨還照也無　師云前生是因今生是果　問三刀未落時如何　師云森森地　云落後如何　師云逈逈地　問如何是出三界底人　師云籠罩不得　問牛頭未見四祖百鳥銜花供養見後為什麼百鳥不銜花供養　師云應𠀍不應𠀍　問白雲自在時如何　師云爭似春風𩂜𩂜閑　問如何是露地白牛　師云月下不用色　云食噉何物　師云古今嚼不[前-刖+者]　云請師荅話　師云老僧合与麼。

　　師示眾云擬心即[前-刖+老]僧便問不擬心時如何　師打二下云莫是老僧辜負闍梨麼　問凡有問荅落在意根不落意根師如何對　師云問　學云便請師道　師云莫向者裏是非　問龍女親獻佛未審將什麼獻　師以兩手作獻勢。

　　師示眾云此間佛法道難即易道易即難別處難見易識老僧者裏即易見難識𠰥能會得天下撗行忽有人問什麼𠁅來𠰥向伊道從趙州來又謗趙州𠰥道不從趙州來又埋沒自己諸人且作麼生對他　僧問觸目是謗和尚如何得不謗去　師云若道不謗早是謗了也　問如何是正修行路　師云解修行即得𠰥不解修行即叅[前-刖+老]落他因果裏又云我教你道𠰥有問時但向伊道趙州來忽問趙州說什麼法但向伊道寒即言寒熱即言熱𠰥更問道不問者个事但云問什麼事𠰥再問趙州說什麼法便向伊道和尚來時不交傳語上座𠰥要知趙州事但自去問取　問不頋前後時如何　師云不頋前後且致你問阿誰。

　　師示眾云迦[葉-廿+卄]傳与阿難且道達磨傳与什麼人　問且如二祖得髓又作麼生　師云莫謗二祖　師又云達磨也有語在外者得皮在裏者得骨且道更在裏者得什麼　問如何是得髓底道理　師云但識取皮老僧者裏髓也不立　云如何是髓　師云与麼皮也摸未[前-刖+者]　問与麼堂堂豈不是和尚正位　師云還知有不肯者麼　學云与麼即別有位　師云誰是別者　學云誰是不別者　師云一任叫　問上上人一撥便轉下下人來時如何　師云汝是上上下下　云請和尚荅話　師云話未有主在　云某甲七千里來莫作心行　師云[打-丁+(雨/匆)]你者一問心行莫不得麼　此僧一宿便去　問不紹傍來者如何　師云誰　學云恵延　師云問什麼　學云不紹傍來者　師以手撫之　問如何是衲衣下事　師云莫自瞞　問真如凡聖皆是夢言如何是真言　師云更不道者兩个　學云兩个且致如何是真言　師云唵𭊘啉㗶　問如何是趙州　師云東門西門南門北門　問如何是定　師云不定　學云為什麼不定　師云活物活物　問不随諸有時如何　師云合与麼　學云莫便是學人本分事　師云随也随也　問古人三十年一張弓兩下箭只射得半个聖人今日請師全射　師便起去。

　　師示眾云至道無難唯嫌揀擇才有言語是揀擇老僧却不在明白裏是你向什麼𠁅見祖師　問和尚既不在明白裏護惜什麼𠁅　師云我亦不知　學云和尚既自不知為什麼道不在明白裏　師云問事即得礼拜退。

　　師示眾云法本不生今則無[滅-火+大]更不要道才語是生不語是默諸人且作麼生是不生不[滅-火+大]底道理　問草是不生不[滅-火+大]麼　師云者漢只認得箇死語　問至道無難唯嫌揀擇才有言語是揀擇和尚如何示人　師云何不盡引古人語　學云某甲只道得到這裏　師云只這至道無難唯嫌揀擇。

　　上堂示眾云看經也在生死裏不看經也在生死裏諸人且作麼生出得去僧便問只如俱不留時如何　師云實即得𠰥不實爭能出得生死　問利劒鋒頭快時如何　師云老僧是利劒快在什麼𠁅　問大難到來如何逥避　師云恰好。

　　上堂良久大眾揔來也未對云揔來也　師云更待一人來即說話　僧云候無人來即說似和尚　師云大難得人。

　　師示眾云心生即種種法生心[滅-火+大]即種種法[滅-火+大]你諸人作麼生　僧乃問只如不生不[滅-火+大]時如何　師云我許你者一問　師因叅次云明又未明道昏欲曉你在阿那頭　僧云不在兩頭　師云与麼即在中間也　云𠰥在中間即在兩頭　師云這僧多少時在老僧者裏作与麼語話不出得三句裏然直饒出得也在三句裏你作麼生　僧云某甲使得三句　師云何不早与麼道　問如何是通方　師云離却金剛禪。

　　師示眾云衲僧家直須坐断報化佛頭始得　問坐断報化佛頭是什麼人　師云非你境界。

　　師示眾云大道只在目前要且難覩　僧乃問目前有何形段令學人覩　師云任你江南江北　學云和尚豈無方便為人　師云適来問什麼　問入法界來還知有也無　師云誰入法界　學云与麼即入法界不知去也　師云不是寒灰死木花錦成現百種有　學云莫是入法界𠁅用也無　師云有什麼交涉　問𠰥是實際理地什麼𠁅得來　師云更請闍梨宣一遍　問万境俱起還有或不得者也無　師云有　學云如何是或不得者　師云你還信有佛法否　學云信有佛法古人道了如何是㦯不得者　師云為什麼不問老僧　學云問了也　師云㦯也　問未審古人与今人還相近也無　師云相近即相近不同一躰　學云為什麼不同　師云法身不說法　學云法身不說法和尚為人也無　師云我向恵裏[前-刖+合]話　學云爭道法身不說法　師云我向恵裏救你阿爺他終不出頭　問學人道不相見時還廻㸦也無　師云測得廻㸦　學云測他不得廻㸦个什麼　師云不与麼是你自己　學云和尚還受測也無　師云人即轉近道即轉遠也　學云和尚為什麼自隱去　師云我今見共你語話　學云爭道不轉　師云合与麼[前-刖+者]。

　　師示眾云教化得底人是今生事教化不得底人是第三生𡨚𠰥不教化恐墮却一切眾生教化亦是𡨚是你還教化也無　僧云教化　師云一切眾生還見你也無　學云不見　師云為什麼不見　學云無相　師云即今還見老僧否　學云和尚不是眾生　師云自知罪過即得。

　　師示眾云龍女心親獻盡是自然事　問既是自然獻時為什麼　師云𠰥不獻爭知自然。

　　師示眾云八百个作佛漢覔一个道人難得　問只如無佛無人處還有修行也無　師云除却者兩个有百千万億　學云道人來時在什麼處　師云你与麼即不修行也其僧礼拜　師云大有𩂜[前-刖+者]你在　問白雲不落時如何　師云老僧不會上象　學云豈無賔主　師云老僧是主闍梨是賔白雲在什麼𠁅　問大巧𠰥拙時如何　師云喪却棟梁材。

　　師示眾云佛之一字吾不喜聞　問和尚還為人也無　師云為人　學云如何為人　師云不識玄𣅀徒勞念靜　學云既是玄作麼生是𣅀　師云我不把本　學云者个是玄如何是𣅀　師云荅你是𣅀。

　　師示眾云各自有禪各自有道忽有人問你作麼生是禪是道作麼生祗對他　僧乃問既各有禪道從上至今語話為什麼　師云為你遊魂　學云未審如何為人　師乃退身不語。

　　師示眾云不得閑過念佛念法　僧乃問如何是學人自己念　師云念者是誰　學云無伴　師叱者驢。

　　上堂示眾云𠰥是第一句与祖佛為師第二句与人天為師第三句自救無療　有僧問如何是第一句　師云与祖佛為師　師又云大好從頭起　學人再問　師云又却人天去也。

　　師示眾云是他不是不將來老僧不是不𥘢對　僧云和尚將什麼𥘢對　師長吁一聲　云和尚將這个𥘢對莫辜負學人也無　師云你適來肯我我即辜負你𠰥不肯我我即不辜負你。

　　師示眾云老僧今夜荅話去也解問者出來　有僧才出礼拜　師云比來拋塼引玉只得个墼子　問狗子還有佛性也無　師云無　學云上至諸佛下至螘子皆有佛性狗子為什麼無　師云為伊有業識性在　問如何是法身　師云應身云學人不問應身　師云你但管應身　朗月當空時如何　師云闍梨名什麼　學云專甲　師云朗月當空在什麼𩂜　問正當二八時如何　師云東東西西　學云如何是東東西西　師云覔不[前-刖+者]　問學人全不會時如何　師云我更不會　云和尚還知有也無　師云我不是木頭作麼不知　云大好不會　師拍掌𥬇之　問如何是道人　師云我向道是佛人　問凡有言句舉手動足盡落在學人網中離此外請師道　師云老僧齋了未喫茶　馬大夫問和尚還修行也無　師云老僧𠰥修行即禍事　云和尚既不修行教什麼人修行　師云大夫是修行底人　云某甲何名修行　師云𠰥不修行爭得撲在人王位中餧得來赤凍紅地無有解出期大夫乃下淚拜謝。

　　師示眾云闍梨不是不將來老僧不是不𥘢對　又云闍梨莫擎拳合掌老僧不將禪床拂子對　問思憶不及處如何　師云過者邊來　云過者邊來即是及處如何是思不及處　師竪起手云你喚作什麼　云喚作手和尚喚作什麼　師云百種名字我亦道　云不及和尚百種名字且喚什麼　師云与麼即你思憶不及處　僧礼拜　師云教你思憶得及者云如何是　師云釋迦教祖師教是你師　云祖与佛古人道了也如何是思憶不及處　師再舉𢫾云喚作什麼　僧良久　師云何不當頭道[前-刖+者]更疑什麼　問如何是和尚家風　師云老僧耳背高聲問　僧再問　師云你問我家風我却識你家風　問万境俱起時如何　師云万境俱起　云一問一荅是起如何是不起　師云禪床是不起底　僧才礼拜次　師云記得問荅　云記得　師云試舉看　僧擬舉　師問　問如何是目前佛　師云殿裏底　云者个是相皃佛如何是佛　師云即心是　云即心猶是限量如何是佛　師云無心是　學云有心無心還許學人揀也無　師云有心無心惣被你揀了也更交老僧道什麼即得　問遠遠[投-几+口]師未審家風如何　師云不說似人　學云為什麼不說似人　師云是我家風　學云和尚既不說似人爭奈四海來[投-几+口]　師云你是道我不是海　學云未審海內事如何　師云老僧釣得不　問祖佛近不得底是什麼人　師云不是祖佛　學云爭奈近不得何　師云向你道不是祖佛不是眾生不是物得麼　學云是什麼　師云𠰥有名字即是祖佛眾生也　學云不可只与麼去也　師云卒未与你去在　問如何是平常心　師云狐狼野干是　問作何方便即得聞扵未聞　師云未聞且致你曾聞个什麼來　問承教有言随色摩𡰱珠如何是本色　師召僧名　僧應喏　師云過者邊來　僧便過　又問如何是本色　師云且随色走　問平常心底人還受教化也無　師云我不歷他門戶　學云与麼則莫沉却那邊人麼　師云大好平常心　問如何是學保任底物　師云盡未來際揀不出　問如何是大修行底人　師云寺裏綱維是　問學人才到揔不知門戶頭事如何　師云上座名什麼　學云恵南　師云大好不知　問學人欲學又謗扵和尚如何得不謗去　師云你名什麼　學云道皎　師云靜處去者米囤子　問如何是和尚大意　師云無大無小　學云莫便是和尚大意麼　師云𠰥有纖毫万劫不如　問万法本閑而人自閙是什麼人語　師云出來便死　問不是佛不是物不是眾生這个是断語如何是不断語　師云天上天下唯我獨尊　問如何是毗盧圎相　師云老僧自小出家不曾眼花　學云和尚還為人也無　師云願你長見毗盧圎相　問佛祖在日佛祖相傳佛祖[滅-火+大]後什麼人傳　師云古今揔是老僧分上　學云未審傳个什麼　師云个个揔属生死　云不可埋沒却祖師也　師云傳个什麼　問凡聖俱盡時如何　師云願你作大德老僧是障佛祖漢　問遠聞趙州到來為什麼不見　師云老僧罪過　問朗月當空未審室中事如何　師云老僧自出家不曾作活計　學云与麼即和尚不為今時也　師云自疾不能救焉能救諸疾　學云爭奈學人無依何　師云依即踏[前-刖+者]地不依即一任東西　問在心心不測時如何　師云測阿誰　學云測自己　師云無兩个　問不見邊表時如何　師𢫾淨瓶云是什麼　學云淨瓶　師云大好不見邊表　問如何是㱕根　師云擬即[前-刖+老]　問不離言句如何得獨[脫-兄+允]　師云離言句是獨[脫-兄+允]　學云適來無人教某甲來　師云因什麼到此　學云和尚何不揀出　師云我早个揀了也　問非心不即智請和尚一句　師云老僧落你後　問如何是畢竟　師云畢竟　學云那个畢竟是　師云老僧是畢竟你不解問者話　學云不是不問　師云畢竟在什麼處　問不挂寸絲時如何　師云不挂什麼　學云不挂寸絲　師云大好不挂寸絲　問如救頭燃底人如何　師云便學　學云什麼處　師云莫占他位次　問空劫中阿誰為主　師云老僧在裏許坐　學云說甚麼法　師云說你問底　問承古有言虚明自照如何是自照　師云不稱他照　學云照不[前-刖+者]𩂜如何　師云你話堕也　問如何是的　師云一念未起時　問如何是法王　師云州裏大王是　云和尚不是　師云你擬造返去都來一个王不認　問如何是佛心　師云你是心我是佛奉不奉自看　學云師即不無還奉得也無　師云你教化我看　問三身中那个是本來身　師云闕一不可　問未審此土誰為祖師　師云達磨來這邊㧾是　學云和尚是第幾祖　師云我不落位次　學云在什麼處　師云在你耳裏　問不弃本不逐末如何是正道　師云大好出家兒　學云學人從來不曾出家　師云㱕依佛㱕依法　學云未審有家可出也無　師云直須出家　學云向什麼處安排他　師云且向家裏坐　問明眼人見一切還見色也無　師云打却[前-刖+者]　學云如何打得　師云莫用力　學云不用力如何打得　師云𠰥用力即乖　問祖佛大意合為什麼人　師云只為今時　學云爭奈不得何　師云誰之過　學云如何承當　師云如今無人承當得云与麼即無依𠋣也　師云又不可無却老僧　問了事底人如何　師云正大修行　學云未審和尚還修行也無　師云[前-刖+者]衣喫飯　學云[前-刖+者]衣喫飯尋常事未審修行也無　師云你且道我每日作什麼　崔郎中問大善知識還入地獄也無　師云老僧末上入　崔云既是大善知識為什麼入地獄　師云老僧若不入爭得見郎中　問毫𨤲有[前-刖+老]時如何　師云天地懸隔　云毫𨤲無[前-刖+老]時如何　師云天地懸隔　問如何是不睡底眼　師云凡眼肉眼又云雖未得天眼肉眼力如是　學云如何是睡底眼　師云佛眼法眼是睡底眼　問大𢈔嶺頭[起-巳+(乞-乙+小)]得及為什麼提不起　師拈[起-(走-土)+(之-、)]衲衣云你甚處得者个來　云不問者个　師云与麼即提不起　問不合不散如何辨　師云你有一个我有一个　云者个是合如何是散　師云你便合　問如何是不錯路　師云識心見性是不錯路　問明珠在掌還照也無　師云照即不無喚什麼作珠　問靈苗無根時如何　師云你從什麼處來　云太原來　師云大好無根　問學人擬作佛時如何　師云大煞費力生　云不費力時如何　師云与麼即作佛去也　問學人昏鈍在一浮沉如何得出　師只[打-丁+(雨/匆)]坐云厶甲實問和尚　師云你甚處作一浮一沉　問不在凡不在聖如何免得兩頭路　師云去却兩頭來荅你　僧不審　師云不審從什麼處起在者裏　從老僧起　在市裏時從什麼處起　云和尚為什麼不定　師云我教你何不道今日好風　問如何是大闡提底人　師云老僧荅你還信否　云和尚重言那敢不信　師云覔个闡提人難得　問大無慚愧底人什麼𩂜[前-刖+者]得　師云此間[前-刖+者]不得　云忽然出頭爭向　師云將取去　問用處不現時如何　師云用即不無現是誰　問空劫中還有人修行也無　師云喚什麼作空劫　云無一物是　師云者个始稱修行喚什麼作空劫　問如何是出家　師云不履高名不求垢壞　問不𢫾一法如何是和尚法　師云老僧不說𦭘山法　云既不說𦭘山法如何是和尚法　師云向你道不說𦭘山法　云莫者个便是也無　師云老僧未曾將者个示人　問如何是目前獨[脫-兄+允]一路　師云無二亦無三　云目前有路還許學人進前也無　師云与麼即千里万里　問如何是毗盧向上事　師云老僧在你脚底云和尚為什麼在學人脚底　師云你元來不知有向上事　問如何是合頭　師云是你不合頭　云如何是不合頭　師云前句弁取　問如何和尚的的意　師云止止不湏說我法妙難思　問澄澄絕點時如何　師云墮坑落壍　云有什麼過　師云你屈[前-刖+者]与麼人　問未審出家誓求無上菩提時如何　師云未出家被菩提使既出家使得菩提有秀才見師手中拄杖乃云佛不奪眾生願是否　師云是　秀才云厶甲就和尚乞取手中拄杖得否　師云君子不奪人所好　秀才云專甲不是君子　師云老僧亦不是佛　師因出外見婆子插田云忽遇猛虎作麼生　婆云無一法可當情　師云唋　婆子云唋　師云猶有者个在　有秀才辝去云[十/田/寸]甲在此括撓和尚多時無可報荅和尚待他日作一頭驢來報荅和尚　師云教老僧爭得鞍　師到道吾處纔入僧堂　吾云南泉一隻箭來　師云看箭　吾云過也　師云中也。

趙州錄上䇿

　　廬山棲賢寶覺[禪-(口*口)+(ㄙ*ㄙ)]院生持傳法賜紫沙門　澄諟重詳定


國家圖書館善本佛典第 48 冊 No. 8939 古尊宿語錄


趙州和尚語錄卷中

　　師上堂示眾云金佛不度炉木佛不度火[泥-匕+工]佛不度水真佛內裏坐菩提涅槃真如佛性盡是貼躰衣服亦名煩惱不問即無煩惱實際理地什麼𩂜[前-刖+者]一心不生万法無咎但究理而坐二三十年𠰥不會截[耳*ㄑ]老僧頭去夢幻空花徒勞把捉心𠰥不異万法亦然既不從外得更拘什麼如羊相似更乱拾物安口中作麼老僧見藥山和尚道有人問[前-刖+者]但交合取狗口老僧亦道合取狗口取我是垢不取我是淨一似獵狗相似專欲得物喫佛法向什麼𩂜[前-刖+者]一千人万人盡是覔佛漢子覔一个道人無𠰥与空王為弟子莫教心病最難醫未有𠀍界早有此性𠀍界壞時此性不壞從一見老僧後更不是別人只是个主人公者个更向外覔作麼与麼時莫轉頭換面即失却也　問百骸俱潰散一物鎮長靈時如何　師云今朝又風起　問三乗十二分教即不問如何是祖師西來意　師云水牯牛生兒也好看[耳*ㄑ]　云未審此意如何　師云我亦不知　問万國來朝時如何　師云逢人不得喚　問十二時中如何淘汰　師云奈河水濁西水流急　云還得見文殊也無　師云者矇瞳漢什麼處去來　問如何是道塲　師云你從道塲來你從道塲去[脫-兄+允]躰是道塲何處更不是　問萌芽未發時如何　師云齅[前-刖+者]即腦裂　云不齅時如何　師云無者閑工夫　問如何數量　師云一二三四五　云數量不拘底事如何　師云一二三四五　問什麼𠀍界即無晝夜　師云即今是晝是夜　云不問即今　師云爭奈老僧何　問迦[葉-廿+卄]上行衣不踏曹溪路什麼人得披　師云虚空不出𠀍道人都不知　問如何是混而不雜　師云老僧菜食長齋　云還得超然也無　師云破齋也　問如何是古人之言　師云諦聽諦聽　問如何是學人本分事　師云与麼嫌什麼　問万法㱕一一㱕何所　師云我在青州作一領布衫重七斤　問如何是出家兒　師云不朝天子父母返拜　問覿面事如何　師云你是覿面漢　問如何是佛向上人　師云只者牽耕牛底是　問如何是急　師云老僧与麼道你作麼生　云不會　師云向你道急急[前-刖+者]靴水上立走馬到長安靴頭猶未濕　問四山相逼時如何　師云無路是趙州　問古殿無王時如何師咳嗽一声　云与麼即臣啟陛下　師云賊身已露　問和尚年多少　師云一串數珠數不盡　問和尚承嗣什麼人　師云從諗　問外方忽有人問趙州說什麼法如何祗對　師云𥂁貴米賤　問如何是佛　師云你是佛麼　問如何是出家　師云爭得見老僧　問佛祖不断處如何　師云無遺漏　問本源請師𢫾示　師云本源無病　云了處如何　師云了人知　云与麼時如何　師云与我安名字[前-刖+者]　問純一無雜時如何　師云大煞好一問　問無為寂靜底人莫落在沉空也無　師云落在沉空　云究竟如何　師云作驢作馬　問如何是祖師西来意　師云床脚是　云莫便是也無　師云是即[脫-兄+允]取去　問澄澄絕點時如何　師云老僧者裏不[前-刖+者]客作漢　問鳳飛不到時如何　師云起自何來　問實際理地不受一塵時如何　師云一切惣在裏許　問如何是一句　師應喏　僧再問　師云我不患聾　問初生孩子還具六識也無　師云急流水上打毬子　問頭頭到來時如何　師云猶較老僧百步　問如何是和尚家風　師云老僧自小出家抖擻破活計　問請和尚離四句道　師云老僧常在裏許　問扁鵲醫王為什麼有病　師云扁鵲醫王不離床枕又云一滴甘露普潤大千　問如何是露地白牛　師云者畜生　問如何是大人相　師側耳視之　云猶是隔階趍附在　師云老僧無工夫趍得者閑漢　問纔有心念落在人天直無心念落在眷属時如何　師云非但老僧作家亦荅你不得　問凡有施為盡落糟粕請師不施為荅　師叱尼云將水來添鼎子沸　問如何是般𠰥波羅蜜　師云摩訶般𠰥波羅蜜　問如何是咬人師子　師云敀依佛敀依法敀依僧莫咬老僧　問離却言句請師道　師咳嗽　問如何得不謗古人不負恩去　師云闍梨作麼生　問如何是一句　師云道什麼　問如何是一句　師云兩句　問唯佛一人是善知識如何　師云魔語　問如何是菩提　師云者个是闡提　問如何是大人相　師云好个兒孫　問寂寂無依時如何　師云老僧在你背後　問如何是伽藍　師云別更有什麼　云如何是伽藍中人　師云老僧与闍梨　問二龍爭珠誰是得者　師云老僧只管看　問如何是離因果底人　師云不因闍梨問老僧實不知　問眾盲摸象各說異端如何是真象　師云無假自是不知　問如何是第一句　師咳嗽云莫便是否　師云老僧咳嗽也不得　問大海還納眾流也無　師云大海道不知　云因什麼不知　師云終不道我納眾流　問如何是毗盧師　師云毗盧毗盧　問諸佛還有師也無　師云有　云如何是諸佛師　師云阿弥陁佛阿弥陁佛　問如何是學人師　師云雲有出山勢水無投澗聲　云不問者个　師云是你師不認　問諸方盡向口裏道和尚如何示人　師脚跟打火炉示之云莫便是也無　師云恰認得老僧脚跟　問不行大道時如何　師云者販私𥂁漢　云却行大道時如何　師云還我公驗来　問如何是本來身　師云自從識得老僧後只者漢更不別　云与麼即与和尚隔生去也　師云非但今生千生万生亦不識老僧　問如何是祖師西來意　師云東壁上挂葫蘆多少時也　問方圎不就時如何　師云不方不圎　云与麼時如何　師云是方是圎　問道人相見時如何　師云呈𣾰器　問諦為什麼觀不得　師云諦即不無觀即不得　云畢竟如何　師云失諦　問行又不到問又不到時如何　師云到以不到道人看如涕唾　云其中事如何　師唾地　問如何是祖師西来意　師云如你不喚作祖師意猶未在　云本來底如何　師云四目相覩更無第二主宰　問不具形儀還會也無　師云即今還會麼　問如何是大無慚愧底人　師云皆具不可思議　問學人擬向南方學些子佛法去如何　師云你去南方見有佛處急走過無佛處不得住　云与麼即學人無依也　師云柳絮柳絮　問如何是急切處　師云一問一荅　問不藉三寸還假今時也無　師云我随你道你作麼生會　問如何是和尚家風　師云茫茫宇宙人無數　云請和尚不荅話　師云老僧合与麼　問二龍爭珠誰是得者　師云失者無虧得者無用　問如何是大人相　師云是什麼有俗士獻袈裟　問披与麼衣服莫辜負古人也無　師拋下拂子云是古是今　問如何是沙門行　師云展手不展脚　問牛頭未見四祖時如何　師云飽柴飽水　云見後如何　師云飽柴飽水　問如何是學人自己　師云喫粥了也未　云喫粥也　師云洗鉢盂去　問如何是毗盧師　師云白駞來也未　云來也　師云牽去餵草　問如何是無師智　師云老僧不曾教闍梨　問如何是親切一句　師云話墮也　問不借口還許商量也無　師云正是時云便請師商量　師云老僧不曾出　問二祖断臂當為何事　師云粉骨碎身　云供養什麼人　師云来者供養　問無邊身菩薩為什麼不見如来頂相　師云你是闍梨　問晝是日光夜是火光如何是神光　師云日光火光　問如何是恰問𠁅　師云錯　云如何是不問𠁅　師云向前一句裏弁取　問如何是大人相　師以手摸面义手斂容　問如何是無為　師云者个是有為　問如何是祖師西来意　師云欄中失却牛　問學人遠来請和尚𢫾示　師云才入門便好驀面唾　問如何是直截一路　師云淮南舡子到也未　云學人不會　師云且喜到來　問栢樹子還有佛性也無　師云有　云幾時成佛　師云待虚空落地　云虚空幾時落地　師云待栢樹子成佛　問如何是西来意　師云因什麼向院裏罵老僧　云學人有何過　師云老僧不能就院裏罵得闍梨　問如何是西来意　師云板齒生毛　問貧子來將什麼過与　師云不貧　云爭奈覔和尚何　師云只是守貧　問無邊身菩薩為什麼不見如來頂相　師云如隔羅𭮹　問諸天甘露什麼人得喫　師云謝你將來　問超過𠃵坤底人如何　師云待有与麼人即報來　問如何是伽藍　師云三門佛殿　問如何是不生不[滅-火+大]　師云本自不生今亦無[滅-火+大]　問如何是趙州主　師云大王是　問急切𠁅請師道　師云尿是小事湏是老僧自去始得　問如何是丈六金身　師云腋下打領　云學人不會　師云不會請人裁　問學人有疑時如何　師云大冝小冝　學云大疑　師云大冝東北角小冝僧堂後　問如何是佛向上人　師下禪床上下觀瞻相云者漢如許長大截作三橛也得問什麼向上向下　尼問如何是密密意　師以手恰之　云和尚猶有者个在　師云是你有者个。

　　師示眾云老僧三十年前在南方火炉頭有个無賔主話直至如今無人舉[前-刖+者]　問和尚受大王如是供養將什麼報荅　師云念佛　云貧子也解念佛　師云喚侍者將一錢与伊　問如何是和尚家風　師云屏風雖破骨格猶存　問如何是不遷之義　師云你道者野鴨子飛從東去西去　問如何是西来意　師云什麼𠁅得者消息来　問如何是塵中人　師云布施茶𥂁錢來　問大耳三蔵第三度覔國師不見未審國師在什麼𠁅　師云在三蔵鼻孔裏　問盲龜值浮木孔時如何　師云不是偶然事　問久居嵓谷時如何　師云何不隱去　問如何是佛法大意　師云礼拜[前-刖+者]　僧擬進話次　師喚沙弥文遠文遠到師叱云適來去什麼處來　問如何是自家本意　師云老僧不用牛刀　問久響趙州石槗到來只見掠彴子　師云闍梨只見掠彴子不見趙州石槗　云如何是趙州石槗　師云過來過來　又僧問久響趙州石槗到來只見掠彴子　師云你只見掠彴子不見趙州石槗　云如何是石槗　師云度馿度馬　問和尚姓什麼　師云常州有　云甲子多少　師云蘇州有。

　　上堂云才有是非紛然失心還有荅話分也無　有僧出撫侍者一下云何不祗對和尚　師便㱕方丈　後侍者請益適来僧是會不會　師云坐底見立底立底見坐底　問如何是道　師云墻外底　云不問者个　師云問什麼道　云大道　師云大道通長安　問撥塵見佛時如何　師云撥塵即不無見佛即不得　問如何是無疾之身　師云四大五隂　問如何是闡提　師云何不問菩提　云如何是菩提　師云只者便是闡提　師有時屈𢫾云老僧喚作拳你諸人喚作什麼　僧云和尚何得將境示人　師云我不將境示人𠰥將境示闍梨即埋沒闍梨去也　云爭奈者个何　師便珎重　問一問一荅揔落天魔外道設使無言又[狂-王+巳]他匡網如何是趙州家風　師云你不解問　云請和尚荅話　師云𠰥𢴃你合喫二十棒。

　　師示眾云才有是非紛然失心還有荅話分也無　有僧出將沙弥打一掌便出去　師便㱕方丈至來日問侍者昨日者師僧在什麼處　侍者云當時便去也　師云三十年弄馬[騎-大+(立-一)]被馿子撲　問与麼來底人師還接也無　師云接　云不与麼来底人師還接也無　師云接　云与麼来從師接不与麼来師如何接　師云止止不湏說我法妙難思　鎮府大王問師尊年有幾个齒在　師云只有一个牙　大王云爭喫得物　師云雖然一个下不咬[前-刖+者]　問如何是學人珠　師云高声問　僧礼拜　師云不解問何不道高下即不問如何是學人珠何不与麼問　僧便再問　師云洎合放過者漢　問二邊寂寂師如何闡[揚-旦+(且-＝+一)]　師云今年無風波　問大眾雲集合談何事　師云今日拽木頭竪僧堂　云莫只者个便是接學人也無　師云老僧不解雙陸不解長行　問如何是真實人躰　師云春夏秋冬　云与麼即學人難會　師云你問我真實人躰　問如何是佛法大意　師云你名什麼　云厶甲　師云含元殿裏金谷園中　問如何是七佛師　師云要眠即眠要起即起　問道非物外物外非道如何是物外道　師便打　云和尚莫打厶甲已後錯打人去在　師云龍虵易弁衲子難瞞　師見大王入院不起以手自拍[月*(恭-共+夾)]云會麼　大王云不會　師云自小出家今已老見人無力下禪床　問如何是忠言　師云你娘醜陋　問從上至今不忘底人如何　師云不可得繫心常思念十方一切佛　問如何是忠言　師云喫䥫棒　問如何是佛向上事　師便撫掌大𥬇　問一燈燃百千燈一燈未審從什麼𠁅發　師便趯出一隻履又云作家即不与麼問　問㱕根得𣅀随照失宗時如何　師云老僧不荅者話云請和尚荅話　師云合与麼　問如何是不思𠁅　師云快道快道　問夜昇兜率晝降閻浮其中為什麼摩𡰱不現　師云道什麼　僧再問　師云毗婆尸佛早留心直至如今不得妙　問非思量𠁅如何　師云速道速道　問如何是衣中寶　師云者一問嫌什麼　云者个是問如何是寶　師云与麼即衣也失却　問万里無店時如何　師云禪院裏宿　問狗子還有佛性也無　師云家家門前通長安　問覿面相呈還盡大意也無　師云低口　云収不得𠁅如何　師云向你道低口　問如何是目前一句　師云老僧不如你　問出來底是什麼人　師云佛菩薩　問靈草未生時如何　師齅[前-刖+者]即腦裂　云不齅時如何　師云如同立死漢　云還許學人和合否　師云人来莫向伊道　問祖意与教意同別　師云才出家未受戒則𠁅問人　問如何是聖　師云不凡　云如何是凡　師云不聖　云不凡不聖時如何　師云好个禪僧　問兩鏡相向那箇[宋-木+((最-曰)-又+ㄑ)]明　師云闍梨眼皮蓋湏弥山　問學人近入叢林乞師𢫾示　師云蒼天蒼天　問前句已往後句難明時如何　師云喚作即不可　云請師分　師云問問　問高峻難上時如何　師云老僧不向高峯頂　問不与万法為侶者是什麼人　師云非人　問請師宗乗中道一句子　師云今日無錢与長官　問學人不別問請師不別荅　師云竒恠　問三乗教外如何接人　師云有此𠀍界来日月不曾換　問三𠁅不通如何離識　師云識是分外　問眾機来湊未審其中事如何　師云我眼本正不說其中事　問淨地不止是什麼人　師云你未是其中人在云如何是其中人　師云止也　問如何是万法之源　師云棟梁椽柱　云學人不會　師云栱斗义手不會　問一物不將來時如何　師云放下[前-刖+者]　問路逢達道人不將語默對未審將什麼對　師云人從陳州来不得許州信　問開口是有為如何是無為　師以手示之云者个是無為云者个是有為如何是無為　師云無為　云者个是有為　師云是有為。

　　師示眾云佛之一字吾不喜聞　問和尚還為人也無　師云佛佛　問盡却今時如何是的的𠁅　師云盡却今時莫問那个　云如何是的　師云向你道莫問　云如何得見　師云大無外小無內　問離四句絕百非時如何　師云老僧不認得死　云者个是和尚分上事　師云恰是　云請和尚𢫾示　師云離四句絕百非把什麼𢫾示　問如何是和尚家風　師云內無一物外無所求　問如何是㱕根得𣅀　師云荅你即乖　問如何是疑心　師云荅你即乖也　問出家底人還作俗否　師云出家即是座主出与不出老僧不管　云為什麼不管　師云与麼即出家也　問無師弟子時如何　師云無漏智性本自具足又云此是無師弟子　問不見邊表時如何　師云因什麼与麼　問澄而不清渾而不濁時如何　師云不清不濁　云是什麼　師云也可怜生　云如何是通方　師云離却金剛禪　問如何是囊中寶　師云嫌什麼云用不窮時如何　師云自家底還重否又云用者即重不用即輕　問如何是祖師的的意　師㖒唾　云其中事如何　師又唾地　問如何是沙門行　師云離行　問真休之𠁅請師𢫾　師云𢫾即不休　問無問時如何　師云乖常語　問四山相逼時如何　師云無出跡　問到者裏道不得時如何　師云不得道　云如何道　師云道不得𠁅　問但有言句盡不出頂如何是頂外事師喚沙弥文遠文遠應喏　師云今日早晚也　問如何是毗盧師　師云莫𢙣口　問至道無難唯嫌揀擇如何得不揀擇　師云天上天下唯我獨尊　云此猶是揀擇　師云田厙奴什麼𠁅是揀擇　問如何是三界外人　師云爭奈老僧在三界內　問知有不有底人如何　師云你𠰥更問即故問老僧。

　　師示眾云向南方趍叢林去莫在者裏　僧便問和尚者裏是甚𠁅　師云我者裏是柴林　問如何是毗盧師　師云性是弟子　問㱕根得𣅀時如何　師云太慌忙生　云不審　師云不審從甚𠁅起劉相公入院見師掃地問大善知識為什麼却掃塵　師云從外来　問利劒出匣時如何　師云黑　云正問之時如何弁白　師云無者閑工夫　云义手向人前爭奈何　師云早晚見你义手　云不义手時如何　師云誰是不义手者　問如何是沙門得力𠁅　師云你什麼𠁅不得力　問如何是和尚示學人𠁅　師云目前無學人　云与麼即不出𠀍也　師便珎重　問祖意与教意同別　師作拳安頭上　云和尚猶有者个在　師卸下帽子云你道老僧有个什麼　問心又不停不住時如何　師云是活物是者个正被心識使在　云如何得不被心識使　師便低頭　問道從何生　師云者个即生也道不属生[滅-火+大]　云莫是天然也無　師云者个是天然道即不与麼　問祖意与教意同別　師云會得祖意便會教意　問如何是異類中行　師云唵𭊘啉唵𭊘啉　問高峻難上時如何　師云老僧自住峯頂　云爭奈曹溪路側何　師云曹溪是𢙣　云今時為什麼不到　師云是渠高峻　問如何是寶月當空　師云塞却老僧耳　問毫𨤲有差時如何　師云麄云應機時如何　師云屈　問如何是沙門行　師展手拂衣　問祖佛命不断𠁅如何　師云無人知　問未審權機喚作什麼　師云喚作權機　問學人近入叢林不會乞師𢫾示　師云未入叢林更是不會　問從上古德將何示人　師云不因你問老僧也不知有古德　云請師𢫾示　師云老僧不是古德　問佛花未發如何弁得真實　師云是貞是實　云是什麼人分上事　師云老僧有分闍梨有分　問如何是佛　師云你是什麼人　問驀直路時如何　師云驀直路　問如何是玄中不断玄　師云你問我是不断玄　問覺花未發時如何弁得真實　師云已發也　云未審是真是實　師云真即實實即真　問還有不報四恩三有者也無　師云有　云如何是　師云者辜恩負德漢　問貧子來將什麼物与他　師云不欠少　問如何是趙州正主　師云老僧是從諗　有婆子問婆是五彰之身如何免得　師云願一切人生天願婆婆永沉苦海　問朗月當空時如何　師云猶是堦下漢　云請師接上堦　師云月落了来相見。

　　師有時示眾云老僧初到藥山時得一句子直至如今齁齁地飽。

　　十二時歌

雞鳴丑愁見起來還漏逗裙子褊衫箇也無袈裟形相些些有裩無𦝫袴無口頭上青灰三五斗比望修行利濟人誰知變作不唧溜

平旦寅荒村破院實難論解齋粥米全無粒空對閑䆫與隙塵唯雀噪勿人親獨坐時聞落[葉-廿+卄]頻誰道出家憎愛断思量不覺淚沾巾

日出卯清淨却翻為煩惱有為功德被塵幔無限田地未曾掃攅眉多稱心少尀耐東村黑黃老供利不曾將得來放驢喫我堂前草

食時[辰-二+工]煙火徒勞望四隣饅頭䭔子前年別今日思量空嚥津持念少嗟歎頻一百家中無善人來者秖道覓茶喫不得茶噇去又瞋

禺中已削髮誰知到如此無端被請作村僧屈辱飢悽受欲死胡張三黑李四恭敬不曾生些子適來忽爾到門頭唯道借茶兼借紙

日南午茶飯輪還無定度行却南家到北家果至北家不推註苦沙鹽大麥醋蜀黍米飯虀萵苣唯稱供養不等閑和尚道心須堅固

日昳未者回不踐光隂地曾聞一飽忘百飢今日老僧身便是不習禪不論義鋪箇破蓆日裏睡想料上方[(土*白*土)/几]率天也無如此日炙背

晡時申也有燒香禮拜人五箇老婆三箇癭一雙面子黑皴皴油麻茶實是珍金剛不用苦張筋願我來年蠶麥熟羅睺羅兒與一文

日入酉除却荒涼更何守雲水高流定委無歷寺沙彌鎮長有出格言不到口枉續牟尼子孫後一條拄杖麤楋蔾不但登山兼打狗

黃昏戌獨坐一間空暗室陽𦦨燈光永不逢眼前純是金州漆鐘不聞虚度日唯聞老䑕閙啾唧憑何更得有心情思量念箇波羅蜜

人定亥門前明月誰人愛向裏唯愁卧去時勿箇衣裳著甚蓋劉維那趙五戒口頭說善甚竒怪任你山僧囊罄空問著都緣㹅不會

半夜子心境何曾得暫止思量天下出家人似我住持能有幾土榻牀破蘆䉬老榆木枕全無被尊像不燒安息香灰裏唯聞牛糞氣

趙州錄卷中


國家圖書館善本佛典第 48 冊 No. 8939 古尊宿語錄


趙州錄卷下　　　　并對機勘弁偈頌等

　　師因在室坐禪次主事報和尚云大王來礼拜大王礼拜了左右問烈土王來為什麼不起　師云你不會老僧者裏下等人來出三門接中等人來下禪床接上等人來禪床上接不可喚大王作中等下等人也恐屈大王大王歡喜[再-土+(┴/十)]三請入內供養　師因問周貟外你還夢見臨濟也無　貟外竪起拳　師云那邊見　外云者邊見　師云什麼䖏見臨濟　貟外無對　師問周貟外什麼䖏來　云非來非去　師云不是老鵶飛來飛去。

　　師示眾云才有是非紛然失心還有[前-刖+合]話分也無　後有僧舉似洛浦洛浦扣齒　又舉似雲居雲居云何必　僧舉似師師云南方大有人喪身失命　僧云請和尚舉　師才舉僧便𢫾傍僧云者个師僧喫却飯了作什麼語話　師因看金剛[糸*(平/一)]次僧便問一切諸佛及諸佛阿耨菩提皆從此[糸*(平/一)]出如何是此[糸*(平/一)]　師云金剛般若波羅蜜[糸*(平/一)]如是我聞一時佛在舎衛國　僧云不是　師云我自理[糸*(平/一)]也不得　因僧辝去師云闍梨出外忽有人問還見趙州否你作麼生祗對　云只可道見　師云老僧是一頭馿你作麼生見　無語　師問新到從什麼䖏來　云南方來　師云還知有趙州関麼　云湏知有不渉関者　師叱云者販私𥂁漢　又云兄弟趙州関也難過　云如何是趙州関　師云石橋是有僧從雪峯来師云上座莫住此間老僧者裏只是避難所在佛法盡在南方　云佛法豈有南北　師云直饒你從雲居雪峯来也只是个擔板漢　云未[審-釆+米]那邊事如何　師云你因什麼夜來尿床　云達後如何　師云又是阿屎。

　　示眾云我此間有出窟師子亦有在窟師子只是難得師子兒　時有僧彈𢫾對之　師云是什麼　云師子兒　師云我喚作師子兒早是罪過你更行趯踏　問新到離什麼䖏　云離雪峯　師云雪峯有什麼言句示人　云和尚[尋-口+几]常道盡十方𠀍界是沙門一隻眼你等諸人向什麼䖏阿　師云闍梨若迴[寄-大+(立-一)]个鍬子去師因捨衣俵大眾次僧便問和尚揔捨却了用个什麼去師召云湖州子　僧應喏　師云用个什麼。

　　師示眾云未有𠀍界早有此性𠀍界壞時此性不壞　僧問如何是此性　師云五蘊四大　云此猶是壞如何此性　師云四大五蘊定州有一座主到師問習何業　云[糸*(平/一)]律論不聽便講師舉手示之還講得者个麼　座主忙然不知　師云直饒你不聽便講得也只是个講[糸*(平/一)]論漢𠰥是佛法未在云和尚即今語話莫便是佛法否　師云直饒你問得[前-刖+合]得揔属[糸*(平/一)]論佛法未在　無語　師因問一行者從什麼䖏来云北院来　師云那院何似者院　行者無對　有僧在邊立師令代行者語　僧代云從那院来　師𥬇之　師又令文[遠-口+(ㄠ-ㄙ)]代之文[遠-口+(ㄠ-ㄙ)]云行者還是不取師語話　師問座主所習何業　云講維摩[糸*(平/一)]　師云維摩[糸*(平/一)]步步是道塲座主在什麼䖏　無對　師令全益代座主語全益云只者一問可識道塲麼　師云你身在道塲裏心在什麼䖏速道取云和尚不是覔學人心　師云是　云只者一問一[前-刖+合]是什麼　師云老僧不在心所裏法過眼耳鼻舌身意而知解　云既不在心數裏和尚為什麼覔　師云為你道不得　云法過眼耳鼻舌身意而不解作麼生道不得　師云喫我涕唾　師問僧你曾看法華[糸*(平/一)]麼　云曽看　師云[糸*(平/一)]中道納衣在空閑假名阿練𠰥誑惑𠀍間人你作麼生會僧擬礼拜　師云你披納衣來否　云披來　師云莫或我　云如何得不或去　師云自作活計莫取老僧語師問座主所習何業　云講維摩[糸*(平/一)]　師云那个是維摩祖父　云厶甲是　師云為什麼却為兒孫傳語無對。

　　師一日上堂僧𦆵出礼拜　師乃合掌珎重　又一日僧礼拜　師云好好問　云如何是禪　師云今日天隂不[前-刖+合]話　問新到從何方来　云無方面来　師乃轉背僧將坐具随師轉　師云大好無方面　問新到從什麼䖏来　云南方来　師云三千里外逢莫戯　云不曽　師云摘楊花摘楊花　豐干到五[薹-吉+(其-(六-(〦-一)))]山下見一老人干云莫是文殊也無　老人云不可有二文殊也　干便礼拜老人不見。

　　有僧舉似師師云豐干只具一隻眼　師乃令文[遠-口+(ㄠ-ㄙ)]作老人我作豐干　師云莫是文殊也無　豈有二文殊也　師云文殊文殊。

　　師問二新到上座曽到此間否　云不曽到　師云喫茶去　又問那一人曽到此間否云曽到　師云喫茶去　院主問和尚不曽到教伊喫茶去即且致曽到為什麼教伊喫茶去　師云院主院主應喏　師云喫茶去。

　　師到雲居雲居云老老大大何不覔个住䖏　師云什麼䖏住得　雲居云前面有古寺基　師云与麼即和尚自住取　師又到茱茰茱茰云老老大大何不覔个住䖏去　師云什麼䖏住得　茱茰云老老大大住䖏也不識　師云三十年弄馬[騎-大+(立-一)]今日却被馿撲師又到茱茰方丈上下觀瞻　茱茰云平地喫交作什麼　師云只為心麄　師一日將拄杖上茱茰法堂上東西来去茰云作什麼　師云探水　茰云我者裏一滴也無探个什麼　師將杖子𠋣壁便下去。

　　臺山路上有一婆子要問僧僧問臺山路向什麼䖏去　云驀直去　僧才行婆云又与麼去也　師聞後便去問臺山路向什麼䖏去云驀直去　師才行　婆云又与麼去也　師便㱕舉似大眾云婆子今日被老僧勘破了也　師見僧来挾火示之云會麼　僧云不會　師云你不得喚作火老僧道了也師挾起火云會麼　云不會　師却云此去舒州有投子山和尚你去礼拜問取因緣相契不用更來不相契却来其僧便去才到投子和尚䖏投子乃問近離什麼䖏云離趙州特來礼拜和尚　投子云趙州老人有何言句僧乃具舉前話投子乃下禪床行三五步却坐云會麼僧云不會投子云你㱕舉似趙州其僧却㱕舉似師師云還會麼云未會　師云也不教多也　洞山問僧什麼䖏来　云掌鞋來　山云自解依他云依他　山云他還𢫾闍梨也無　無對　師代云𠰥允即不違　普化喫生菜臨濟見云普化大似一頭馿普化便作馿啼臨濟便休去　普化云臨濟小廝兒只具一隻眼　師代云但与本分草料保壽問胡釘教莫便是胡釘教否　云不敢　保云還釘得虚空麼　云請打破虚空來　保壽便打却云他後有多口阿師与你點破在　胡釘教後舉似師師云你因什麼被他打　云不知過在什麼䖏　師云只者一縫上不奈何更教他打破　釘教便會　師代云且釘者一縫。

　　師問新到離什麼䖏　云雪峯来　師云雪峯有什麼言句示人　云雪峯尋常道盡十方𠀍界都來是沙門一隻眼你諸人向什麼䖏阿　師云你若迴[寄-大+(立-一)]闍梨一个鍬子去　師因行路次見一婆子問和尚住在什麼䖏　師云趙州東院西　師舉向僧云你道使那个西字　一僧云東西字　一僧云依栖字　師云汝兩人揔作得𥂁䥫判官。

　　師与侍郎遊園見兎走過　侍郎問和尚是大善知識兎子見為什麼走　師云老僧好殺　師因見僧掃地次遂問与麼掃還得淨潔也無　云轉掃轉多　師云豈無撥塵者也　云誰是撥塵者　師云會麼　云不會　師云問取雲居去　其僧乃去問雲居如何是撥塵者　雲居云者[目*(宭-尹+工)]漢　師問僧你在此間多少時也　云七八年　師云還見老僧麼　云見　師云我作一頭馿你作麼生見　云入法界見　師云我將為你有此一[前-刖+者]枉喫了如許多飯　僧云請和尚道　師云因什麼不道向草料裏見　師問菜頭今日喫生菜熟菜　菜頭提起一[蘲-畾+(一/八)]菜　師云知恩者少負恩者多。

　　有俗行者到院燒香師問僧伊在那裏燒香礼拜我又共你在者裏語話正与麼時生在那頭　僧云和尚是什麼　師云与麼即在那頭也　云与麼已是先也　師𥬇之。

　　師与小師文[遠-口+(ㄠ-ㄙ)]論義不得占勝占勝者輸餬餅　師云我是一頭馿　[遠-口+(ㄠ-ㄙ)]云我是馿紂　師云我是馿糞　[遠-口+(ㄠ-ㄙ)]云我是糞中虫　師云你在彼中作麼　[遠-口+(ㄠ-ㄙ)]云我在彼中過夏　師云把將餬餅來　師因入內迴路上見一幢子無一截僧問幢子一截上天去也入地去也　師云也不上天也不入地云向什麼䖏去　師云撲落也。

　　師坐次一僧才出礼拜師云珎重　僧伸問次　師云又是也　師因在簷前立見𪈏子語　師云者𪈏子喃喃地招人言語僧問未[審-釆+米]他還甘也無　師云依俙似曲才堪聽又被風吹別調中有僧辝去　師云什麼䖏去　云閩中去　師云閩中大有兵馬你湏迴避　云向什麼䖏迴避　師云恰好　有僧上叅次見師衲衣盖頭坐次　僧便退　師云闍梨莫道老僧不祗對　師問僧從什麼䖏來　云南方來　師云共什麼人為伴　云水牯牛　師云好个師僧因什麼与畜生為伴　云不異故　師云好个畜生　云爭肯　師云不肯且從還我伴来　師問僧堂中還有祖師也無云有　師云喚来与老僧洗脚　堂中有二僧相推不肯作第一座主事白和尚師云揔教他作第二座　云教誰作第一座　師云裝香[前-刖+者]　云裝香了也　師云戒香定香師問僧離什麼䖏　云離京中　師云你還從潼関過麼　云不歴　師云今日捉得者販私𥂁漢　因送亡僧師云只是一个死人得無量人送又云許多死漢送一个生漢時有僧問是心生是身生　師云身心俱不生　云者个作麼生　師云死漢　有僧見猫兒問云厶甲喚作猫兒未[審-釆+米]和尚喚作什麼　師云是你喚作猫兒　因鎮州大王來訪師侍者來報師云大王来　師云大王万福　侍者云未在方到三門下　師云又道大王來也　因上東司召文[遠-口+(ㄠ-ㄙ)]文[遠-口+(ㄠ-ㄙ)]應喏　師云東司上不可与你說佛法也　因在殿上過乃喚侍者侍者應喏　師云好一殿功德　侍者無對　師因到林濟方始洗脚　林濟便問如何是祖師覀來意　師云正值洗脚　林濟乃近前側聆　師云𠰥會便會𠰥不會更莫㗖啄作麼　林濟拂袖去　師云三十年行脚今日為人錯下注脚　師因到天台國清寺見寒山拾得　師云久響寒山拾得到来只見兩頭水牯牛寒山拾得便作牛闘　師云叱叱　寒山拾得咬齒相看。

　　師便㱕堂二人来堂內問師適来因緣作麼生　師乃呵呵大𥬇　一日二人問師什麼䖏去來　師云礼拜五百尊者来　二人云五百頭水牯牛聻尊者　師云為什麼作五百頭水牯牛去　山云蒼天蒼天　師呵呵大𥬇。

　　師行脚時見二庵主一人作丫角童　師問訊二人殊不頋来日早晨丫角童將一鐺飯来放地上分作三分庵主將席子近前坐丫角童亦將席近前相對坐亦不喚師師乃亦將席子近前坐丫童目頋於師　庵主云莫言侵早起更有夜行人　師云何不教詔這行者　庵主云他是人家男女　師云洎合放過　丫童便起頋視庵主云多口作麼　丫童從此入山不見　師因看[糸*(平/一)]次沙弥文[遠-口+(ㄠ-ㄙ)]入來師乃將[糸*(平/一)]側示之沙弥乃出去　師随後把住云速道速道　文[遠-口+(ㄠ-ㄙ)]云阿弥陁佛阿弥陁佛　師便㱕方丈　因沙弥童行叅師向侍者道教伊去　侍者向行者道和尚教去　師云沙弥童行得入門　侍者在門外　師行脚時到一尊宿院才入門相見便云有麼有麼　尊宿竪起拳頭　師云水淺舡難泊便出去　又到一院見尊宿便云有麼有麼　尊宿竪起拳頭　師云能[糸*(彳*(前-刖+(之-、)))]能奪能取能𢲻礼拜便出去　師一日拈數珠問新羅長老彼中還有者个也無　云有　師云何似者个　云不似者个　師云既有為什麼不似　無語　師自代云不見道新羅大唐　問新到什麼䖏來　云南方來　師竪起𢫾云會麼　云不會　師云動止万福不會　師行脚時　問大慈般𠰥以何為躰　慈云般𠰥以何為躰　師便呵呵大𥬇而出　大慈來日見師掃地次問般𠰥以何為躰師放下掃箒呵呵大𥬇而去　大慈便㱕方丈　師到百丈百丈問從什麼䖏來　云南泉来　百丈云南泉有何言句示人　師云有時道未得之人亦湏峭然去　百丈叱之　師容愕然　百丈云大好峭然　師便作舞而出　師到投子䖏對坐齋投子將蒸餅与師喫　師云不喫不久下糊餅投子教沙弥度与師師接得餅却礼沙弥三拜　投子默然　因僧寫師真呈師師云𠰥似老僧即打殺我𠰥不似即燒却　師因与文[遠-口+(ㄠ-ㄙ)]行次乃以手𢫾一片地云這裏好造一个巡鋪子　文[遠-口+(ㄠ-ㄙ)]便去彼中立云把將公驗来　師便打一摑　[遠-口+(ㄠ-ㄙ)]云公驗分明過　師問新到近離甚䖏　云[薹-吉+(其-(六-(〦-一)))]山　師云還見文殊也無　僧展手　師云展手頗多文殊誰覩　云只守氣急殺人　師云不覩雲中鴈焉知沙塞寒　問遠遠投師請師一接　師云孫賔門下因什麼鑽龜　僧拂袖出去　師云將為當榮折他雙足　師与首座看石槗乃問首座是什麼人造云李膺造　師云造時向什麼䖏下手　無對　師云[尋-口+几]常說石槗問[前-刖+者]下手䖏也不知　有新羅院主請師齋師到門首問此是什麼院　云新羅院　師云我与你隔海　問僧什麼䖏来　云雲居来　師云雲居有什麼言句　云有僧問靈羊掛角時如何　雲居云六六三十六　師云雲居師兄由在　僧却問未[審-釆+米]和尚尊意如何　師云九九八十一　有一婆子日晚入院来　師云作什麼　婆云[寄-大+(立-一)]宿　師云者裏是什麼所在　婆呵呵大𥬇而去　師出外逢見一个婆子提一个籃子師便問什麼䖏去　云偷趙州笋去　師云忽見趙州又作麼生　婆子近前打一掌　師因見院主送生飯鵶子見便𢝰飛去　師云鵶子見你為什麼却飛去院主云怕[十/田/寸]甲　師云是什麼語話　師代云為厶甲有殺心在　師問僧什麼䖏来　云江西来　師云趙州[前-刖+者]在什麼䖏　僧無對　師從殿上過見一僧礼拜師打一棒　云礼拜也是好事　師云好事不如無　師因叅潼関潼関問師云你還知有潼関麼　師云知有潼関云有公驗者即得過無公驗者不得過　師云忽遇鑾駕來時如何　関云也湏檢點過　云你要造返。

　　師到寶壽寶壽見師來遂乃背面而坐　師便展坐具寶壽起立　師便出去　師在南泉時泉牽一頭水牯牛入僧堂內巡堂而轉首座乃向牛背上三拍泉便休去師後將一束草安首座面前　首座無對　有秀才見師乃讃嘆師云和尚是古佛　師云秀才是新如来有僧問如何是𣵀槃　師云我耳重　僧再問　師云我不害耳聾乃有頌　滕滕大道者對面𣵀槃門但坐念無際来年春又春　有僧問生死二路是同是別師乃有頌　道人問生死生死𠰥為論雙林一池水朗月耀𠃵坤喚他句上識此是弄精魂欲會个生死顛人說夢春　有僧問諸佛有難火焰裏蔵身和尚有難向什麼䖏蔵身　師乃有頌　渠說佛有難我說渠有灾但看我避難何䖏有相随有無不是說去來非去來為你說難法對面識得未。

　　見起塔乃有頌

本自圎成何勞疊石名邈雕鐫与吾懸隔𠰥人借問終不𢫾畫

　　因見諸方見解異途乃有頌呵

趙州南石槗北觀音院裏有弥勒祖師遺下一隻履直至如今覔不得

　　因魚鼓有頌

四大猶来造化功有声全貴裏頭空莫恠不与凡夫說只為宮啇調不同

　　因蓮花有頌

竒異根苗帶雪鮮不知何代別西天淤泥深淺人不識出水方知是白蓮

趙州和尚下錄終

　　趙王与師作真讃

　碧溪之月　清鏡中頭　我師我化　天下趙州

　　哭趙州和尚二首

師離㴲水動王𬾃心印光潜麈尾収碧落霧霾松嶺月滄溟浪覆濟人舟一燈乍[滅-火+大]波旬喜雙眼重昏道侣愁[糸*(彳*(前-刖+(之-、)))]是了然雲外客每瞻瓶机淚還流

　　其二

佛日西傾祖印隳珠沉円沼月沉輝影敷丈室炉烟[慘-(彰-章)+小]風起禪堂松韻微隻履乍来留化跡五天何䖏又逢㱕解空弟子絕悲喜猶自潸然對雪幃

　　廬山棲賢寳覺禪院住持傳法賜紫沙門澄諟重詳定


國家圖書館善本佛典第 48 冊 No. 8939 古尊宿語錄
法華和尚名齊舉(一本名全舉)鄉貫姓氏受業不載得法於汾陽昭和尚年七十餘臨濟第七𠀍　本朝真宗仁宗時人。大愚和尚名守芝太原人姓王氏潞州承天寺受業得法於汾陽昭和尚臨濟第七𠀍　仁宗嘉祐中示寂。雲峰和尚名文恱南昌人姓徐氏龍興寺受業得法於大愚芝和尚壽六十六臘五十九臨濟第八𠀍嘉祐中示寂。楊𭭛和尚名文會袁州人姓冷氏筠州九峯院受業得法於石霜圎和尚臨濟第八𠀍　仁宗慶曆中住雲盖。道吾和尚名悟真鄉貫姓氏受業不載得法於石霜圎和尚臨濟第八𠀍　仁宗時人。

[舒-干+土]州法華山舉和尚語要　　　嗣汾陽

　　師入院上堂示眾云夫苐一義諦非智辯所詮心機所測教外別傳不立文字既到這裏復且如何直湏坐断毗盧不存凡聖還能如是麼𠰥也未能山僧重說偈言去也不結毗盧印那弘古佛心明月照幽谷寒濤助夜砧諸人委悉麼各希發問問昔日靈山分半[座-(人*人)+(口*口)]師今登陟意如何師云你承當得麼問如何是法華境師云後不搆前如何是境中人師云三日後看問祖意覀来事請師直指陳師云截耳卧街僧云見者尽攅眉師云非公境界問不落今時請師道師云落問如何是佛師云蘆芽穿𦞃僧云如何是道師云七縱八橫僧云如何是道中人師云緊裹頭僧云如何是和尚家風師云廣額旃陁羅問如何是祖師覀来意師云失唇皓齒僧云學人不會師云斜墜搔首問牛頭未見四祖時為什麼百鳥㘅花師云果熟猿猱重僧云見後為什麼不𠾑花師云踈林鳥不過問雪覆千山時如何師云樵人迷古路漁父鏁孤舟問可来白雲𫟚教你紫芝歌如何是紫芝歌師云不是吴音切湏漢語問數日不聞師誨語今朝陞座意如何師云一年春盡一年春師乃云夫叅學湏具擇法眼不得顢頇𠰥得正眼精明一切无滯不見古人道一句語中湏[且/八]三玄一玄中湏[且/八]三要古人恁麼道意在於何鵝王擇乳素非鴨類。

　　上堂云即心即佛黃業止啼非心非佛驗病施方你道到這𫟚作麼生。

　　上堂云擬著即垜生[(招-刀+(美-(王/大)))]箭不擬著即三千里外。

　　上堂云白眉不展手長安路坦然歸堂喫茶去。

　　上堂云釋迦不出世逹麼不覀来佛法遍天下談玄口不開。

　　上堂云若開口又成增語不開口去又成剩語乃云金輪天子𠡠草店家風別。

　　上堂云菩提離言說從來無得人雖然如是不免口過。

　　上堂云心不是佛智不是道且道是什麼刻舟求劒膠柱調絃。

　　上堂云三乗十二分教只是个藥方且道治什麼病乃云父母緣生口。

　　上堂云鍾鳴鼓響鵶鳴鵲噪為你諸人說般𠰥講𣵀槃了也諸人還信得及麼觀音[執/力]至向諸人面前作大神通若信不及却往他方救苦利生去也。

　　上堂云三世諸佛口掛壁上天下老和尚作麼生措手你諸人到諸方作麼生舉山僧恁麼道也是久日樺来唇喝一喝。

　　上堂云古人有一轉不了底因緣舉似大眾分明記取。

　　上堂云諸高德叢林規矩朝晚二時上來相見一囬即不可若約佛法事塵刼來未曽昧[(乏-之+虫)*隹]然如是敗種且不發芽。

　　上堂云大眾會麼師子一滴乳能破八斛馿乳記得僧問老宿如何是佛對云不封不樹大眾會麼若不會重下注脚去也不封不樹以𣗥欒。

　　上堂云古人道我若一向舉楊宗乗法堂𫟚草深一丈不可為闍梨鏁却僧堂門去也雖然如是也是烏龜陸地弄塵行。

　　上堂舉古人道一塵起大地収師云一業落天下秋。

　　上堂舉南泉云道个如如早是變也今時師僧湏向異類中行始得且道作麼生是異類中行乃云石牛長卧三春霧木馬嘶時秋後泉。

　　上堂舉僧問曺山如何是一不老山云枯木僧云如何是一老山云不扶持有僧舉似九峯峯云三從六義諸上座會麼愛他年少婦湏是白頭兒。

　　上堂云語漸也返常合道論頓也不留眹迹直饒論其頓返其常也是𢬃而為之。

　　開炉示眾云一二三四五任君㒹倒舉露柱与燈籠何曽成佛祖不揩眉毛者直下便道取僧問未審道个什麼師云潔已輕裝外瓶盂共毳袍僧云正當与麼時如何師云夜禪孤月冷晨朝片雲高僧擬議師云會麼僧云不會師遂作頌示之云三十五十何湏更舉方圎變通去除佛祖他未彰名余不能取僧問如何是賔中賔師云開口雖無力吐氣却慚惶僧云如何是賔中主師云一條新竹杖三事舊麻衣僧云如何是主中賔師云㟮屼何人頋坦然孰可聞僧云如何是主中主師云万仞齊開覩千峯露出顏僧問如何是奪人不奪境師云春生夏長秋収冬藏僧云如何是奪境不奪人師云一朝權在手看取令行時僧云如何是人境两俱奪師云寰中天子貴塞外將軍雄僧云如何是人境俱不奪師云一等乹坤日月俱明問如何是佛師云手不如脚僧云如何是諸佛家風師云荒田耕不罷又被別人爭問自古及今不從人得六祖黃梅傳个什麼師云德山捧僧云傳後如何師云那用臨際喝問如何是佛師云紫雲常捧足黑霧擁身行問法身無形如何建立師云古廟香炉問牛頭未見四祖時如何師云新鞔鼔子鼕鼕響僧云見後如何舊鼔皮寛打不鳴問生死事大請師相救師云洞庭湖[衣-〦+重]失却舡問如何是本源師云山高峯峻問語不投機請師提唱師云山藏海納問久居岩谷一物全無時如何師云脚瘦草鞋寛問不犯一切請師提綱師云聾人[遠-口+(ㄠ-ㄙ)]聽問自知當作佛未審什麼人證[打-丁+(雨/匆)]師云志公剪刀問如何是親[大/刀]一句師云六祖是新州人問如何是最初一句師云父毌未生前問如何是不動尊師云今日遭逢問如何是透法身句師云三个猫兒一个獰僧云如何是法身師云無過於此問不動根源如何接物師云𢙣虎不如善猫兒問祖意教意是同是別師云赤水求珠孫賔打瓦僧入室次師垂語云重整釣竿橫海上拋鈎未必愛[烈-列+(美-(王/大)+田)]吞僧云多年枯木今日重生師自代云紅絲曲𫟚無金磬碧旗歌外有文官僧云垂下綠絲重著餌必然釣得大金[烈-列+(美-(王/大)+田)]僧入室展座具始収師云一展一収法法皆周擬𣣔更問著甚来由遂問會麼僧云不會師便打問既是善知識為什麼事養生殺生師云生者自生死者自死未雨先驚螫只要小蛇知問師唱誰家曲宗風嗣阿誰師云藏頭白海頭黑僧云汾陽的子臨際兒孫去也師云莫乱針錐問法華專使伸三請祖意覀來事若何師云天晴道路乾問德山捧臨際喝意[二/日]如何師云截舌三分僧云四海傳[揚-旦+(且-＝+一)]去也師云苦痛深僧問如何是賔中賔師云冥然渡曉春僧云如何是賔中主師云莫謾窺門戶僧云如何是主中賔師云威喪濟漂淪僧云如何是主中主師云光寒星斗怖問如何是奪人不奪境師云白菊乍開重日暖百年公子不逢春僧云如何是奪境不奪人師云大地絕消息翛然獨任𧴦問如何是人境两俱奪師云草荒人變色凢聖两齊亡問如何是人境俱不奪師云清風伴明月野老𥬇相親僧問承古有言湏弥為槌虚空為鼓還許學人打也無師云無你下手䖏僧云更不請鎚師云我不能打得你遂頌云𥂁官有鼔高𠇓辨於此南泉便整齊背面湏来唐土擊當頭不薦比畨提入畨急磨𦝫下劒出塞湏用自家才珎重老師不轟破我在江東君在西僧問學人未遇大機請師一喝師云是什麼機僧云大機師云若是大機爭受一喝僧便喝師云一潭綠水两處洪波僧有頌云高提祖印息狂機坐卧應湏鑑者知却被明師全打破外求佛祖豈為竒問承師有言一物不將来放下箇什麼意旨如何師云你是了因放下箇什麼僧云佛法無多子師云欠我劈脊棒你作麼生僧云元来無許多般如今却作摸樣師以頌示云汝錫高飛我即休此生無喜亦無憂雲開任待風吹散留取碧潭月正秋僧問趙州東門西門南門北門意旨如何師云有問有[前-刖+合]僧云不問不[前-刖+合]時如何師云却被你道著以頌示之云四般俱已息六種豈能分𠋣南閑度日傍北別無門巧語從教設玄辝謾共論逈出威音外不到是非奔僧問如何是雲門一竅師云開張閉合遂以頌示之云雲門一竅坐間心把断㳺人更莫[尋-口+几]任是有誰居壁上也教無事訪知音僧問如何是本來宗師云密室不通風却問你作麼生會僧云春日櫻桃朶朶紅僧問如何是本来宗師云不問不[前-刖+合]僧云豈無方便師云明明向你道僧云謝師方便師云汝莫受方便僧云官不容針𥝠通車馬師云千山堆皓玉万木折寒梅遂以頌示之今古甚有方便是物頭頭露現坦然萬樣千般突兀無過有熖未悟且湏保惜悟了便生厭賤中下急急著眼上士誰能顧盻因僧參有頌要接諸人向上坡左手提携右手過太陽熖𫟚分八字南海波斯不較多僧問要接諸人即不問如何是向上坡師云䆫外月徹曉室中灯更明僧云左手提携即不問如何是右手過師云放開非在手却閉不從他僧云太陽影𫟚即不問如何是分八字師云舶主能藏寳青巾盖頂門僧問如何是覀来的的意師云与我取拂子来僧過拂与師師便打僧於此有省遂以頌呈蒙師一拂太多端打破從来滿肚憨別處不能求妙解目前却覩自家顏僧問久在途中請師一接師云虚空烜爀無涯岸海月圎時別有天僧云不會師云却是𧴦个遂以頌示之學道如行路途中未得休直到長安日方能見聖㳺嶺南懃和尚有頌示本禪人云林葉始經秋㳺雲出幽谷禪人錫乱飛往復不往復往復不往復六六三十六師因見乃問作麼生是往復不往復本云歷歷乹坤外的的宇宙中師云作麼生是六六三十六本云今日既然煩道用得師坦蕩至無為師㳺園見千業蓮池乃問僧云池在這裏蓮在甚處僧云白浪起時應難見未覩波澄別却逢師云明向上事僧却問師池在此蓮在甚處師云未至日藏青𥯤外時来透向碧波心僧遂以頌呈四海應難見五湖易得存綠波還有月白浪忽成紋朶朶分千業數株共一根久在池中長誰人折上盤問七星光彩天將曉不犯皇風試道看師云將軍馬蹄紅僧云錯師便打僧云灼然師云七棒對十三僧礼拜師噓噓問法華曽演汾陽㫖白雲今日事如何師云誰知蓆帽下元是昔愁人問驢珠逐月即不問龍劒衝星事𠰥何師云寒光急急問万里無雲即不問一條霜刃事如何師云誰敢動著僧礼拜師云小慈妨大慈便打問智識不到處時如何師云三門不曽開僧云誰是知音者師云口似鼻孔問寳劒未出匣時如何師云住僧云出匣後如何師云點僧礼拜師云三三問如何是佛師云波斯𠋣夜[薹-吉+(其-(六-(〦-一)))]問古人道承言者喪滯句者迷學人惣不恁麼時如何師云點撿舌頭看僧云官不容針𥝠通車馬師云刢利人難得問明月海雲遮不得[舒-干+土]光直透水晶宮時如何師云打破了来相見問佛身充滿於法界未審向什麼䖏行履師云眉毛重多少僧云不離當處常湛然師云滯慤迷封問不落言詮請師端的師云鐵門路嶮問驪龍含月即且置龍劒衝天試用看師云山河岌峇日月斗昬僧礼拜師噓噓僧問如何是佛師云老僧當門無齒僧云為什麼如此師云只為老僧謗佛。

　　小叅示眾云諸上座禪僧家以寂住為本夫行脚者不在觀州翫府看山門景致過時為什麼事蓋為生死事大從上古人凡到所在見一个村院主也湏問過如今晚學往往蹉過不肯遞相愽問記得龍牙問德山學人杖鏌鎁劒擬取師頭時如何德山便引頸牙云師頭落也德山便休諸上座莫是德山無機鋒麼為當別有道理乃云德山引頸龍牙劒𪚊。

　　小叅示眾云諸上座佛法有什麼事也莫見老和尚道無事便無事去法身無為不墮諸數古德道不信佛菩提是則解空第一所以道說佛說祖談玄談妙皆属增减語既然如是諸人又向什麼處參湏具行脚眼始得乃拈柱杖云有人道得麼出來相見有麼有麼眾無對師云老僧今日失利。

　　師因入縣看官岑貟外問文殊[騎-大+(立-一)]師子普賢[騎-大+(立-一)]象王和尚為什麼不乗[騎-大+(立-一)]師云院中無外云逹磨乗蘆渡龍慶江和尚打轎又且何妨師云山僧不揑怪。

　　師訪郡主郎中云舎第屯田不會祖師道師云屯田雖不會刑部又且標格不同中云雖然如是奈何心中未逹師云文彩已彰中云不敢師云爭敢埋沒中又云今時參學人好教他見德山師云見後如何中大𥬇師云對覩不施。

　　天使牛太保入寺舉李都尉法身頌請師𢫾示師云天使甚處人事使云東京城𫟚人東京城𫟚說話西京城𫟚應喏使云不會乞師𢫾示師云張公喫酒李公醉鐘馗解舞十拍子使云第子夙生多幸作礼而去戚殿丞入寺㳺山行次見粟種遂問黃底是白底是師云粟戚公令人搓破師云今日遭皮剥戚云也湏點撿師云今日失利戚到清泉又問泉為什麼太混師云昨日山中大會戚云今日事作麼生師云閙從何處來王學士同運使到院師云請學士祗應運使說話山僧只知林下事學云未審林下事如何師云苦益菜羹粟米飯又云偏打不防家。

　　行録

　　師至荊南分金善和尚處問囬𢆰不囬𢆰師云惣不恁麼金云為什麼喫福昌棒師云一家有事百家忙金云為什麼[脫-兄+允]空謾語師云事不孤起金云入水見長人師云調琴澄太古𤥨句體全真遂呈頌云囬𢆰不讓前當頭戶底閑罕逢臨際喝蹉過老德山世事從他到鳥道絕人攀倜儻天然竅坐断趙州関。

　　到公安遠和尚處問作麼生是伽藍師云深山藏獨[皮-(〡/又)+(王/几)]淺草露群蛇遠云作麼生是伽藍中人師云青松盖不得黃業豈能遮[遠-口+(ㄠ-ㄙ)]云道什麼師云少年翫盡天邊月潦倒浮桑勿日頭[遠-口+(ㄠ-ㄙ)]云一句两句雲開月露作麼生師云照破佛祖。

　　師到荊南延壽賢和尚問海竭人亡作麼生師云毒蛇不咬人賢云為什麼如此師云風引溪雲断泉衝石徑斜。

　　師到夾山入𧴦首𢉰室𧴦云還見麼師云萬事全無𧴦云還不見麼師云千般皆在手師遂問首座未見澄散聖時如何座云湖南江覀師云見後如何座云江西湖南師云却共首座一般座云打草要蛇驚師云某甲終不揑怪偶述頌呈同往韶陽路行來逈且殊南[薹-吉+(其-(六-(〦-一)))]猶不顧北嶽豈能拘有語深藏却無言淺露珠雖然名得免聲已振西瞿。

　　師到神鼎鼎問一朶峯巒上獨樹不成林作麼生師云水分紅樹淺澗遶碧泉深鼎云作麼生是囬𢆰之機師云盲人却無眼頌云天曉不明海翫珠情無揬出背擎書劣形馳步愁長路絕念還同上太虚。

　　師到福嚴承和尚問作麼生是圎容相師云木人嶺上休相覩石女溪邊更莫逢師遂問如何是和尚圎容相嚴云老病[尋-口+几]常發躘踵無較時師云容即不問如何是圎嚴云法界廣無邊師云圎即不問如何是容嚴云消却了也嚴遂問不容不圎時如何師云虚空無背面鳥道絕東西遂呈頌云溢月流波灌紫微交羅紅浡海心飛圎容妙相權施設倜儻無門說向誰。

　　師在福嚴入惠照室問承古有言狸奴白牯却知有三世諸佛為什麼不知有照云只為太惺惺師云狸奴白牯為什麼却知有照云爭怪得伊師却問如何是福嚴境照云漱泉秋鶴至蟬樹夜猿過照却問作麼生是南岳境師云風休林自[匕/且]雲靜月弥新照云作麼生是境中人師云草色青隨步藍光碧照衣。

　　師到石霜入慈明室明云作麼生是向上一竅師云二竅俱明霜云還見七十二峯麼師云有甚掩處霜云道什麼師云今日觸悮和尚霜便打師云作麼生霜云將謂収畨猛將元来是小小長行師云雅淡呈秋色馨香噴月華遂呈頌云収畨猛將彼方竒[執/力]劣翻思握劒㷌塞外從教誇勇健寰中爭敢闘龍威放開急着金牙竅更閉那吒擁莭旗[蘇-(烈-列)+大]武英雄能透出張良[喪-(口*口)+(口*人)]却目前機。

　　到大愚芝和尚處問古人見桃花意作麼生師云曲不藏直愚云那个且從者个作麼生師云大街拾得金四隣爭得知愚云上座還知麼師云路逢劒客湏呈劒不是詩人莫獻詩愚云作家詩客師云一條紅線两人牽愚云玄沙道諦當甚諦當又作麼生師云海枯終見底人死不知心愚云却是師云樓閣凌雲勢峯巒疊翆層遂呈頌云鳳返自騰宵漢去靈雲桃樹老鵶栖古今休頌桃花意天上人間不可陪。

　　師到廬山羅漢祖印大師處即舉頌云北斗藏身事已彰法身從此露堂堂雲門賺殺他家子直至如今乱度量乃云老僧當時作此頌直得天下老和尚不肯上座作麼生師云爭敢印云作麼生師云凌晨昇寳座應不讓南能遂呈頌云北斗藏身事坦然法身無狀透何邊後人不曉前人意水底撑舡捉月天。

　　師到栖賢入室問如何是佛賢云張三李四師云意旨如何賢云餬餅討甚汁遂呈頌云去短求長本不移他人与汝未為竒雖然搆得些些飽終久何曽免得饑。

　　師到祖峯戒和尚處入室戒問作麼生是絕羈絆底人師云畨手把馬籠戒云却是作家師云背邊打不着戒云為什麼却上來下去師云和尚向甚處見上來下去戒便打師云一言無別路千古不來人遂呈頌云直上猶難到囬來轉更遅若言禪与理特地隔湏弥。

　　師到[蘇-(烈-列)+大]州翆峯素和尚處入室舉僧問風宂如何是佛宂云嘶風木馬緣無絆背角[泥-匕+工]牛痛下鞭峯問背鞭一句作麼生道師云翻身師子威雄大爭敢當頭露爪牙峯云放你一線道師云七㒹八倒峯云収師云了。

　　到翆峯顯和尚處問牛喫草草喫牛師云囬頭一就尾宛轉萬重關峯云應知不背面湏教在目前師云驗在目前峯云自領出去。

　　師到杭州興教入室舉僧問一和尚如何是佛一云陳橘皮師遂問意㫖如何教云猫兒頭上雀兒窠師遂呈頌云問佛師言[前-刖+合]橘皮更無一法可相違眉毛翻起應難見背向終教是与非復頌云寸草密藏師子多猫兒頭上雀兒窠擬𣣔傾窠不喪命直隨鷂子過新羅。

　　到杭州西菴菴主曽見明招舉一頌云絕頂西峯上峻機誰敢當超然凡聖外瞥起两重光師問如何是两重光主云月從東出日向西沒師云菴主未見明招時如何主云滿傾油難盡見後如何多心易得乾。

　　師到瑯瑘問上座近離甚䖏師云两浙瑯云舡來陸來師云舡來瑯云舡在甚麼處師云步下瑯云不渉程途一句作麼生道師云杜撰長老如麻似粟便拂袖而去瑯遂問侍者此是什麼人者云舉上座瑯云莫是舉師叔麼當時先師教我[尋-口+几]見伊遂親下旦過堂問上座莫是舉師叔麼莫怪某甲適來相觸悮師便喝復問長老何時到汾陽瑯云恁時到師云我在浙江早聞你名元來見解只如此何得名播寰宇耶遂作礼。

　　頌首山西來意

風吹日炙少人知頂𠈟先賢對此機饒君曠刼生前會穿耳胡僧也皺眉

　　透法身二頌

人問透法身隨冝為指陳大地如膠漆長江波蹙顰湏弥起舞天帝不𦟘一人之力不如百人

　　綱宗

两刃交鋒事嶮巇沙場六月雪花飛如今更擬圎[匕/具]實白眉應教入素闈

　　十二時歌

夜半子伊余靜座寒堂裏月圎日滿不曽𧇊方朔由來悮宮徴

鷄鳴丑森羅万象歸元首一声声後九衢聞年光任你侵蒲柳

平旦寅烏龜穿破髑髏門山伯不知何處去浮桑天子笑忻忻

日出夘千門万戶呈機巧織成蜀錦与吳綾到頭成壞行相撓

食時辰麄細將来不厭忻寒則着衣飢喫飯途中往往問踈親

禺中巳華藏已開見慈氏驚起毗盧頂上人拍手呵呵闤闠𫟚

正中午髣髴乹城猶未許金輪天子下𨶒浮移却西天作東土

日昳未石室老僧禪未起門前時有問津人樓至擎拳先指示

晡時申柴門不掩去来人石室円霞謾費力歷歷分明[匕/具]不[匕/具]

日入酉時擊踈鐘滿林吼自他𠁊昧各方圎剛被時人分好醜

黃昏戌才燭銀[卸-ㄗ+工]昬暗失晦魄山童速報来金烏早向西方出

人定亥抖擻壞衣線長在不羨羅紈錦繡袍迦業師兄相𥬇待

法華舉和尚語要終


國家圖書館善本佛典第 48 冊 No. 8939 古尊宿語錄


筠州大愚芝和尚語録

　　師陞座僧問如何是和尚家風師云一言已出駟馬難追問如何是城裏佛師云十字街頭石幢子問如何是為人一句師云四角六張進云意㫖如何師云八凹九凸問不落三寸時如何師云乾三長坤六短進云意㫖如何師云切忌地盈虛問昔日靈山分半座二師相見事如何師云記得麼僧良久師打禪床一下云多年忘却也師云且住且住𠰥向言中取則句裏明機也似迷頭認影𠰥也舉唱宗乗大似一場寐語𨿽然如是官不容針𥝠通車馬放一線道有箇葛藤䖏師遂打禪床一下云三𠀍諸佛盡皆頭痛且道大眾還有免得底麼𠰥一人免得無有是䖏𠰥免不得海印發光師乃豎起拂子云者个是印那个是光者个是光那个是印掣電之機徒勞佇思會麼老僧說夢且道夢見个什麼南柯十更𠰥不會聽耴一頌比斗挂湏弥杖頭挑日月林泉好商量夏末秋風切。

　　開堂升座僧正宣䟽白槌[罷-(匕/匕)+去]有僧問大用現前不存䡄則請師揮劒師云點眼知人意看耴令行時進云腦後穿師云齋後鍾問如何是佛法大意師云推天磕地問心法無形如何彫琢師云一丁两丁進云未曉者如何領會師云透七透八問如何是大愚境師云四面峯巒秀㳂江一帶清進云如何是境中人師云滿城公子貴林下道人棲問拈槌豎拂即不問當機一句事如何師云燋頭燎面進云雷音已徹青雲外向上極則又如何師云且領前話乃云問話且住淨名杜口猶渉繁詞逹磨西來平欺漢地放一線道去也放个葛藤處所以李長者云有情之本同智海以還源抱識含流緫法身而為軆諸仁者既是㧾法身而為軆還知道湏弥吞却法身法身吞却湏弥麼諸仁者朝夕與古佛同參與諸方老和尚同參山僧今日與大眾同參且道叅个什麼如是定當得且認得个著衣喫飰猶去衲僧半月程在𠰥定當不得来年更有新條在惱乱春風卒未休。

　　上堂僧問如何是道師云八斛四斗進云如何是道中人師云煑粥煠飯問寳劒未出匣時如何師云切忌道著進云出匣後如何師云天魔腦裂乃云舉一步湏弥岌峇海水騰波不舉一步放微塵國土助一切諸佛出興於𠀍轉大法輪還信得麼𠰥信得西瞿耶尼喫飯去。

　　上堂僧問如何是祖師西来意師云白日燒地眠夜間炙地卧問既是清淨法身為什麼却澡浴師云頭出頭沒進云為什麼如此師云只為如此問古鏡未磨時如何師云照破天下人髑髏進云磨後如何師云黑似漆。

　　上堂僧問洪鍾纔擊大眾雲臻祖意西来乞師𡸁示師云六丁六甲進云未曉者如何領會師云會即錯問馬師未見讓師時如何師云緊進云見後如何師云切問如何是佛師云鋸解秤鎚師云德山入門便棒臨濟入門便喝一棒一喝𠰥雙峰而互出賔主未辨恓恓而萬里鄉関照用雙行擬擬而千差塞路諸上座到者裏如何話會乃云棒喝齊施早已賖古今皆贊出周遮二途不渉慿何說南海波斯進象牙。

　　上堂僧問特特上來伸三拜乞師分付拄杖子師云科進云恁麼則功不虚施也師云重。

　　囙請首座開堂僧問承和尚有言一人悟道三界平沉首座悟道三界還沉也無師云不淹不𢬃進云一言纔出大地全収師云落三落四師乃云為眾竭力蓋為袈裟同肩一處喫飰莫是人各披一条同鍋喫飰麼此是分見還知道三𠀍諸佛共披一条所以釋迦身長丈六留下袈裟與弥勒弥勒身長千尺披得恰好何故如此盖為長者長法身短者短法身要得易會麼古佛与露柱相交佛殿與天王𨶜額𠰥也不會單重交拆。

　　上堂云有時一喝只作一喝用有時一喝作探竿影草有時一喝如踞地師子有時一喝如金剛王寳劒𠰥是金剛王寳劒不敢正眼覷著覷著即喪身失命乃有頌云不是干將鑄那関四氣吹匣內青虵吼逢妖任便揮𠰥得全提者當機豈失時毗盧驚得走大眾尽攅眉。

　　上堂云大愚相接大雄孫五湖雲水競頭奔競頭奔有何門擊箭寧知枯木存枯木存一年還曽两度春两度春帳裏真珠撒與人撒與人思量也是慕西秦。

　　舉僧問汾州和尚如何是接初機句州云汝是行脚僧如何是辨衲僧句西方日出夘如何是正令行句千里持来呈[舊-卄+六]面如何是立乹坤句北俱盧州長粳米食者無貪亦無嗔師云將此四句語以驗天下衲僧子細思量將此四句語被天下衲僧一時勘破。

大愚芝和尚前録


國家圖書館善本佛典第 48 冊 No. 8939 古尊宿語錄


筠州大愚芝和尚語録

　　府主李密諫請就上藍開堂乃拈香云恭為
今上皇帝萬歲太后千秋又拈香云此一瓣香奉為府主密諫洎闔郡官僚常居祿位此一瓣香奉為施主檀那在筵龍象師乃云還有人委得落豦麼𠰥委得隨機利物應化無方天上人間出沒卷[舒-干+土]縱橫自在𠰥也未委落䖏釋迦老子三𠀍諸佛二十八祖天下老和尚一時拋在炉中從聽老僧葛藤時有僧問如何是佛師云還記得麼僧云𠰥不請益爭知如是師擊禪床一下云早是忘却了僧云放和尚一線道師云一任𨁝跳問如何是洪州境([前-刖+合]云滕王閣下千峯秀孺子亭前薄霧生僧云如何是境中人[前-刖+合]云出入敲金鐙朱衣對錦屏)問如何是翆巖境師云洪井滔滔急山高[執/力]近人問如何是境中人師云朝去暮歸。

　　師復云問話且止山僧道薄人微素無德行叨承密諫諸官僚同伸堅請陞於此座上[前-刖+合]
皇㤙國祚𣱵安法輪常轉且道法輪作麼生轉欲得會麼湏弥山上倒翻身却來堂中疊足坐阿呵呵是什麼飯籮裏坐却受餓和泥合水與麼過上士聞之[口*(烈-列+(〡*臣*已))][口*(烈-列+(〡*臣*已))]下士聞之肯可子細思量却成口過要會麼一六三四二直言曲七一桃李火中開黃昬候日出久立尊官伏惟珎重。

　　上堂云翆巖路滑徒勞竚思又云翆巖路𡽗巇舉步渉千谿更有洪源水滔滔在嶺西擊禪床下座。

　　上堂云樵婦檐柴醫王弁價藥多病甚便下座。

　　上堂舉雪竇和尚云一問一荅惣未有事在假饒盡大地乾坤草木叢林盡為納僧異口同音致百千問難不消老僧彈𢫾一下並乃高𠇓普應前後無[差-工+匕]師云翆巖即不然盡乾坤大地微塵化為衲僧各致一問問問各別却向伊道你許多衲僧皮下還有血麼。

　　上堂云為眾竭力禍出𥝠門便下座。

　　上堂云槌鍾擊皷聚集諸上座上來下去子承父業賺殺多少人。

　　上堂舉盤山頌云光非照境境亦非存光境俱忘復是何物師乃竪起拂子云微塵諸佛光明惣在這裏照破你諸人心肝五臟脾胃肝膽衲僧面前不得道着切冝忌口擊禪床下座。

　　小叅示眾云一擊響玲瓏喧轟宇宙通知音𦆵側耳項羽過江東與麼會恰認得驢鞍橋作阿爺下頷。

　　小叅示眾云僧中有竒人俗士中亦有竒人聖朝楊億侍郎有頌云八角磨盤空裏走金毛師子變作狗擬欲蔵身北斗中應湏合掌南辰後師云要會麼一偈播諸方塞断衲僧口下座。

　　上堂云有句無句如藤𠋣樹樹倒藤枯恰認得个倒根[皮-(〡/又)+(豕-一+王)]。

　　上堂云霧卷雲収江山逈秀不傷物義波斯去帽。

　　上堂云麄言及細語皆歸第一義諸上座每日上來老僧說夣誑嚇諸人雖然如是子承父業賺殺多少人下座。

　　上堂云十地驚心二乗罔惻銅頭鐵額擊禪床下座。

　　上堂云端然㩀㘴度脚買靴左視右頋不准一錢。

　　上堂舉先翆嵓云我一夏與師僧東說西話你看我眉毛在麼保福云作賊人心虚師云何故如是得人一牛還人一馬下座。

　　上堂云大洋海底排班位從頭第二𩯭毛斑為什麼不道弟一𩯭毛斑要會麼金蘂銀絲成玉露高僧不坐鳳凰臺下座。

　　上堂云竪窮三際橫徧十方拈起也帝釋心驚放下也地神膽戰不拈不放喚作什麼自云蝦䗫下座。

　　上堂云𠰥有仙陀者更不待毫光下座。

　　上堂云三𠀍諸佛不知有狸奴白牯却知有乃拈起拂子云狸奴白牯惣在這裏放光動地何謂如此两段不同下座。

　　上堂云德山入門便棒臨際入門便喝翆巖這裏即不然三門前好與三十棒何謂如此棒喝齊施早已賖古今皆賛絕周遮二途不渉慿何說南海波斯獻象牙下座。

　　上堂云大眾集定現成公案也是打[操-品+廿]不辦下座。

　　上堂拈起香匣云明頭暗合道得天下橫行𠰥道不得且合却下座。

　　上堂云砂裏無油事可哀翆嵓嚼飯餧嬰孩他時好𢙣知端的始覺從前滿面灰擊禪床下座。

　　因筠州張一郎到上堂云久思張處士相別十餘月今日上山來鐵鉢煑山蕨歸去到筠陽但請與麼說。

　　上堂僧問一切有為法如夢幻泡影真實事請師舉師云两[(暇-日)-(己-(乳-孚))+口]不同向下文長問滿身是眼口在什麼䖏師云三跳僧云學人不會特伸請益師云章底詞秋罷歌韻向春生師乃云雲収霧卷江山白皎日凝波又多途下座。

　　拈古

　　舉外道問佛不問有言不問無言𠀍尊㩀㘴外道云𠀍尊大慈大悲開我迷雲令我得入。

　　師云大小𠀍尊被外道當面塗糊只如外道云令我得入要且不曽夢見既不曽夢見為什麼悟去。

　　阿難問迦業佛傳金襴外別傳个什麼迦業召阿難難應諾迦業云倒却門前剎竿着。

　　師云千年無影樹今時沒底靴。

　　五通仙人問佛云佛有六通我有五通如何是那一通佛召五通仙人仙人應諾佛云那一通你問我。

　　師云五通仙人如是問佛如是[前-刖+合]要且不會那一通。

　　祖師問童子云汝從何來子云我心非往祖云你住何所子云我心非止祖云汝無定也子云諸佛亦然祖云你非諸佛子云諸佛亦非。

　　師云祖師一問童子一[前-刖+合]惣欠會在如今諸人作麼生會。

　　𦋺賔國王仗劒問師子尊者云師得蘊空否者云已得蘊空王云還離生死否者云已離生死王云既離生死當施我頭者云身非我有豈况於頭王斬之白乳高𢿘尺王臂自落。

　　師云當時尊者引[(不/工)*頁]王便舉刃當恁麼時有人出來諫得住麼至今無人断此公案如今衲僧作麼生断。

　　傅大士云夜夜抱佛眠朝朝還共起起坐鎮相隨如身影相似欲識佛去䖏只這語聲是玄沙云大小傅大士只認得个昭昭靈靈。

　　師云認與不認來年更有新條在惱亂春風卒未休。

　　寳公令人傳語思大和尚云何不下山來教化眾生一向目視雲漢作什麼思云三𠀍諸佛被我一口吞盡何䖏更有眾生可度。

　　師云思大只見錐頭利不見鑿頭方。

　　臨際見僧來竪起拂子僧便禮拜際便打。

　　師云這僧有理不伸死而不吊如今且作麼生與這僧出氣。

　　思和尚問神會從什麼[皮-(〡/又)+(豕-一+王)]來會云曹溪來思云你在曹溪得何意㫖會振身而立思云猶帶瓦礫在會云和尚這裏莫有真金與人麼思云設有向什麼[皮-(〡/又)+(豕-一+王)]着。

　　師云真金瓦礫錯下名言如今喚作什麼。

　　思和尚令石頭送書與讓和尚囬來與你一个鈯斧子住山石頭才到便問不求諸聖不問己靈時如何讓云子問太高生何不向下問頭云乍可𣱵刼受沉淪不從諸聖求解[脫-兄+允]便歸去思云書逹否頭云書亦不逹信亦不通去日[卄/家]和尚許个鈯斧子便請思𡸁下一足頭便禮拜。

　　師云思和尚𡸁足石頭礼拜出去要且不得他鈯斧子且道後來石頭用个什麼。

　　五洩到石頭便問一言相契即住一言不契即去石頭據㘴洩云與麼則不相契也便出石頭召云闍梨洩囬首頭云從生至老只是這个囬頭作麼洩忽然大悟便抝折拄杖洞山云當時𠰥不是五洩先師也大難承當雖然如是猶渉途在。

　　師云石頭據㘴五洩便去石頭召他却成多事。

　　有尼叅臨際要開堂談空勘云你有五障不得開堂尼云龍女成佛有幾障空云龍女現十八變你試變看尼云不是野狐精變个什麼空便打數下。

　　師云且道尼具眼麼只擔得个断貫索且作麼生會。

　　僧問藥山學人有疑請師决山云晚間上來為闍梨决疑至晚上堂大眾集定山云今日决疑僧在麼其僧便出來山下座把住云大眾這僧有疑與一推便歸方丈。

　　師云藥山决疑土上加泥然雖如是這僧也不得𦍬負藥山。

　　藥山[尋-口+几]常不為師僧說話院主白云堂中師僧久思和尚示誨山云槌鍾着大眾集定便歸方丈院主随後問云和尚許為大眾說話為什麼一言不措山云經有經師論有論師爭恠得老僧。

　　師云藥山歸方丈當初院主恠藥山不為他說話可謂誤他三軍。

　　藥山示眾云智不到䖏切忌道着道着即頭角生道吾便出去雲巖問藥山智師兄為什麼不祗對和尚山云却是智頭陁會你去問取雲巖却去問師兄適來為什麼不祗對和尚吾云我今日頭痛你問取和尚雲巖迁化了吾云雲巖不知有悔不當初向伊道雖然如是要且不違藥山之子。

　　師云雲巖不知有悔不當初向伊道只如道吾與麼道還有也無。

　　大慈和尚云老僧一生不會[前-刖+合]話只解識病時有僧出來大慈便歸方丈。

　　師云這僧出來大慈便歸方丈並無个道理什麼䖏是識病䖏如今也湏子細。

　　僧叅汝州南院𦆵到面前僧云敗也院引柱杖向僧面前僧無語院便打。

　　師云這僧只知頂上生光不知脚下有刺。

　　觀和尚見新到來作麵引次以引示之梵僧便去觀至晚間問首座新到在什麼䖏座云當時便去觀云是即是秪得一橛。

　　師云觀和尚道他得一橛大似壓良為賤何故為他彼此是出家児。

　　南泉拈起蕨菜問杉山這个大好供養山云非但者个百味珍羞他亦不頋泉云雖然如是惣湏甞過。

　　師云杉山與麼道還免得麼𠰥免得去未具眼在𠰥免不得又違前言。

　　魯祖見僧來便面壁。

　　師云魯祖何勞如此不用面壁𠰥有僧來云見什麼知時好。

　　鄧隠峯在襄州破威儀堂只[前-刖+者]襯衣拈靜槌云道得即不打道不得即打眾皆默然峯便打。

　　師云此語有勘破䖏且道勘破阿誰。

　　臨際上堂有僧出立際便喝僧礼拜際便打。

　　師云林際也大正如今作麼生會。

　　僧問洞山時時勤拂拭莫使有塵埃為什麼不得他衣鉢山云[匕/且]道本來無一物也未得他衣鉢在。

　　師云惣不得他衣鉢與佛同叅且道叅得阿誰。

　　同光帝問興化朕収得中原之寳只是無人酧價化云如何是陛下中原之寳帝引手展幞頭脚化云君王之寳誰敢酧價。

　　師云興化下一着語可謂酩酊如今作麼生断。

　　靈雲悟桃花頌三十年來[尋-口+几]劒客幾囬落業又抽枝自從一見桃花後直至如今更不疑遂舉似溈山山云從緣得入永無退失汝善護持又舉似玄沙沙云諦當甚諦當敢保老兄未徹在。

　　師云有人如今問玄沙意作麼生且道這个人還徹也未。

　　臨際上堂有僧出來際便喝僧亦喝便礼拜際便打僧無語。

　　師云臨際也太心麄好彩是這僧𠰥是今時衲僧且作麼生出氣。

　　地蔵問僧什麼䖏來僧云南方來蔵云南方有何言教示徒僧云彼中金屑雖貴眼裏着不得蔵云我道湏弥山在你眼裏。

　　師云且道地蔵還免得這僧眼麼。

　　僧問趙州大耳三蔵第三度覓國師不見未[審-釆+米]在什麼䖏州云在大耳三蔵鼻孔裏。

　　師云只如三蔵還免得國師鼻孔麼。

　　國師三喚侍者侍者三應國師云將為吾𦍬負汝誰知汝𦍬負吾。

　　師云國師與侍者惣欠會在如今作麼生會。

　　欽山問徳山云天皇也與麼道龍潭也與麼道未[審-釆+米]徳山如何道徳山云你試舉天皇龍潭底欽山擬議徳山便打。

　　師云欽山只頋其前不頋其後如今作麼生與欽山出氣。

　　石鞏為獵人[起-巳+(乞-乙+小)]一鹿從馬祖庵前過問云還見我鹿麼祖云你是甚人鞏云我是獵人祖云你會射麼鞏云解射祖云一箭射幾个鞏云一箭射一个祖云你不解射鞏云和尚莫解射否祖云我解射鞏云一箭射幾个祖云一箭射一群鞏云彼此生命何用射他祖云你既如是何不自射鞏云𠰥教某甲自射直是無下手䖏祖云這漢無明煩𢙉頓歇鞏於是以刀断髮在庵中執侍。

　　師云馬祖一箭射一群猶未會射山僧一箭射蠢動含靈無不中者𨿽然如是只道一半留一半與後人道。

　　大禪佛叅𠈟山翹一足云釋迦老子亦如是西天二十八祖亦如是和尚亦如是某甲亦如是𠈟山打四藤條。

　　師云此不得作賞不得作罸如今作麼生會。

　　香嚴示眾云如人上樹口𠾑樹枝脚不踏樹手不攀枝人問西來意擬欲詶他又喪身失命不對他又違他所問。

　　師云問者[前-刖+合]者俱不免喪身失命如今衲僧作麼生會。

　　玄沙示眾云諸方老宿盡道接物利生忽遇三種病人作麼生接患盲者拈椎竪拂他又不見患聾者語言三昧他又不聞患瘂者教伊說又說不得且道作麼生接𠰥接此人不得佛法無靈驗。

　　師云早知燈是火飯熟也多時。

　　玄沙上堂眾集定以柱杖一時[起-巳+(乞-乙+小)]下向侍者道我今日嶮入地獄𠰥箭射者云且𢝫和尚𠕂復人身。

　　師云大小玄沙前不至村後不至店且作麼生道得出身路。

　　龍牙問翆微如何是祖師覀來意微云與我過禪板來牙取禪板微接得便打牙云打即任打要且無祖師意又問臨際如何是祖師覀來意際云與我過蒲團來牙取蒲團際接得便打牙云打即任打要且無祖師意後住龍牙僧問和尚那時問二尊宿祖師意此二尊宿道明也未牙云明即明矣只是無祖師意。

　　師云當初如是如今衲僧皮下還有血麼。

　　南泉歸宗麻谷禮拜國師到半路南泉於地上𦘕一圎相云道得即去歸宗入內坐麻谷作女人拜泉云與麼則不去也宗云是什麼心行。

　　師云當初𠰥見每人打一棒且得天下太平。

　　法燈和尚示眾云某甲本欲居山蔵拙養道過時奈緣先師有不了底公案出來了却時有僧問如何是先師不了公案燈打一柱杖云祖[社-土+(乞-乙+小)]不了殃及児孫僧云某甲有什麼過灯云過在我殃及你。

　　師云為眾竭力禍出𥝠門。

　　龍牙問徳山學人収得鏌𮢄劒擬取師頭時如何山云你向什麼䖏下手牙𢫾地後到洞山𦆵人事了便舉前話洞山拽柱杖云還我徳山頭來牙無語洞山便打。

　　師云當断不断如今作麼生断。

　　雲居齊和尚問僧從什麼[皮-(〡/又)+(豕-一+王)]來僧云堂中來居云何得自謾。

　　師云𠰥不如是爭知如是。

　　豐干欲遊五臺謂寒山拾得云你𠰥共我遊臺便是我同𣴑你𠰥不共我遊臺不是我同流寒山云你去遊臺作什麼干云禮拜文殊山云你不是我同流。

　　師云豐干大似辨才遇蕭翼。

　　溈山問𠈟山甚[皮-(〡/又)+(豕-一+王)]來𠈟山云田中來溈山云田中多少人𠈟山插鍬义手而立溈山云南山大有人刈𦭘𠈟山拔鍬便行。

　　師云只得一橛諸人別有會[皮-(〡/又)+(豕-一+王)]麼。

　　南泉一日两堂爭猫[(⊥*日)/儿]泉遂提起云道得即不斬眾無語泉便斬後舉似趙州州將草鞋戴頭上出去泉云子𠰥在救得猫兒。

　　師云大小趙州只可自救。

　　僧問六祖黃梅意㫖什麼人得祖云會佛法人得僧云和尚還得否祖云不得僧云和尚為什麼不得祖云我不會佛法。

　　師云會得二頭不會三首作麼生道得出身路。

　　僧問趙州狗子還有佛性也無州云無僧云一[大/刀]眾生皆有佛性為什麼狗子無佛性州云他有業識性在。

　　師云說有說無也好两彩一賽如今作麼生道。

　　雲盖問石霜万戶俱閉即不問万戶俱開時如何霜云堂中事作麼生蓋云無人接得渠霜云道也煞道只道得八九成盖云却請師道霜云無人識得渠。

　　師云先行不到末後太過呌。

　　紫湖和尚夜於僧堂前叫捉賊大眾皆驚有一僧堂中出紫湖攔𮌎把住云捉得也捉得也僧云某甲不是湖云是即是只是你不肯承當。

　　師云紫湖買帽相頭。

　　趙州一日雪裏卧呌云相救相救有一僧亦來邊卧州便起去。

　　師云這僧在趙州圈裏還有人出得麼。

　　洞山普請次廵寮見一僧不出山云你何不出普請僧云某甲不安山云你𪧹常安時又幾曽去。

　　師云且道此僧幾曽不去。

　　龐居士問大梅和尚久響大梅未[審-釆+米]梅子熟也未梅云你向什麼䖏下口士云百雜砕梅云還我核來。

　　師云此二人前不至村後不至店。

　　魯祖見僧來便面壁南泉云我[尋-口+几]常不欲向師僧道未具胞胎已前會取尚不得一个半个魯祖與麼驢年去。

　　師云大愚者裏即不然未具胞胎已前會得打折你𦝫。

　　中邑和尚見僧來乃拍口作和和聲仰山來邑亦拍口山從東過西邑又拍口山從西過東邑又拍口山當面而立邑云你從何得山云從溈山得山却問邑師從何得邑云我從章敬得。

　　師云看两个老和尚可煞漏逗對面相謾(瑘云愁人莫向愁人說)。

　　逹磨臨順𠀍時謂二祖云你在吾身邊得个什麼祖禮拜依位立磨云汝得吾髓。

　　師云二祖被逹磨塗糊道得髓皮也未夣見因什麼紹嗣祖師位。

　　秘魔巖常持一义見僧來乃云道得也义下死道不得也义下死後大禪佛來跳向秘巖懷裏巖便撫大禪背三下大禪起來斫手云三千里外賺我來。

　　師云還有賺[皮-(〡/又)+(豕-一+王)]也無非但賺他大禪佛大愚今日也賺大眾上來(瑘云雷聲浩大雨點全無)。

　　仰山有僧來辝山以手劃一劃其僧不去山又劃一劃其僧乃去。

　　師云前為什麼不去後為什麼却去要會麼特為注破前一劃與後一劃都成两劃。

　　佛在日有一女子旋遶𠀍尊三匝乃入定𠀍尊𠡠文殊出此女子定文殊盡其神力不能出得女子定𠀍尊云下方去四十二恒河沙國有罔明菩薩能出此女子定于時罔明至女前彈𢫾三下女子從定而出。

　　師云文殊是七佛之師為什麼出女子定不得罔明具什麼神力却出得要會麼僧投寺裏宿賊入不良家。

　　文殊問無着近離什麼[皮-(〡/又)+(豕-一+王)]着云南方殊云南方佛法如何住持着云末法比丘少奉戒律殊云多少眾着云或三百或五百着却問此間佛法如何住持殊云龍蛇混[新-斤+隹]凡聖同居着云多少眾殊云前三三與後三三。

　　師云文殊道前三三後三三作麼生會要會麼千年無影樹今時沒底靴。

　　古人道我有一句子待犢牛生[(⊥*日)/儿]即向汝道。

　　師云我即不然犢牛生[(⊥*日)/儿]也不向你道何故如是𠰥向你道何[皮-(〡/又)+(豕-一+王)]更有王老師。

　　道吾聞趙州來吾取豹皮裩着將𠮷嘹杖於三門下翹一足州𦆵到吾便唱喏州云小心伏事着吾又唱喏。

　　師云有人見得此二人落[皮-(〡/又)+(豕-一+王)]不妨具眼𠰥不知落[皮-(〡/又)+(豕-一+王)]未具眼在乃擊禪床一下云𠰥也不會打與三百。

　　德山小叅示眾云今夜不[前-刖+合]話有問話者三十棒有僧出禮拜德山便打僧云某甲話也未問和尚為什麼打某甲德山云你是甚[皮-(〡/又)+(豕-一+王)]人僧云新羅人山云未踏舡舷好與三十棒。

　　師云時人盡道德山作家用得好𠰥與麼還曽夢見麼大愚道德山被這僧一推直得瓦解氷消𨿽然如是今時覔一个尊宿也大難得。

　　普眼菩薩入定遍觀三千大千𠀍界覔普賢菩薩不見未[審-釆+米]普賢在什麼[皮-(〡/又)+(豕-一+王)]佛言汝但於靜三昧中起一念必見普賢在空中乗六牙白象。

　　師云諸人者且作麼會普眼推倒𠀍尊𠀍尊推倒普眼你且道普賢在什麼[皮-(〡/又)+(豕-一+王)]。

　　劒頌

輝日流光[執/力]還曽結眾疑吹毛撗宇宙擬把却施為[敞/目]起和根去擡眸早已遲投機湏得妙何豦覓牟尼

筠州大愚芝和尚語録


國家圖書館善本佛典第 48 冊 No. 8939 古尊宿語錄


　　雲峰悅禪師語録序

　　無為楊　傑　撰

　　祖師門下正令全提坐斷十方壁立千仞摩竭掩室已渉塵勞淨名杜辭自彰瑕謫別傳一句盜賊破家不失本宗狐狸戀窟。

　　西山谷口南嶽峰前有大沙門曽行是令叢林學者輻湊景從報緣將終辤眾坐逝舎利充溢激射寳龕末後度人不可勝[婁*殳]後三十年黃梅齊曉山主求無為子序其錄云禪師諱文悅鍾陵人也。

　　恱禪師初住翆巖語録

　　門人　　齊曉　　編

　　師在同安受請陞座僧問師唱誰家曲宗風嗣阿誰師云新長老不[前-刖+合]話進云恁麼則大愚的子汾陽親孫師云放你二十棒　師乃云山僧今日平地喫交了也你等諸人還知敗闕麼然官不容針𥝠通車馬拍禪床下座。

　　次夜小叅僧問昔日靈山分半座二師今日意如何師云天高誰側首進云恁麼則昔日靈山今日翆巖也師云地闊少知音學人喝師便打僧問抱璞投師請師雕𤥨師云不雕𤥨進云為什麼不雕𤥨師云雲從龍風從虎僧問佛不化本國和尚為什麼歸鄉住持師云放過一着僧擬議師便打　乃云莫更有作家禪客本分衲僧何妨出来共相證據有麼布袋裏盛錐子不出頭来也大好大凢扶竪宗乗亦湏是箇人始得𠰥未有奔流度刃石火電光底眼不勞拈出臨際大師與德山座次德山云今日困濟云老漢䆿語作麼山擬拈棒濟便掀倒禪床師云竒怪諸禪德看此二貟作家一拶一捺略露風規大似把手上高山然雖如是未免傍觀者哂且道誰是傍觀者喝一喝擊禪床下座。

　　離同安眾請上堂僧問今離鳳嶺將届龍沙如何是不動尊師云天寒雨至進云特地上来伸此問師為如何不指南師云緊捎草鞋乃云山僧道慚荒薄德揣無堪豈謂使命遐飛僧徒雲請此盖堂頭和尚友于情深發揮道廣但勵履氷之志敢忘報德之誠而又翆巖一行專使俯近四十餘人數日之間頗多喧聒其於感愧併集山懷𠔥此者一行叅隨高德既蘊成人之羙更敦尅志之心其如[跳-兆+(乏-之+(犮-乂+又))]渉長途各希愛護然出家逹士以利人為己任動𠰥行雲止猶谷神豈有心於彼此情繫於動靜者哉既無心於彼此亦無象於去来所以紜紜自彼於我何為如是則兾諸上人高撗金錫輕卷雲袍明日遂行胡往弗利。

　　在上藍開堂宣䟽罷師指法座云還有不受人謾底麼有即出来推倒禪床喝散大眾然未是作家也且救得一半還有麼良久云既無人出来山僧今日不惜眉毛不免指鹿為馬翻日作月去也三十年後莫錯恠人好便陞座祝　聖畢又拈香云大眾此一辦香天不能蓋地不能載塵沙諸佛天下老師未敢正眼覷[前-刖+(者-日+目)]諸人向什麼處摸索然官不容針𥝠通車馬奉為先翆巖芝禪師乃加趺而座維那白槌云法筵龍象眾當觀第一義師云祖禰不了殃及子孫事到如斯寧容分雪所謂出𠀍利生之事呼為第一義門但有言說都無實義諸人若也委悉山僧出世事畢其或未然有疑請問僧問承教有言若有聞法者無一不成佛此日朝蓋臨筵如何是法師云劒過[遠-口+(ㄠ-ㄙ)]矣尓方刻舟進云大愚山上曽施力豫章今日正宣[揚-旦+(且-＝+一)]師云臨崖看滸眼特地一場愁問師唱誰家曲宗風嗣阿誰師云識法者懼進云一言𦆵出駟馬難追師云放過一[前-刖+(者-日+目)]僧撫掌師云自領出去問朝蓋已伸三請禮乞師一句露尖新師云重言不當吃進云恁麼則雲散家家月春来䖏䖏花師云斫額望扶桑問師有衝天之略學人有入地之謀两陣交鋒如何即是師云山僧打退鼓僧擬議師便喝學云相逢盡道休官去林下何曽見一人師云拖出去　乃云問話且止佛法正論非竟辨而可求擊[揚-旦+(且-＝+一)]鏗鏘以摧異學諸祖之道豈其然乎所以一大藏教不䏻自詮十方諸佛不䏻提唱輝騰今古逈絕見知圎滿十虚寧有方所只為情生智隔想變體殊雖終日行而不自覺是以勞他先聖逥首塵勞曲開方便方便即有還證明得麼若也證明得便䏻隨機利物應化無方出沒卷[舒-干+土]人間天上然雖如是即不得向衲僧門下何故𥬇破他口。

　　師入山大眾出接首座問德山宗乗即不問作麼生是臨際大用師云你甚䖏去來首座擬議師便掌首座云滕王閣又作麼生師喝云領眾歸去入院陞座僧問鼔聲絕名香𤑔臨際德山請師决師云頭戴天脚踏地進云學人今日失利去也師云錢唐去國三千里進云真善知識師云放你一頓問知師久蘊囊中寳今日當機事若何師云何不高聲問進云恁麼則學人退身去也師云還我話頭來學云喏師云杜撰衲僧　乃云山僧昔年曽到今日重來非唯人事增歡抑亦林泉如秀且道不傷物義一句作麼生道良久云天高東南地傾西北下座。

　　上堂僧問師登寳座舉唱宗乗學人上来請師垂示師云楚石不當玉進云相識滿天下知心能幾人師云杇木不可雕　復云此是普光明殿華藏師子之座人天普集凢聖共居今日曲順人情如何剖露若以宗乗舉唱直湏大地荒涼就下平高未免遭他𥬇恠且道不落化門一句作麼生道良久云惜取眉毛好便下座。

　　上堂諸佛出𠀍平地䧟人祖師西来承虚接響一大藏教誑謼閭𨵻明眼衲僧自救不了諸人到這裏慿何話會良久云為眾竭力禍出𥝠門擊禪床下座。

　　上堂寳劒已失虚舟[彳*(土/(之-、))]刻買帽相頭江南江北擊禪床下座。

　　上堂僧問如何是道師云路不拾遺進云如何是道中人師云草賊大敗僧禮拜師噓一聲　乃云臨濟先鋒放過一着德山後令且在一邊獨露無𥝠一句作麼生道良久云翆巖今日失利以拂子擊禪床下座。

　　上堂三轉法輪於大千其輪本来常清淨毗婆尸佛在你諸人眉毛眼睫上放光動地轉大法輪看看見諸人不會却向翆巖拂子頭上般𣵀槃去也擊禪床下座。

　　上堂僧問名喧宇宙知師久翆巖家風略借看師云滑石不打連底凍僧便喝師云作什麼僧擬議師便打問鴻門未踏時如何師云擗進云踏後如何師云裂進云恁麼則天下歸漢去也師噓一聲　乃云千人排門不如一人踏關一人踏關千人萬人得到無疑安樂之地豈不快哉如今還有踏關者麼良久云見義不為何勇之有擊禪床下座。

　　上堂拈起柱杖云金鱗不現虚勞力収取絲輪歸去来擲柱杖下座。

　　上堂過去諸佛已[滅-火+大]未来諸佛未生正當今日佛法委在翆巖放行則隨機利物把住則瓦解氷銷且道把住好放行好良久云咄這野狐精以拂子擊禪床下座。

　　上堂髑髏常干世界鼻孔摩觸家風驀拈起柱杖云玄沙老子穿過了也會麼復云無人過價打與三百擊禪床下座。

　　上堂僧問寳劒未出匣時如何師云在匣裏進云出匣後如何師云京三汴四問如何是和尚家風師云大木大皮裹進云忽遇客来將何祗待師云小木小皮纏問如何是祖師西来意師云解纜放舡問如何是佛法大意師云天長地久進云恁麼則大盡三十日小盡二十九師云釋迦老子為什麼失却鼻孔僧無語師云脫空謾語漢　復云[匕/具]不掩偽曲不藏直現在可驗固是謾人眼不得且作麼生是諸人眼還驗得麼𠰥也驗得翆嵓瓦解氷銷若驗不得分付德山和尚便下座。

　　四月八日上堂僧問如何是佛師云寸釘入木進云意𣅀如何師云三生六十刼　復云教中道四月八是佛生之日放大光明照耀十方地湧金蓮華自然捧雙足東西及南北各行於七步分手𢫾天地作師子吼聲上下及四維無能尊我者後来雲門大師舉了云老僧當時若見一棒打殺與狗子喫却且圖天下太平師曰竒恠諸禪德雲門雖有定乱之謀且無出身之路𠰥也辯得許你頂門具一隻眼便下座。

　　上堂翆巖今日不惜眉毛向你諸人道一大藏教祖師覀来天下老和尚橫說竪說並不是衲僧分上事且作麼生是衲僧分上事驀拈起柱杖云這一隊漆桶便下座。

　　上堂竿木隨身逢場作[(皮-(〡/又)+(並-(前-刖)+王))*戈]然𨿽如是一手不獨拍眾中莫有作家禪客本分衲僧何妨出来共相唱和有麼時有僧出礼拜師云依俙似曲𦆵堪聽又被風吹別調中下座。

　　上堂僧問靈山拈花意𣅀如何師云一言𦆵出駟馬難追進云迦[葉-廿+卄]微𥬇意𣅀如何師云口是禍門問國師三喚侍者意𣅀如何師云有年有德　復云不用愛聖聖是空名不用厭凢凢是妄立若得聖凢情盡喚作體露真常所以古者道但盡妄緣即如如佛諸人還信得及麼𠰥信得及止宿草庵且居門外三十年後鼻孔撩天莫錯恠人好擊禪床下座。

　　上堂官不容針𥝠通車馬今日不惜身命與大眾舉箇古人話良久云毗婆尸佛早留心直至如今不得妙便下座。

　　上堂汝等諸人與麼上来大似刺頭入膠盆與麼下去也是平地喫交直饒不来不去朝打三千暮打八百便下座。

　　上堂一刀两叚未稱宗師就下平高固非作者翆巖到這裏口似[柩-久+扁]檐你等諸人作麼生啇量良久云𣣔得不招無間業莫傍如来正法輪便下座。

　　上堂看風使㠶諸方共用斬釘截鐵翆巖不然光吞萬象一句作麼生道良久云龍頭蛇尾漢下座。

　　上堂未逹境唯心起種種分別逹境唯心已分別即不生知諸法唯心便捨外塵相諸禪德只如大地山河明暗色空法法現前作麼生說箇捨底道理於此明得正在半途須知向上更有一竅在便下座。

　　上堂三界無安猶如火宅出身一句作麼生道良久云雲在嶺頭閑不徹水流澗下太忙生下座。

　　上堂𠰥見諸相非相即山河大地並無過咎諸上座終日着衣喫飯未曽咬破一粒米未曽挂[前-刖+(者-日+目)]一條絲便能變大地作黃金攪長河為酥酪然雖如是着衣喫飯即不無衲僧門下汗臭氣也未夣見在下座。

　　解夏上堂僧問西天以蠟人為驗和尚此間以何為驗師云鐵彈子進云學人無用功處也師云學語之流問如何是諸佛出身處師云十字街頭進云豈無方便師云千重百匝　復云日月易流光隂倐忽始見安居又當自恣此夏喜得大眾各各道體康安然出家之流曠逹無礙初秋夏末或東去或西去出一叢林入一叢林忽有人問上座翆巖和尚今夏如何為人被他一問如何祗對莫道九九八十一莫道但得雪消去自然春到来莫道日出東方夜落西莫道合取狗口莫是下一喝撫一掌坐具驀口摵拂袖便行諸禪德如斯布露深屈翆嵓既不然者別作麼生披露試對眾道看還有道得底麼眾無語師云𠰥到諸方莫道我從翆嵓来便下座。

　　上堂僧問万法歸一一歸何所師云黃河九曲進云恁麼則今古無間斷也師云可憐沙塞鴈嗚咽与春期問如何是第一句師云𡸁手過[月*(恭-共+夾)]問如何是第二句師云万里崖州問如何是第三句師云糞箕掃帚問巔山巖崖還有佛法也無師云有進云如何是巔山嵓崖佛法師云猢猻倒上樹　復云老儒道仁者見之謂之仁智者見之謂之智百姓日用而不知是故君子之道鮮[ㄙ/天][(石*戈)/聿]法師亦謂在天而天處人而人原夫能天能人者豈天人之所能哉諸禪德故知先聖𡸁範理契必同你等諸人如何委悉良久云穿僧堂入佛殿北斗裏藏身三門頭合掌阿呵呵是什麼擊禪床下座。

　　上堂僧問學人心眼未通乞師方便師云十字街頭石幢子僧無語師云會麼僧云不會師云你豈不是洪州人問逹磨未来時如何師云流沙浪闊進云来後如何師云熊耳山高問如何是禪師云軍期急速進云有什麼交渉師云日馳五百　復云雲從龍風從虎水流濕火就燥且道衲僧就箇什麼竪起拂子云揔在這裏裂開也在我揑聚也在我良久喝一喝云王令稍嚴下座。

　　寒食日上堂諸上座還會麼冬至寒食一百五家家塚上添新土翻思拾得与寒山南北東西太莽鹵南泉不打𥂁官鼔以拂子擊禪床下座。

　　上堂天明平旦万事成辦北俱盧州長粳米飯下座因入城眾請上堂僧問如何是豫章境師云樹色[遠-口+(ㄠ-ㄙ)]分仙尉宅湖光寒浸昔賢亭進云如何是境中人師云朝看東南暮看西北問如何是名無翼而長飛師云天上星進云如何是道無根而𣱵固師云地下木有俗弟子問如何是佛師云[前-刖+者]衣喫飯量家道進云恁麼則退身三步义手當胷去也師云醉後添盃不如無　復云語不投機承言者䘮直饒你說得天雨四花地搖六震衲僧門下揔是喫棒數然事無一向理出多門曲順機緣豈無方便所以古者道閙市裏識取天子百草頭上薦取老僧拘留孫佛在你諸人脚跟下放光動地轉大法輪乃竪起拂子云看看見你諸人不會却向翆嵓拂子頭上入大光三昧去也擊禪床下座。

　　上堂未離兠率已降王宮未出毌胎度眾生畢古人與麼道只見錐頭利不見鑿頭方下座。

　　上堂僧問承教有言唯此一事實餘二即非[匕/具]如何是此一事師云鼻孔大頭向下進云與麼則晨朝有粥齋時有飯也師云惜取眉毛好問如何是無縫塔師云四稜著地如何是塔中人師云香風吹萎花更雨新好者問如何是衲衣下事師云皮裹骨問牛頭未見四祖時如何師云庵內人不知庵外事見後如何師云水𣴑澗下任縱橫問[舟-(白-日)]霞燒木佛意㫖如何師云橫三竪四進云院主為什麼眉鬚墮落師云七通八逹　復云始從鹿野[蕵-食+巳]終至跋提河四十九年間都来說一夣你等諸人還曽夣見麼所以道眼𠰥不[睡-┴+山]諸夣自除且作麼生是不[睡-┴+山]底眼還驗淂麼𠰥也驗得塵沙諸佛天下祖師揔向上座眼裏百雜碎若驗不得翆巖今日死中淂活。

　　上堂道是常道法是常法汝等諸人切莫枉用身心馳求語句所以道但有纖毫即是塵舉意便遭魔境撓且道不渉廉纖一句作麼生道驀拈起拄杖云放過一著便下座。

　　上堂看窟籠著楔罕遇當人通褒貶一句作麼生道良久云不得春風花不開花開又被風吹落以拄杖卓一卓下座。

　　上堂僧問學人[角*(已/干)]問譊訛句請師不[前-刖+合]訝人機師云𩬇長僧皃醜進云恁麼則日日香煙夜夜燈師云腦後合掌問承教有言但一月[匕/具]中間自無是月非月如何是[匕/具]月師云瞎驢[起-巳+(乞-乙+小)]大隊進云恁麼則早知今日事悔不慎當初師云脚頭脚尾　乃拈拄杖示眾云我喚這箇作拄杖子你諸人喚作什麼𠰥喚作拄杖子蝦跳不出斗𠰥不喚作拄杖子平地上喫交還有道得底麼良久云翆嵓今日失利擲拄杖下座。

　　上堂有佛䖏不得住無佛䖏急走過你等諸人橫檐拄杖向什麼䖏行脚良久云東勝身洲持鉢西瞿耶尼喫飯下座。

　　上堂假使心通無量時歷刼何曽異今日且道今日事作麼生良久云烏龜鑽破壁以拂子擊禪床下座。

　　上堂乾坤之內宇宙之間中有一寳秘在形山諸禪德頭上是天脚下是地口裏有舌面上有鼻寳在什麼䖏良久喝一喝下座。

　　上堂見聞覺知無障礙聲香味觸常三昧衲僧道會也山是山水是水飢来喫飯困来打[睡-┴+山]忽然湏弥山𨁝跳入鼻孔裏摩竭魚穿你眼睛中作麼生啇量良久云參堂去。

　　上堂北鬱正中宵𨵻浮即當晝輪迴如未惺薝蔔何曾齅諸上座還會麼有智不假年高無智徒勞百歲。

　　上堂僧問不渉廉纖請師速道師云須弥山僧擬議師便打問如何是第一要師云蛇穿䑕宂如何是第二要師云猢猻上樹如何是第三要師云村裏草鞋問如何是般𠰥體師云箭穿楊業進云如何是般𠰥用師云李廣𨺻畨問如何是清淨法身師云紫枝荻樹云向上更有事也無師云有進云如何是向上事師云風吹日炙復顧視左右云放憨作什麼便下座。

　　上堂謹白參玄人是何言歟光隂莫虚度雪上更加霜下座。

　　上堂道遠乎哉觸事而真聖遠乎哉體之即神所以娑婆世界以音聲為佛事香積世界以香飯為佛事翆嵓這裏秖於出入息內供養承事過去未来塵沙諸佛無一空過者過現未来塵沙諸佛是翆嵓待者無一不到如一不到三十拄杖諸上座還會麼將此深心奉塵剎是則名為報佛恩擊禪床下座。

　　歲旦上堂僧問大眾雲集合談何事師云花須連夜發進云與麼則草偃風行也師云萬里望雲關進云入水見長人師云速礼三拜　復云三十六旬竟今朝還復起剎那不相知諸法何曾尓尊𤰞敘礼儀歡戚同居止廓哉㧾持門而人不能啟玉兔金烏藏頭露尾以拂子擊禪床下座。

　　冬至上堂晷運推移日南長至大家知有何勞特地日落三更[騎-大+(立-一)]驢入市參。

　　上堂觸目不會道猶教些子運足焉知路錯下名言諸上座翆巖今日將錯就錯你等諸人見色有眼聞聲有耳嗅香有鼻了味有舌因什麼却不會去良久云武帝求仙不得仙王喬端坐却昇天以拂子擊禪床下座。

　　上堂門裏出身易身裏出門難冬行春令即且置不渉程途一句作麼生道良久云渾家送上釣魚舡便下座。

　　上堂普賢行文殊智補陁巖上清風起[目*(宭-尹+工)]驢[起-巳+(乞-乙+小)]隊過新羅吉繚舌頭三千里。

　　上堂觀色即空成大智而不住生死觀空即色成大悲而不住𣵀槃諸禪德還會麼東勝身洲走馬西瞿耶尼[前-刖+者]撲看看不審維摩老子喝一喝擊禪床下座。

　　上堂天得一以清地得一以寧君王得一以治天下衲僧得一旱地遭釘以拂子擊禪床下座。

　　上堂動容[揚-旦+(且-＝+一)]古路不墮悄然機師云古人與麼放開了也還跳得出麼[匕/且]饒你跳得出鼻孔也在翆嵓手裏且道翆巖鼻孔在什麼人䖏良久云得人一牛還人一馬下座。

　　上堂德山入門便棒臨濟入門便喝看這两箇老漢一場敗闕然則事不孤起起必有因翆嵓不[前-刖+者]便盖是為眾竭力你等諸人平地喫交過在阿誰良久云當斷不斷反遭其乱驀拈拄杖一時[起-巳+(乞-乙+小)]下。

　　上堂摩竭掩室已不及初毗耶杜詞至今話𣠽向上一路千聖不傳是什麼𤍠要當衲僧門下壁立千仞也是賊過後張弓是你諸人心憤憤口悱悱皮下還有血麼㧾在這裏遞相埋沒有什麼了期以拄杖[起-巳+(乞-乙+小)]下。

　　上堂即今𠇲去便𠇲去𠰥覔了時無了時此事𠰥向言語上作[角*(已/干)]會意根下卜度天地懸殊大丈夫一刀两叚猶未相應豈况被人喚去方丈裏塗糊𢫾注舉楞嚴[(石*戈)/聿]論根塵色法向上向下有無得失他時後日死不得其地近𠀍更有一般宗匠二三十年馳聲走譽只管教人但莫上他言句喚作透聲色便問東[前-刖+合]西以為格外之句将此狂[角*(已/干)]遞相㳂襲從此混傷宗教誑惑後生苦哉苦哉我王庫中無如是刀㧾𠰥似與麼行脚清風月下守株人涼兎漸遙芳草綠下座。

　　上堂汝等諸人與麼上来大似拋却甜桃樹[尋-口+几]山摘醋梨大凢行脚人十二時中也湏管帶些子始得豈可只與麼隨行逐隊虚生浪死看他先聖百般不奈何了向人道我今為汝保任此事終不虚也你等諸人還信麼直饒向這裏信得及也是𦗟事不真喚鐘作甕以拂子擊禪床下座。

　　到南嶽承天陞座僧問二師相見時如何師云石橋通大路進云恁麼則千里同風師云一字两頭𡸁進云大眾證明學人礼謝師云鈍致殺人問寳座既登於此日翆嶺家風略借看師云雨来山色暗進云莫便是和尚家風也無師云鐵山南面三千里　師乃云承天師兄早是瞞你諸人了也翆嵓乍到不可雪上更加霜然則一言𦆵出駟馬難追事到如斯不免塗灰抹土盖為祖禰不了殃及兒孫三十年後鼻孔遼天莫錯恠人好下座。

　　初住翆巖語録

　　次住法輪語録

　　初入寺陞座僧問法席久虚師子吼乞師方便震雷音師云好生聽取進云與麼則一音𦆵剖大眾沾恩師云雲綻不湏藏九尾怒君殘壽速歸丘僧便禮拜師乃云法不孤起仗境方生道不虚行遇緣即應然通方之士舉必知歸游渉之徒何妨進步有麼良久云釣竿斫盡重㘽竹不計功程得便𠇲。

　　開堂陞座僧問善法堂開於此日第一義諦請師宣師云何不早問進云學人未曉師深𣅀乞師方便𠕂𡸁慈師云去去西天路迢迢十萬餘問如何是法輪境師云岣嶁峯高雲半出進云如何是境中人師云五湖来往任縱橫問如何是和尚為人一句師云雨来山色暗進云莫便是和尚為人䖏也無師云你眼在什麼䖏僧擬議師便打　乃云且住且住大象既消希音杳絕旁通實化開拓權門於是三藏五乗對機設教猶國家兵噐不得已而用之爾後逹磨覀来單傳心印一花五業分布寰中大似持聾作啞何故况你諸人各有一叚事耀古騰今通廓等於太虚明淨同乎皎鏡現在可驗固是瞞人眼不得且何者是諸人眼還驗得麼𠰥也驗得塵沙諸佛三乗十二分教六代祖師天下老和尚盡向諸人眼裏百雜碎𠰥驗不得前是案山後是主山良久復拈香云此日一會固非小緣匝地普天孰不欣慶更不敢祝賛皇風囬向諸僚何故古人道吾禱久矣豈况當今聖主賢臣者哉久立大眾伏惟珍重。

　　上堂一道直如絃家家當戶前有人爭共進至竟㧾論先喝一喝擊禪床下座。

　　上堂觀色即空成大智故不住生死觀空即色成大悲故不證𣵀槃驀拈拄杖云竪窮三際橫遍十方塵沙諸佛天下祖師盡在拄杖頭上[糸*(彳*(前-刖+(之-、)))]橫十字轉大法輪見麼見麼見你諸人不會走入新羅國裏去也卓拄杖下座。

　　上堂春日雨滋霑漙逐根苗得門戶甜者甜兮苦者苦便下座。

　　上堂相逢不擎出舉意便知有也是萬里望鄉關所以保福有言擊石火睒電光透得透不得未免[喪-(口*口)+(口*人)]身失命而今還有透得底麼良久云為眾竭力禍出𥝠門下座。

　　上堂火𤍠風動搖水濕地堅固然於一一法依根業分布所以雲從龍風從虎水流濕火就燥且道衲僧就箇什麼良久云千箇作團萬箇作隊困則一䖏[睡-┴+山]夢則各自做便下座。

　　上堂僧問久戰沙場為什麼功名不就師云誰遣你進云道㤗不傳天子令時清休唱太平歌師云誰遣你　復云元首明哉股肱良哉風以時雨以時五穀熟万民安有什麼事但能隨順𠀍緣自然合於正理不見祖師道入得世間出𠀍無餘諸禪德還會麼良久云三邊𠰥得渾無事四海何愁不太平下座。

　　上堂直得地搖六震天雨四花祖師門下白雲千里萬里下座。

　　上堂叮嚀損君德無言最有功任從滄海變終不為君通諸禪德還會麼口是禍門擊繩床下座。

　　上堂拈起拄杖云掌鉢盂向香積𠀍界為什麼出身無路挑日月於拄杖頭上為什麼有眼如盲直得風行草偃響順聲和無纖芥可留猶是交爭底法作麼是不交爭底法以拄杖卓一卓下座。

　　上堂舉教中道此見及緣元是菩提妙淨明體又道林木池沼皆演法音交光相羅如寳絲綱竒恠諸禪德古聖與麼說話喚作囬首塵勞曲開方便所以道如我按𢫾海印發光汝暫舉心塵勞先起會麼拂子且將揮𠀍界拄杖權為[前-刖+合]話人以拂子擊禪床下座。

　　上堂僧問浩浩之中如何辨主師云波斯入閙市進云與麼則不假披沙也師云學語之流僧便禮拜師云語不離巢道焉能出蓋纏片雲橫谷口迷却幾人源下座。

　　上堂有情之本依智海以為源含識之流㧾法身而為體只為情生智隔想變體殊逹本情亡知心體合諸禪德會麼古佛與露柱相交佛殿與天王闘額𠰥也不會單重交拆擊禪床下座。

　　上堂拂子吞却須弥山[尋-口+几]常言論德山卓牌閙市裏作麼生啇量良久云官不容針𥝠通車馬下座。

　　上堂僧問金烏未必常當午玉兔半夜不曾昬時如何師云點即不到僧無語師云會麼僧云不會師云到即不點問如何是心地法門師云莫從人覔進去不從人覔如何得師云此去衡陽不[遠-口+(ㄠ-ㄙ)]　乃云諸禪德既入叢林善叅知識知識非他非他謾覓法性徧圎心源湛寂避尚無門求之何益君不見黃檗掩耳百丈卷席直下分明無別消息得失是非一時氷釋喝一喝下座。

　　上堂玄沙不出嶺保壽不渡河善財叅知識五十三貟慧[遠-口+(ㄠ-ㄙ)]結黑白一十八士雪峯三度上投子智者九句談法華且道這箇漢是野干鳴師子吼喝一喝擊禪床下座。

　　上堂未離兠率已降王宮未出毌胎度眾生畢法輪到這裏有口無用䖏你等諸人還相委悉麼𠰥相委悉天下老和尚鼻孔㧾在你手裏𠰥也不會啼得血流無用䖏不如緘口過殘春下座。

　　上堂舉不顧即[前-刖+老][牙-(必-心)+一]擬思量何刼悟乃竪起拂子云如今舉了也你作麼生顧良久云擬思量何刼悟擊禪床下座。

　　上堂舉教中道於三七日中思惟如是事我寧不說法疾入於𣵀槃師便喝云當時𠰥有人出来下得這一喝塞却老胡咽喉豈不天下肅靜四夷蕩蕩而今放開了也是你諸人還皮下有血麼良久云為眾竭力禍出𥝠門卓禪床下座。

　　上堂古鏡照精其精自形古教照心其心自明諸禪德會麼心明諸法朗性昧眾緣昏日月不到䖏特地好乾坤喝一喝下座。

　　上堂十方同聚會箇箇學無為此是選佛場心空及第歸古人一期與麼道衲僧家還甘也無𠰥甘去行脚眼在什麼䖏𠰥不甘轉身一句作麼生道良久喝一喝卓禪床下座。

　　上堂聲色不到䖏病在見聞言詮不及䖏過在唇吻離却咽喉一句作麼生道還有人道得麼𠰥道得坐却天下人舌頭𠰥道不得法輪門下有粥有飯下座。

　　上堂便與麼會也是雪上加霜更待鼔兩片皮白雲千里萬里擊禪床下座。

　　上堂語不離巢道焉能出蓋纏片雲橫谷口迷却幾人源所以言無展事語不投機承言者[喪-(口*口)+(口*人)]滯句者迷你等諸人到這裏慿何話會良久云𣣔得不招無間業莫傍如来正法輪珍重。

　　上堂舉教中道林木池沼皆演法音交光相羅如寳絲網又道鐘鳴鼔響宣[匕/具]實水綠山青為舉[揚-旦+(且-＝+一)]諸禪德還會麼忽𠰥有箇衲僧出来道話墮也且作麼驅遣良久云啼得血流無用䖏不如緘口過殘春。

　　上堂舉古者道學道先須有悟由還如曽闘快龍舟雖然舊閣閑田地一度[亡/(罩-卓+(月*羊*几))]来方肯𠇲古人與麼道大似貪觀白浪失却手撓眾中還有撿點得出底麼𠰥撿點得出救取古人若撿點不出法輪今日失利去也擊禪床下座。

　　後住雲峯語録

　　上堂古者道風動心搖樹雲生性𧺫塵若明今日事暗却本來人今日事且置作麼生是本來人良久云鶴有九皐難翥翼馬無千里謾追風珎重。

　　冬日上堂節令届書雲山家何所論一輪𦆵出海万類盡沾恩以拂子擊禪床下座。

　　上堂舉明教大師示眾云初秋夏末莫道我不向你諸人道大家看火燭師云明教老人憐兒不覺醜盖由土曠人稀是你諸人今夏在這裏老僧深不𣣔向你道惜取眉毛好便下座。

　　上堂古者道古路若為登金僊道可慿不勞平有物不物未全稱且道全稱一句作麼生道雲峰打退鼓以拂子擊禪床。

　　上堂臨濟先鋒放過一[前-刖+者]德山後令且在一邊獨露無𥝠一句作麼生道良久云堪嗟楚下鐘離末以拂子擊禪床下座。

　　上堂古人道動容[揚-旦+(且-＝+一)]古路不墮悄然機還會麼古人與麼和底翻了也有般漢聞之如風過樹有什麼救豦以拂子擊禪床下座。

　　上堂舉興化問克賔維那汝不久為唱道之師克賔云我不入這保社化云你會了不入不會了不入克賔云我惣不恁麼化便打遂罰錢五貫設鑽飯了[起-巳+(乞-乙+小)]出院後来却法嗣興化師云還會麼路遙知馬力𡻕久見人心以拂子擊禪床下座。

　　上堂古人道言多去道轉[遠-口+(ㄠ-ㄙ)]秖如未言道在什麼䖏乃云𣣔得不招無間業莫傍如来正法輪以拂子擊禪床下座。

　　上堂教中道種種取捨皆是輪迴未出輪迴而辨圎覺彼圎覺性即同流轉若免輪迴無有是𠁅你等諸人到這裏且作麼生辨圎覺良久云荷業團團團似鏡菱角尖尖尖似錐以拂子擊禪床下座。

　　上堂舉僧問法眼云秋風𦆵動貧者何依法眼云若能知恩即[角*(已/干)]報恩師乃云還會麼一業飃空便見秋法身須透閙啾啾來年更有新條在𢚰乱春風卒未休以拂子擊禪床下座。

　　上堂僧房閴寂夏修持閉戶踈人恠亦知儂家自有同風事千里無来却肯伊且作麼生是同風事還會麼餬餅蒸作家常茶飯一言半句古人葛藤雲峯與你两無交渉下座。

　　上堂舉教中道歸源性無二方便有多門聖性無不通順逆皆方便還會麼所以道不浪階隨功涉位經有經師論有論主你道衲僧門下還有這箇消息麼良久云一言𦆵出駟馬難追下座。

　　上堂聲色不到䖏病在見聞言詮不及䖏過在脣吻離却咽喉脣吻一句作麼生道還有人道得麼若也道得坐却天下老師三𠀍諸佛舌頭若道不得但知隨例飡䭔子也得三文買草鞋下座。

　　上堂舉教中道知幻即離不作方便離幻即覺亦無漸次大眾還會麼須弥踣跳入你鼻孔裏即且從你道娑竭龍王年多少[冉-工+又]重千斤智無銖两下座。

　　室中舉古

　　師一日謂侍者曰汝問訊了一邊立地是什麼道理[前-刖+合]云不會師云過這邊立侍者便過師云無端無端。

　　舉僧問雪峯如何是佛峯云𥧌語作什麼師云古人與麼道喚作應病與藥放過即不可若不放過你這裏下得什麼語僧擬議師以拂子驀口打。

　　舉法燈禪師初開堂日示眾云山僧本𣣔跧棲巖竇隨眾過時又緣清涼老人有不了底公案今日出来為他分扸時有僧問如何是不了底公案燈便打祖禰不了殃及兒孫僧云過在什麼䖏燈云過在我殃及你師云這漢一期與奪也似光前絕後及乎拶著又却龍頭虵尾如今莫有為清涼作主底麼。

　　舉教中道法身流轉於五道是故眾生現時法身不現乃竪起拂子云這箇是拂子那箇是法身又云這箇是法身那箇是拂子會麼法身吞却拂子拂子吞却法身於此𠰥不會十月仲陽春。

　　舉黃蘗一日問百丈云從上相承底事和尚如何指示於人百丈㩀坐蘗云後代兒孫將何傳受百丈云我將謂你是箇人便歸方丈師云怜兒不覺醜然雖如是盡法無民。

　　舉玄沙和尚一日見長生乃作一圎相云一切人出此不得沙云情知你向[鬼-(白-日)]窟裏作活計生云某甲只恁麼和尚作麼生沙云一切人出此不得生云某甲適來與麼道為什麼不得和尚便道得沙云我道得你道不得師云道得道不得㧾在玄沙圈繢裏如今還有出得底麼。

　　舉僧問趙州學人乍入叢林乞師指示趙州云你喫粥了也未僧云喫粥了也州云洗鉢盂去其僧大悟後雲門拈云且道有指示無指示若道有指示向伊道什麼若道無指示其僧因什麼悟去師云雲門不識好𢙣恁麼說話大似為蛇𦘕足與黃門㘽鬚翆巖則不然這僧與麼悟去入地獄如箭射。

　　舉雪峯示眾云盡乾坤大地撮来如一粒粟米大拋向面前[泳-永+(夾/(恭-共))]桶不會打鼓普請看師云雖然匹上不足翆嵓更與葛藤拈拄杖云還見雪峯麼。

　　舉黃蘗在南泉會裏為首座一日捧鉢盂向南泉位上坐南泉入堂見乃問長老什麼年中行道蘗云威音王已前泉云猶是王老師兒孫在下去蘗便過第二位坐泉便𠇲師云從來叢林極有啇量或有道須知黃蘗有䧟虎之機又道須知南泉有殺虎之威若㩀與麼說話誠實苦哉殊不知這般老賊有年無德一箇喫飯坐䖏也不依本分若在翆嵓門下說什麼威音王已前王老師更大直須喫棒了[起-巳+(乞-乙+小)]出。

　　舉雲門大師示眾云佛法也大有只是舌頭短師云雲門大師與麼道也是秦州來僧云和尚作麼生師便打。

　　舉祖師道泡幻同無礙云何不了悟逹法在其中非今亦非古師驀拈拄杖云三𠀍諸佛六代祖師天下衲僧鼻孔惣在這裏又打香䑓一下云南贍部洲北鬱單越。

　　舉汾州和尚示眾云識得拄杖子行脚事畢師拈起拄杖云這箇豈不是拄杖子阿那箇是你行脚事復云楖𣗖橫擔不顧人直入千峯万峯去。

　　舉古者道有物先天地無形本寂寥䏻為万象主不逐四時凋且道是什麼物又云水長舡高。

　　舉古者道過去諸如來斯門已成就現在諸菩薩今各入圎明未来修學人當依如是法師云停囚長智養病[喪-(口*口)+(口*人)]軀驀拈拄杖云什麼䖏去也。

　　舉古者道禪非意想道絕功勳汝等諸人作麼生叅。

　　舉祖師道如來一切法為度一切心我無一切心何用一切法還信得及麼若信得及止宿草庵且居門外若信不及長連床上有粥有飯。

　　舉肇法師道智有窮幽之鑒而無知焉神有應會之用而無慮焉古人與麼道也大殺費力爭如諸上座寒即圍爐向火𤍠即竹林溪畔坐然雖如是我且問你畢竟事作麼生。

　　舉祖師道吾本來茲土傳法救迷情你道這漢還自救得也未又道一花開五業結果自然成一人傳虚萬人傳實。

　　舉古者道剃髮著袈裟宜應行聖道自餘閑雜事俱為生死因師云汝等諸人橫檐拄杖撥草瞻風遶天下行脚且道還曽踏著田地也無僧無對師云虚生浪死漢。

　　舉瑞巖空寂禪師[尋-口+几]常方丈內自召主人公自云喏又云惺惺著師云[鬼-(白-日)]窟裏作活計却問傍僧云你還識瑞巖老漢麼僧無對師云蒼天蒼天。

　　舉教中云有智𠰥聞則能信[角*(已/干)]無智疑悔則為永失師云釋迦老子壓良為賤你還甘麼若甘去行脚眼在什麼䖏𠰥不甘轉身一句作麼生道。

　　舉智門和尚道何物苦求而不得何物不求而自來何物鐵椎打不破何物晝合而夜開若人會得山僧意琉璃殿上長青苔師云會麼穿破你髑髏拶破你鼻孔。

　　師一日僧侍立次師忽召云某甲僧應喏師云過去諸佛也與麼未來諸佛也與麼僧云和尚又作麼生師便打復云來來僧近前師云我早是無端入屎坑裏是你屎臰氣也不知。

　　舉盤山和尚道似地擎山不知山之孤峻如石含玉不知玉之無瑕師云這老漢生來莾鹵學𠁅顢頇似地擎山如石含玉什麼䖏得這消息來。

　　舉教中道此見及緣元是菩提妙淨明體祖師亦云六塵不𢙣還同正覺師云會麼直饒你向這裏叅見祖師了更買草鞋行脚三千里外也被翆嵓換却眼睛了也還有不甘底麼。

　　舉睦州見僧來云見成公案放你三十棒師云作賊人心虚。

　　舉古者道虚堂閴寂夏修持閉戶踈人恠亦知儂家自有同風事千里無來却肯伊師云說什麼千里無來直得萬里無來鼻孔也在翆嵓手裏僧云和尚只見錐頭利不見鑿頭方師呵呵大𥬇云道什麼僧擬議師以拄杖[起-巳+(乞-乙+小)]出。

　　舉盤山道心若無事萬法不生師云會麼僧云不會師云頼遇你不會山僧拾得口喫飯。

　　舉睦州示眾云放開也在我揑聚也在我師云負入不負出。

　　舉古人道山河石壁不礙眼光師云作麼生是眼又拈𧺫拄杖打禪床一下云須弥山百雜碎即不問你且道娑竭羅龍王年多少。

　　舉舎利弗問須菩提夢中說般𠰥波羅密與覺時是同是別師遂喝云當時若下這一喝免見落三落四須菩提云此義幽深吾不能說此會有弥勒大士當往問之師云果然舎利弗遂迴首問弥勒弥勒云誰名弥勒誰是弥勒者師云什麼䖏去也。

　　舉五洩初叅石頭𦆵到門便問一言相契即住一言不契即去石頭㩀坐五洩拂䄂便行石頭遂召闍梨闍梨五洩迴首石頭云從生至死只是這箇迴頭轉腦作什麼五洩因而有省師云石頭老坐不定把不住似這般檐板漢教去便𠇲又喚迴頭來却被他塗糊一上道我向這裏有箇悟䖏驢年未夢見在。

　　舉古德云擬將心意學玄宗狀似西行却向東徒經累刼終難會會得還歸六道中僧云某甲不會師云苦瓠連根苦甜𤓰徹蔕甜。

　　舉木平叅洛浦問一漚未發時如何浦云移舟諳水脉舉棹別波瀾木平不契後叅盤龍亦如前問龍云移舟不別水舉棹即迷源木平於是大省師云這漢當初於洛浦言下悟去猶校些子却向盤龍死水裏淹殺後来有人問如何是木平[前-刖+合]云不勞斤斧師云果然只在這裏諸禪德大凢發足超方也須甄別邪正識辯[匕/具]偽帶些眼筋始得然雖如是賊過後張弓。

　　舉趙州問南泉知有底人向什麼䖏去泉云山下作一頭水牯牛去州云謝和尚指示泉云昨夜三更月到[穴/忽]師云若不是南泉洎乎打破蔡州。

　　舉法眼示眾云識得橙子周匝有餘雲門道識得橙子天地懸殊師云官不容針𥝠通車馬。

　　舉僧問業縣省和尚諸餘即不問如何是當今施設省云有你這驢漢問僧云恁麼則打鼓弄琵琶去也省云捺胃放屁聲師云然則𠋣[執/力]欺人爭奈事不孤起業縣失却一隻眼還有撿點得出麼若也撿點得出翆巖分坐與你若撿點不出橫案鏌𮢄全正令太平寰宇斬癡頑。

　　舉祖師示眾云吾有一物非青黃赤白男女等相汝等諸人還識麼師云當時忽有个漢出來為眾竭力不惜身命便與掀倒禪床喝散大眾子孫也未到斷絕却有沙弥出來道某甲識祖云你既識喚作什麼云是諸佛之本源神會之佛性祖便打云吾喚作一物尚不中你更喚作本源佛性此子已後設有把茅蓋頭只成得箇知[角*(已/干)]宗徒師便喝云祖禰不了殃及兒孫如今還有不甘底麼。

　　舉僧問汾州如何是接初機句州云你是行脚僧如何是驗𫀃僧句州云西方日出夘如何是正令行底句州云千里馳來呈舊面如何是定乾坤底句州云北俱盧洲長粳米飯食者無貪亦無嗔州云將此四轉語驗天下𫀃僧師云将此四轉語被天下𫀃僧勘破。

　　舉保壽開堂三聖為請主𦆵陞座聖推出一僧保壽便打聖云似恁麼為人瞎却鎮州一城人眼去在壽擲下拄杖便歸方丈師云臨濟一宗掃地而盡因什麼到這裏驀拈起拄杖云什麼䖏去也。

　　舉興化一日與同光帝坐次帝云朕収下中原獲得一寳只是無人酬價興化云略借陞下寳看帝以两手[舒-干+土]開幞頭脚化云君王之寳誰敢酬價師云會麼[匕/具]不掩偽曲不藏直有眼者辨取。

　　舉睦州問僧什麼䖏來僧云那邊劄州云老僧屈僧云和尚即得州云檐枷過狀擗脊便打師云睦州何用繁詞那邊劄擗脊便打。

　　舉先地藏問修山主甚䖏來主云南方來藏云南方近日佛法如何主云啇量浩浩地藏云爭如我這裏插田愽飯喫師云會麼插田愽飯喫言中誰辨的午後打齋鐘金剛曽失色。

　　舉睦州示眾云裂開也在我捏聚也在我時有僧問如何是裂開州云三九二十七菩提𣵀盤[匕/具]如[角*(已/干)][脫-兄+允]即心即佛我且恁麼道你又作麼生僧云某甲不恁麼道州云盞子落地楪子成七片師云會麼相罵饒你接觜相唾饒你潑水。

　　舉雪竇示眾云要知[匕/具]實相為但以上無攀𠈟下絕己躬自然常光現前箇箇壁立千仞師云雪竇與麼為人入地獄如箭。

　　舉五通仙人問佛佛有六通我有五通如何是那一通佛召仙人仙人應諾佛云那一通你問我師云大小瞿曇被這外道勘破了也有傍不肯底出來我要問你如何是那一通。

　　舉古人道牽牛向水東不免官中徭役牽牛向水西不免官中徭役不如隨分納些子師云說什麼納些子盡乾坤大地色空明暗情與無情惣在翆嵓這裏放行則隨緣有地把住則逃竄無門且道放行好把住好。

　　舉僧叅南院𦆵入方丈以手𢫾云敗也院乃拈起拄杖度與僧僧𦆵接院便打師云這僧雖然頂上有光爭奈脚下似[泳-永+(夾/(恭-共))]直饒十字縱橫朝打三千暮打八百。

　　舉古人道無邊利境自他不隔於毫端十𠀍古今始終不離於當念師云手擎日月背負湏弥即不問你新羅國裏一句作麼生道。

　　舉古人道閙市裏識取天子百草頭上薦取老僧雲門道蝦䗫入你鼻孔裏毒蛇穿你眼睛中且向葛藤䖏會取師云雲門大師恁麼道大似和[泥-匕+工][脫-兄+允]墼若無後語疑殺天下人翆岩今日因行不妨掉臂乃竪起拂子云還見雲門麼。

　　舉𠀍尊一日於𣵀盤會上人天普集以手摩胷告大眾云汝等善當觀我紫磨黃金身瞻𠈟令足莫令後悔若言吾[滅-火+大]非吾弟子若言吾不[滅-火+大]亦非吾弟子于時百千万眾一時悟道師云然則膏肓之門不足以發藥翆岩且作死馬醫你等諸人皮下還有血麼。

　　舉南泉一日問黃蘗定慧等學明見佛性此理如何蘗云十二時中不依𠋣一物始得泉云莫是長老見䖏云不敢泉云漿水錢且致草鞋錢教什麼人還蘗便休師云若不同床卧焉知被裏穿。

　　舉古者道露裸裸赤洒洒四維無遮障上下沒可把師云朝游羅浮暮歸檀特即不問你脚跟下一句作麼生道。

　　舉龐居士問馬祖不昧本來人請師高[前-刖+者]眼祖直上覷士云一等無弦琴唯師彈得妙祖直下覷士禮拜祖便歸方丈士隨後云今日弄巧成拙師云且道賔家弄巧成拙主家弄巧成拙還有人揀得出麼若揀得出三十棒一棒也較不得若揀不出來年更有新條在惱乱春風卒未𠇲。

　　舉教中云有諍則生死無諍則𣵀盤師云直得風行草偃響順聲和不求諸聖不重己靈無纖芥可留猶是爭諍法且作麼生是無諍底法。

　　舉古者道三𠀍諸佛不知有師云如䖝[飢-几+(乏-之+虫)]木狸奴白牯却知有師云雪上加霜。

　　舉德山問龍潭久嚮龍潭及乎到來潭又不見龍又不現潭云子親到龍潭山便𠇲師云你識龍潭老麼僧擬議師以拂子驀口打。

　　僧入室舉僧問趙州萬法歸一一歸何所師便喝僧忙然師却問趙州道什麼僧擬議師以拂子驀口打。

　　舉僧問智門祚和尚如何是佛門云踏破草鞋赤脚走如何是佛向上事門云拄杖頭上挑日月師乃問僧會麼僧云不會師乃以頌示之鞋穿赤脚走𫀃僧休大口日月杖頭挑面南看北斗僧便禮拜出師云來來僧乃迴頭師云莫教撞著露柱。

　　舉溈山宥和尚方丈頌云溈山方丈峭峻難上若人踏著氣如礬將師云作家宗師天然有在僧云和尚作麼生師有頌示之翆岩方丈曽無遮障𫀃子入來便見和尚僧便禮拜起師云還見翆岩這箇老漢麼僧擬議師以拂子驀口摵。

　　舉僧問香林如何是𫀃衣下事林云臘月火燒山師乃問僧會麼僧云不會師云你為什麼謾老僧其僧良久云某甲也有箇會䖏師云香林亦須喫棒。

　　小叅舉先百丈因歲暮示眾云你一隊後生經律論固是不知也入眾叅禪禪又不會臘月三十日且作麼生折合去師云灼然諸禪德去聖時遙人心淡薄看却今之叢林更是不得也所在之䖏或聚徒三百五百浩浩地只以飯食豐濃寮舎穩便為旺化也中間孜孜為道者無一人設有十箇五箇走上走下半青半黃會即惣道我會各各自謂握靈蛇之寳孰肯知非洎乎挨拶鞭逼將來直是万中無一苦哉苦哉所謂般𠰥叢林歲歲凋無明荒草年年長就中今時後生𦆵入眾來便自端然拱手受他別人供養到䖏菜不擇一莖柴不般一束十𢫾不霑水百事不干懷雖則一朝快意爭奈三塗累身豈不見教中道寧以𤍠鐵纏身不受信心人衣寧以洋銅灌口不受信心人食上座若是去直饒變大地作黃金攪長河為酥酪供養上座也未為分外若也未是至於滴水寸絲便須披毛戴角牽犁拽杷償他始得不見祖師道入道不通理復身還信施此是决定底事終不虚也諸上座光隂可惜時不待人莫待一朝眼光落地緇田無一簣之功鐵圍䧟百刑之痛莫言不道珎重。

　　偈頌

　　原居(二首)

挂錫西原上玄徒苦問津千峯銷積雪万木自迴春谷暖泉聲[遠-口+(ㄠ-ㄙ)]林幽鳥語新翻思遺隻履深𥬇洛陽人

挂錫西原上誰同振此風卷簾千障日坐石一枝[竺-二+卬]雪嶺書無說衡陽信不通迴觀清景外雲鳥自憧憧

　　三印

一印印[泥-匕+工]賢愚共知裂轉鼻孔頂上金槌

一印印水徒張唇觜未渉流沙洪濤競起

一印印空明月清風爍迦羅眼齋後之鐘

　　春日閑居(四首)

林下春時節融融萬物新睠茲和煦力孰不謂通津

林下春時節幽居境倍清曉雲分岳色流水帶鶯聲

林下春時節遲遲日漸暄不知謌有道泉石自相便

林下春時節誰同狎此心野花開不盡巖檜冷森森

　　布袋和尚(五首)

散誕不拘儀[車*丸]終日拖[泥-匕+工]帶水茫茫竟未知歸教伊從誰雪耻

困來抱囊無語傍觀盡生疑慮未免開献諸人是甚閑家破具

貧道本無遮護舉目知君罔措可憐二月三月是䖏蜂狂蝶舞

莫訝衣裳破碎入㕓且無忌諱撗身要道等人那箇便知圈繢

日暮愛㳺貧里豈是圖他小利分明報你諸人臘水氷霜滿地

　　和[泥-匕+工]合水(五首)

余有一道千聖不到北走南奔相頭買帽是何之道雲橫碧嶠

余有一辨風生岳面舉目千差知君不薦是何之辨僧堂佛殿

余有一說善知時節若人會得眼裏添榍是何之說春寒秋𤍠

余有一劒寒光𠰥練虎嘯風生飛霞走電是何之劒灰頭土面

余有一機聖凢共知拈却鼻孔舉起須弥是何之機淵明皱眉

　　示學者(三首)

赫日光中誰不了底事堂堂入荒草擔簦負笈苦勞心從門入者非家寳演宗乗提祖教千年枯骨何堪咬南北東西歸去来拈得鼻孔失却口

[糸*(平/一)]不看禪不會終日擁炉長瞌睡五湖禪子競頭來眨上眉毛三門外

翆嵓不會禪𠈟面看青天打破大唐國𥬇殺老南泉

　　因雪示眾(二首)

雪雪片片交飛無暫歇萬里江山一樣平要津把斷底時節

文殊印普賢訣杲日當空還漏泄無言童子念摩訶憍梵鉢提長吐舌

　　宗本義

宗本𦆵彰義已賖徒将心識話周遮漁人夜唱歸煙島樵父春行踏落花

　　六相義

成壞惣別同異帝網交叅六義拈起大地山河透出過現未𠀍文殊夢裏楊眉普賢空中彈𢫾三十年後自看且恁和[泥-匕+工]合水

　　頌古十二首

灌水不滿巵運雪不填井吁哉碧眼人迢迢渉䓤嶺絕粒既無功負舂寧有省一花五業開猿嘯諸峯頂

入門何必辨來機潦倒禪和不自知栢樹庭前剛𢫾注翻令平地下針錐

抱拙少林已九年趙州忽長亭前栢可憐無限守株人寥寥坐對千峯色

平常心是道舉步入荒草翻[嗟-工+匕]王老師到底不能曉玉兔金烏任飛走

桃花見後謂無疑壯志由來本是伊若問玄沙言未徹現前贓物自家知

趙州有語喫茶去明眼𫀃僧皆賺舉不賺舉未相許堪笑禾山[角*(已/干)]打鼓

杖林山下竹筋鞭頭尾拈來惣一般莫恠玄沙不出嶺他家元是釣漁舡

言中辨的老禪和驀直䑓山路不蹉勘破却囬人莫問岳陽舡子洞庭波

踏[前-刖+者]秤槌硬似鐵矇瞳禪和猶未瞥三冬嶺上火雲生六月長天降大雪

杜禪和杜禪和一箇餬餅無奈何礼拜任君頭[前-刖+者]地海東舩子過新羅

洞山有語麻三斤𫀃子擎拳要問津因憶舊年看草字張顛顛後更無人

休問藏身北斗撩他露柱煩惱𨁝跳撞入燈籠穿却湖南長老

　　因僧舉泐潭頌乃有頌示之

北斗藏身事不孤韶陽由是䘮殘軀而今澤國𡸁綸者猶把鯹鱣誑懵夫

　　留僧

侍余凾丈二三秋日損由來道未詶何事[角*(已/干)]衣輕取別鉢囊猶挂樹梢頭

　　數珠

落落循環在手茫茫未知出跳雖然本自圎成爭奈其中一竅放行怛[卄/(ㄗ*(立/生))][舒-干+土]光把住毗沙匿曜有時捉向手中貴與𫀃僧取笑

　　南峯師子山

狀奪西河類雄雄鎮此峯爪牙終不露狐兎自潜蹤

　　雲門上菴

草堂危構𠰥耶西九夏幽居景物竒簾卷乱峯初雨後白雲流水自相隨

　　送化士(二首)

化門[舒-干+土]卷豈同時出塞還須斬萬機道㤗却旋林下日卷簾閑看岳雲歸

　　送文禪者

禪人別我訪南宗吳楚山川去幾重莫謂臨歧無可贈萬年松在祝融峯

　　送寧首座

一語通諸密開權渉化門當機如有路北斗坐南坤

　　送就維那

振錫歸韶石重来欵竹扉無言宣祖意溢目太陽輝

　　送華禪者

一字不出頭十字不挑脚可惜少林人端坐無斟酌孰云錯金錫高擎返故鄉清風浩浩生寥廓

　　送𦖟山主

故國曽不住他鄉無暫留肩橫一枝錫何䖏問蹤由

　　[寄-大+(立-一)]慈濟大師

凛凛氷風臨晚景環爐獨坐雙峯頂茫茫六合曽未知月冩千江萬江影

　　[寄-大+(立-一)]福嚴禪師(二首)

跡遁寒岩雲鳥絕隂崖流水花微發昨夜天風掃石床寥寥坐對三生月

一業落兮天下秋古今人事謾悠悠皇㤙三讓名還大千載[匕/具]風詠莫𠇲

　　[寄-大+(立-一)]雲蓋鵰禪師

情忘應許道相交肯謂川途有所遙月皎五峯湘水白雲蒸石廩露偏饒

　　[寄-大+(立-一)]南華慈濟禪師

曹溪何幸示來書忽憶當年在大愚堪笑堪悲無限事甜𤓰生得苦葫蘆

握草為金未足竒韶陽風骨與誰知年來老大渾無用應對盧公獨斂眉

　　[寄-大+(立-一)]木山長老

刊石𠇲誇自點頭武陵法道𣣔誰醻年來應是慵開眼獨坐龍門見九州

　　[寄-大+(立-一)]龍王進長老

南北山居道不殊不殊猶未得通途龍峯地暖花應秀石廩雲寒萬仞孤

　　與李君行者

辭家日久慕叅禪不憚崎嶇甚可憐報汝速湏歸故里䦨冬耕取昔年田

　　暮冬𣄆懷

雪壓恠松枝𣣔折衰病畏寒長擁爐添薪坐久眼忽瞑偃卧不知山月晡

　　瞻木平道人

岳頂雲披清風皃古一漚未形万機起縷道極致淳行敦亡矩[稽-匕+〦]首木平不勞斤斧

　　禪人[冗-几+(舄-臼+(〡*日))]余[匕/具]固命余賛

頂高頰拳祖佛之怨唇尖鼻缺禪庭之孽天下人憎這箇老傑

十五十六天輪地軸日面月面神嘷[鬼-(白-日)]哭少室從風竹馬年而今莫問胡家曲(咄)

　　自詒一首

壞𫀃曽披蒙雪頂遶軒松竹冷相侵虚堂夜永坐將半花落嵓前知幾深

　　山居四首

片片殘紅隨[遠-口+(ㄠ-ㄙ)]水依依煙樹帶斜陽橫笻石上誰相問猿嘯一聲天外長

靜聽凉飈遶洞溪漸看秋色入冲微漁人撥破湘江月樵父踏開松子歸

壠麥重重覆紫煙太平時節見豐年野雲忽散孤峯出列𣲖橫飛落澗泉

凍把巖根雪尚稠暮雲閑鏁[遠-口+(ㄠ-ㄙ)]峯頭地爐骨柮高燒起石銚烹茶時一甌

　　[前-刖+合]雲峯正大師(二首)

溢目江山雪正深𣄆庭寒色尚沉沉尤忻象外有良契時以嘉言慰此心

竹齋欹枕病方迴春餤梅花忽[寄-大+(立-一)]來珎重此㤙何以報榰笻時上石樓䑓

　　[寄-大+(立-一)]道友

散盡浮雲落盡花到頭明月是生涯天𡸁六幕千山外何䖏清風不舊家

　　對菊

澹然金菊映秋光底事無人泛玉觴翻憶陶潜舊池上肯教和草過重陽

　　退居[寄-大+(立-一)]承天偶作(五首)

道薄常慙繼祖猷退居嵓石任春秋齋時自有盂羹飯六合清風卒未休

道薄常慙繼祖天瞬眸金色已虚傳而今猶舉僧伽服端坐鷄峯誑後賢

道薄常慙繼祖燈老來林下𥬇盧能抱腰特石長三尺不愧黃梅會裏僧

道薄常慙繼祖心九年何事絕知音到頭無頼空迴首皮髓分拏直至今

道薄常慙繼祖門隨家豐儉且安貧掌間日月須弥走把住南星對北辰

　　十二時歌

鷄鳴丑眹兆之前還乱走夢裏論量幾万般天明無是虚開口

平旦寅山何大地掌中擎金剛熖裏空彈𢫾碧眼胡僧來未能

日出夘炟赫威光無剩少茫茫宇宙未知歸競向途中闘機巧

食時辰南北東西誰是親鉢裏不逢香積飯深慙枉作出家人

禺中巳信手拈來無不是迷却南街走北街草鞋踏破因誰置

日南午翻出囊中無一縷銅頭鐵額知未知草偃風行立千古

日眣未休話[匕/具]如論實義官家不許夜行人誰教醉酒街頭睡

晡時申遊子前來問要津鉢盂打破渾閑事茶𥂁少了却生嗔

日入酉朝參暮請何曽有不如靜坐念金剛從他𥬇破𫀃僧口

黃昬戌一點寒燈照幽室鐘鼔喧轟閙一場摩訶般𠰥波羅密

人定亥啐啄之機遭哂恠自從胡亂知幾年不曽少人一文債

夜半子開眼尿床到如此老胡猶自渉崎嶇石塔空留鎮熊耳

　　師嘉祐七年七月將示寂上堂有頌

住𠀍六十五年為僧五十七夏玄徒休問指歸鼻孔大頭向下

住雲峯恱禪師語録

　　恱禪師語者青山白雲開遮自在碧潭明月撈摝方知鐵石崩崖霜弓劈箭不受然燈記莂自提三印正宗假令古佛出頭也下一椎定當前則激恵南老子出泐潭死水而印慈明後則[(共-八+隹)*力]祖心禪師撥大愚寒灰而見黃檗看儂兩[前-刖+(者-日+目)]須天下碁客受先破此一塵与四海禪宗點眼有懷疑者是不肯山谷道人擬欲全提且救取。

　　無為居士黃　庭堅　題


國家圖書館善本佛典第 48 冊 No. 8939 古尊宿語錄


　　潭州雲蓋山會和尚語録序

　　湘中苾蒭　文政　　述

　　李唐朝有禪之傑者馬大師[打-丁+(雨/匆)]江西泐潭出門弟子八十有四人其角立者唯百丈海得其大機海出黃蘗運得其大用自餘唱導而矣運出獎獎出顒顒出沼沼出念念出昭昭出圎圎出會會初住袁州楊𭭛後止長沙雲蓋當時謂海淂其大機運淂其大用𠔥而得者獨會師欤師二居法席凡越一紀振領提綱應機接誘富有言句不許抄録衡陽守端上人默而記諸編成一軸愚仰會師之名久矣因就端求其編軸焚香啟讀大矣哉師之機辯也若巨靈神擘開太華首陽河流迅急曽無凝滯匪上上大乗根器曷䏻湊之乎端命愚為序貴師之道𣴑傳天下且會師之名與道深於識者悉聞之故不可辤飾但實序其由師袁州冝春人姓冷氏落[肆-聿+((彰-章)/犬)]於潭州瀏陽道吾山俗齡五十四卒於雲蓋山塔存焉。

　　皇祐二年仲春既望日序

　　題楊𭭛會老語録

　　無為子楊　傑

　　楊𭭛會老𨂍三脚驢入水牯牛隊中拽杷牽犁種田博飰撗吹玉笛飽吞栗蒲四十年来叢林以為竒特豈不聞三𠀍諸佛說夢諸方老宿說夢是楊𭭛當日語不知楊𭭛自作夢後還覺也未𠰥要清風再振舊令重行明眼底人試將此録看。

　　元祐三年立春日望海樓書

袁州楊𭭛山普通禪院會和尚語録

　　江寧府保寧禪院嗣法小師　仁勇　編

　　師在筠州九峰山受䟽了披法衣乃拈起示眾云會麼若也不會今日無端走入水牯牛隊裏去也還知麼筠陽九岫萍寔楊𭭛乃陞座時有僧出眾師云漁翁未擲釣躍鱗衝浪来僧便喝師云不信道僧撫掌歸眾師云消得龍王多少風問師唱誰家曲宗風嗣阿誰師云有馬[騎-大+(立-一)]馬無馬步行進云少年長老足有機籌師云念你年老放你三十棒問如何是佛師云三脚驢子弄蹄行進莫只者便是師云湖南長老問人法俱遣未是𫀃僧極則佛祖雙亡猶是學人疑處未[審-釆+米]和尚如何為人師云你只要勘破新長老進云與麼則旋斫生柴帶[葉-廿+卄]燒師云七九六十三。

　　師云更有問話者麼試出眾相見楊𭭛今日性命在你諸人手裏一任撗拖倒拽為什麼如此大丈夫児須是當眾决擇莫背地裏似水底捺葫蘆相似當眾引驗莫便面赤有麼有麼出來决擇看如無楊𭭛失利師𦆵下座九峰勤和尚把住云今日喜得箇同叅師云同叅底事作麼生九峰云九峰牽犁楊𭭛拽杷師云正當與麼時楊𭭛在前九峰在前九峰擬議師托開云將謂同叅元來不是。

　　師入院上堂僧問如何是楊𭭛境師云獨松嵓畔秀猿向下山啼進云如何是境中人師云貧家女子携籃去牧童撗笛望源歸。

　　師乃云霧鎻長空風生大野百草樹木作大師子吼演說摩訶大般𠰥三世諸佛在你諸人脚跟下轉大法輪𠰥也會得功不浪施𠰥也不會莫道楊𭭛山勢嶮前頭更有最高峰。

　　上堂云百丈把火開田說大義是何言歟楊𭭛兩日種禾亦有箇竒特語乃云逹磨大師無當門齒。

　　上堂楊𭭛一要千聖同妙布施大眾拍禪床一下云果然失照。

　　上堂楊𭭛一言隨方就圎𠰥也擬議十萬八千下座。

　　上堂楊𭭛一語呵佛叱祖明眼人前不得錯舉下座。

　　上堂楊𭭛一句急着眼覷長連床上拈𢁈把筯下座。

　　上堂僧問急水江頭湏下釣如何釣得巨鼇歸師云撒手長空外時人惣不知進云知底事作麼生師云雲生嶺上進云作家宗師天然猶在師云念言語漢　師乃云不見一法是大過患拈起拄杖云穿却釋迦老子鼻孔作麼生道得[脫-兄+允]身一句向水不洗水處道將一句来良久云向道莫行山下路果聞猿呌断膓聲。

　　上堂拍禪床一下云只箇心心心是佛十方𠀍界最靈物釋迦老子說夢三𠀍諸佛說夢天下老和尚說夢且問諸人還曽作夢麼𠰥也作夢向半夜裏道將一句來良久云人間縱有真消息偷向楊𭭛說夢看叅。

　　上堂坐断𠃵坤天地黯黑放過一着雨順風調然雖如是俗氣未除在僧問𣣔免心中閙應須看古教如何是古教師云𠃵坤月明碧海波澄進云未[審-釆+米]作麼生看師云脚跟下進云忽遇洪波浩渺時如何師云放過一着十字縱撗又作麼生僧便喝撫掌一下師云看者一貟戰將進云打草蛇驚師云也要大家知　師拈起拄杖云一即一切一切即一劃一劃云山河大地天下老和尚百雜砕作麼生是諸人鼻孔良久云劒為不平離寳匣藥因救病出金瓶喝一喝卓一下叅。

　　上堂秋雨洗秋林秋林咸翆色傷嗟傅大士何處[尋-口+几]弥勒。

　　上堂薄福住楊𭭛年来氣力衰寒風凋敗業猶喜故人歸囉唻哩拈上死柴頭且向無煙火。

　　上堂楊𭭛無𣅀的種田愽飰喫說夢老瞿曇何處覔蹤跡喝一喝拍禪床一下叅。

　　上堂凡聖不存佛祖何立大眾清平𠀍界不許人攙奪行市。

　　上堂楊𭭛乍住屋壁踈滿床皆布雪[匕/具]珠縮却項暗嗟吁良久云翻憶古人樹下居。

　　後住潭州雲蓋山海會寺語録

　　[舒-干+土]州白雲峰嗣法小師　守端　　編

　　師於興化寺開堂府主龍[囗@(ㄙ/十/回)]度䟽與師師𦆵接得乃提起云大眾府主龍[囗@(ㄙ/十/回)]駕部諸官盡為你諸人說第一義諦了也諸人還知麼𠰥知家國安寧事同一家𠰥不知曲勞僧正度與表白宣讀且要天下人知表白宣䟽了乃云今之日賢侯霧擁海眾臨筵最上上乗請師敷演師云𠰥是最上上乗千聖側立佛祖潜蹤何故如此為諸人盡同古佛還信得及麼𠰥信得及大家散去𠰥不散去山僧謾你諸人去也遂陞座拈香云此一瓣香祝延
今上皇帝聖壽無窮又拈香云此一瓣香奉為知府龍[囗@(ㄙ/十/回)]駕部諸官伏願常㞐祿位復拈香云大眾還知落處麼𠰥也不知却為注破奉酧石霜山慈明禪師法乳之㤙山僧不免薰天炙地去也便燒淨行大師白槌云法筵龍象眾當觀第一義師云大眾早是落二落三了也諸人何不負丈夫之氣𠰥不然者有疑請問僧問昔日梵王請佛天雨四花府主臨筵有何祥瑞師云片雲[(冰-水+〡)*ㄆ]岳面浪自靜瀟湘進云大眾霑恩學人礼謝師云断頭舡子下楊州僧問埋兵掉闘即不問今日當埸事𠰥何師云楊𭭛入界来未曽逢見者作家僧以手劃一劃師云分身兩處看　師乃云更有問話者請出來諸供養中法供養㝡勝𠰥[打-丁+(雨/匆)]祖宗令下祖佛潜蹤天下黯黑豈容諸人在者𫟚立地更待山僧開兩片皮雖然如是且向第二機中說些葛藤繁興大用舉步全真既立名真非離真而立立處即真者裏須會當處發生隨處解[脫-兄+允]此喚作閙市裏上竿子是人惣見你道金不慱金一句作麼生道還有人道得麼試出來踣跳看如無山僧今日失利但某此際榮幸伏遇知府龍[囗@(ㄙ/十/回)]通判駕部洎諸官僚請住雲蓋道場可謂諸官願弘深廣為國忠臣建立法幢上嚴帝祚然願諸官壽齊山岳𣱵佐　明君作大股肱為佛施主諸院尊宿在會信心𠀍𠀍生生共營大事久立珎重。

　　上堂春雨普潤一滴滴不落別處拈拄杖卓一下云會麼九年空面壁年老轉心孤。

　　𡻕旦上堂僧問舊𡻕已隨殘[膜-大+(句-口+匕)]去今日新春事𠰥何師云鉢盂裏滿盛進云與麼則三年逢一閏九月是重陽師云野火燒不盡春風吹又生進云專為舉似諸方去也師云你道雲[前-刖+盍]末後一句作麼道進云七九六十三師云念言語漢　師乃云春風如刀春雨如膏律令正行萬物情動你道脚踏寔地一句作麼生道出來向東湧西沒處道看直饒道得也是梁山頌子。

　　上堂寅朝清旦古今惣見更問如何也是癡漢。

　　上堂一塵𦆵舉大地全[(冰-水+〡)*ㄆ]拈起拄杖云如今舉也卓禪床一下云山河大地塞却諸人眼睛有不受人謾底出眾道看良久云玉笛撗吹動天地未曽逢着箇知音叅。

　　上堂身心清淨諸境清淨諸境清淨身心清淨還知雲[前-刖+盍]老人落地處麼乃云河裏失錢河裏摝下座。

　　上堂雲[前-刖+盍]是事不如說禪似吞栗蒲𠰥向此處會得佛法天地懸殊。

　　上堂三春将杪四海廓清風恬浪靜是人知有且道将長就短一句作麼生道良久云幾度黑風翻大海未曽聞道釣舟傾叅。

　　上堂拈拄杖卓一下云大眾逹磨縱有真消息也落諸人第二機叅。

　　上堂景色乍晴物情[舒-干+土]㤗舉步也千身弥勒動用也隨處釋迦文殊普賢惣在者裏眾中有不受人謾底便道雲[前-刖+盍]和麩粜麵然雖如是布袋裏盛錐子。

　　上堂有句無句如藤𠋣樹文殊維摩撒手歸去雲[前-刖+盍]與麼道也是看錮鏴更有後語不得錯舉下座。

　　上堂阿呵呵是什麼僧堂裏喫茶去下座。

　　上堂擲下拄杖云釋迦老子着跌偷𥬇雲[前-刖+盍]乱說雖然𠀍界坦平也是將勤補拙叅。

　　叅　駕部歸寺上堂釋迦老子為先鋒弥勒大士為殿後眾中還有[前-刖+者]力者麼出眾来與雲[前-刖+盍][前-刖+者]力看如無雲[前-刖+盍]自逞神通也三五日出入相看首座大眾你且道於者裏還有隔礙底道理麼上座僧堂裏展鉢時與上座同展睡時與上座同[睡-┴+山]立地時與上座同立地長者長法身短者短法短弥勒運用與去来何處有間隔𨿽然如是你且道雲[前-刖+盍]在舡頭在舡尾眾中還有靈利底𫀃僧覷得見麼良久云人人盡道平地險登樓方覺[遠-口+(ㄠ-ㄙ)]山青叅。

　　上堂雪雪處處光輝明皎㓗黃河凍鎻絕纖流赫日光中須迸烈須迸烈郍吒頂上喫蒺䔧金剛脚下流出血下座。

　　上堂踏[前-刖+者]秤鎚硬似鐵啞子得夢向誰說湏弥頂上浪滔天大洋海底遭火𤑔叅。

　　上堂雲[前-刖+盍]不會禪只是愛噇眠打動震天雷不直半分錢。

　　上堂拍禪床一下云休戀江湖五六月収取絲輪歸去来。

　　上堂舉古人一轉公案布施大眾良久云口只好喫飰。

　　楊𭭛詮老来師上堂拈花付嘱有屈當人面壁九年胡言漢語當人分上把断𠃵坤且道作麼生是把断𠃵坤底句還有人道得麼如無雲[前-刖+盍]失利。

　　楊畋提刑山下過師出接提刑乃問和尚法嗣何人云慈明大師楊云見箇什麼道理便法嗣他云共鉢盂喫飰楊云與麼則不見也師捺[月*(恭-共+夾)]云什麼䖏是不見楊大𥬇師云湏是提刑始得師云請入院燒香楊云却待回来師乃献茶信楊云者箇却不消得有甚乾嚗嚗底禪希見示些子師𢫾茶信云者箇尚自不要豈况是乾嚗嚗底禪楊擬議師乃有頌示作王臣佛祖罔措為𢫾迷源殺人無數楊云和尚為什麼就身打刼師云元來却是我家裏人楊大𥬇師云山僧罪過萬壽先馳馳書至師問萬壽峰前師子吼當人返擲事如何僧云踣跳上三十三天師云與麼則雲[前-刖+盍]直下覷也僧云草賊大敗師云更不𠕂勘且坐喫茶。

　　龍興孜老遷化僧馳書至師問𠀍尊入[滅-火+大]槨示雙趺和尚歸具有何相示僧無語師搥𮌎云蒼天蒼天。

　　慈明遷化僧馳書至師集眾掛真舉哀師至真前提起坐具云大眾會麼遂𢫾真云我昔日行脚時被者老和尚將一百二十斤擔子放在身上如今且得天下太平却顧視大眾云會麼眾無語師搥𮌎云嗚呼哀哉伏惟尚饗。

　　慈明忌晨設齋眾集師至真前以兩手捏拳安頭上以坐具劃一劃打一圎相便燒香退身三步作女人拜首座云休捏怪師云首座作麼生首座云和尚休捏怪師云兎子喫牛妳第二座近前打一圎相便燒香亦退身三步作女人拜師近前作聽勢第二座擬議師打一掌云者[泳-永+(夾/(恭-共))]桶也乱做送武泉常老出門乃問出門便作還鄉計到家一句作麼生道泉云和尚善為住持師云與麼則身隨寒影去脚大草鞋寛泉云和尚善為開田師云兎子何曽離得窟。

　　一日三人新到師問三人同行必有一智提起坐具云叅頭上座喚者箇作什麼僧云坐具師云真箇郍僧云是師云喚作什麼僧云坐具師顧視左右云叅頭却具眼又問第二上人欲行千里一步為初如何是㝡初一句僧云到和尚者裏爭敢出手師以手劃一劃僧云了師展兩手僧擬議師云了又問第三上人近離什麼處僧云南源師云楊𭭛今日被上座勘破且坐喫茶。

　　一日七人新到師問陣勢既圎作家戰将何不出陣與楊𭭛相見僧以坐具便打師云作家僧又打師云一坐具兩坐具又作麼生僧擬議師背面立僧又打師云你道楊𭭛話頭落在什麼處僧𢫾面前云在這裏師云三十年後遇明眼人不得錯舉且坐喫茶。

　　一日道吾供養主馳書至師問春雨霖霖無暫息不觸波瀾試道看主云適来已通信了師云者箇是道吾底那箇是化主底主𢫾云春雨霖霖師撫掌大𥬇云不直半分錢主便喝師云者[目*(宭-尹+工)]漢向道不直半分錢又惡發作什麼主撫掌一下師云且坐喫茶。

　　一日石霜供養主至師問征行戰將假道經過劄寨既圎何不與楊𭭛草戰主云昔時謬向途中覔今日親逢老作家師云楊𭭛且輸小捷去也主便喝師云乱做作什麼主将坐具劃一劃師云齋後鍾主云噓師云只者箇別更有在主無語師云敗將不斬且坐喫茶。

　　師問僧楊𭭛路僻高步何來僧云和尚幸是大人師云嗄僧云和尚幸是大人師云楊𭭛近日耳聾且坐喫茶。

　　師問僧秋色依依朝離何處僧云去夏在上籃師云不渉程途一句作麼生道僧云两重公案師云謝上座[前-刖+合]話僧便喝師云郍裏學得者虚頭来僧云明眼尊宿難謾師云與麼則楊𭭛隨上座去也僧擬議師云念你鄉人在此放你三十棒。

　　師問僧雲深路僻高步何来僧云天無四壁師云踏破多少草鞋僧便喝師云一喝两喝又作麼生僧云你看者老和尚師云拄杖不在且坐喫茶。

　　師問僧敗業堆雲朝離何處僧云觀音師云觀音脚跟下一句作麼生道僧云適来已相見了師云相見底事作麼生僧無語師云第二上座代叅頭道看僧亦無語師云彼此相鈍置。

　　一日八人新到師問一字陣圎作家戰將何不出陣與楊𭭛相見僧云和尚照顧話頭師云楊𭭛今日抱馬拖旗去也僧云新戒打退鼓師云道僧擬議師云道僧撫掌一下師云謝上座[前-刖+合]話僧無語師云將頭不猛累及三軍且坐喫茶。

袁州楊𭭛會和尚語録


國家圖書館善本佛典第 48 冊 No. 8939 古尊宿語錄


潭州道吾真禪師語要

　　開堂日表白宣[跳-兆+(梳-木-、)]罷乃云請和尚不勞謙讓為眾舉[揚-旦+(且-＝+一)]師云直饒与麼道也落弟三綣便陞座上首白鎚了師云便与麼觀得一時[前-刖+者]便𠰥論玄微見与不見一時㪬[目*(宭-尹+工)]時有僧問承師有言明暗两字截断眾𣴑請師便道師云作麼生道僧云作家師便喝僧撫掌師云恰是問三千劒客無施用便卷朱簾賀太平時如何師云逼塞虚空內開張日月前進云恁麼則千花岩畔澄孤月五鳳樓前舞纛旗去師云白雲千里万里僧拂袖歸眾師云[目*(宭-尹+工)]問疋馬單鏘請師布陣師云分為两叚僧撫掌師云你又作麼生僧無語師喝云[目*(宭-尹+工)]漢乃云一問一[前-刖+合]未有休期直饒你問到未来際我也[前-刖+合]到未来際所以古人喚作無盡法藏亦喚作無碍辨門且道如今喚作無盡法藏是無碍辨門是還有道得底麼試出来道看如無拄杖子為你諸人道去也以拄杖劃一劃云一時領過下座。

　　師在北禪上堂云青山峭峻白日如梭龍門無客閙市人多諸人且道即今下菜行頭有幾人納稅百姓時有僧出禮拜師云北禪寺裏却有一箇僧問不落二三請師速道師云前三點後三點僧便喝師亦喝僧禮拜師云有恁麼[目*(宭-尹+工)]漢。

　　師上堂舉洞山云五䑓山上雲蒸飯佛殿堦前狗尿天[幡-釆+米]竿頭上𤋎䭔子三箇胡孫夜播錢師云老僧即不然三面狸奴脚踏月两頭白牯手拏煙戴冠碧兎立庭栢[脫-兄+允]殻烏龜飛上天老僧葛藤尽被汝諸人覷破了也洞山老人甚是竒特雖然如是只行得三步四步且不過七跳八跳且道譊訛在什麼䖏老僧今日不惜眉毛一時布施良久云叮嚀損君德無言真有功任従滄海變終不為君通。

　　上堂云[拗-力+刀]折秤衡将什麼定斤两拈却鉢盂𢁈筯将什麼喫粥飯不如向三家村裏東卜西卜忽然卜[前-刖+者][脫-兄+允]却鼻孔。

　　上堂拈拄杖卓一卓喝一喝云你還肯麼你𠰥肯心肝五臟頭目髓腦一時属老僧你𠰥不肯心肝五臟頭目髓腦一時分付擲下拄杖便下座。

　　上堂一切智智清淨無二無二分又道無法可說是名說法且道龍宮海藏甚䖏得来良久云三要點開天地眼一曲無𥝠豁古今。

　　上堂舉僧問首山如何是佛山云新婦[騎-大+(立-一)]馿阿家牽師乃有頌手提巴鼻脚踏尾𠈟面看天聽流水天明送出路傍邊夜靜還歸茅屋裏。

　　上堂云直上直下如何𢫾南十字[糸*(彳*(前-刖+(之-、)))]橫作麼生提綱良久云風散乱雲長空靜夜深明月照[穴/忽]前。

　　上堂云師子兒哮吼龍馬駒𨁝跳古佛鏡中明三山孤月皎乃作舞下座。

　　上堂乃喚維那令昨日四人新到人事新到𦆵出師乃云雖是小過令人大怒新到𦆵展坐具師云當為空王如来作禮便歸方丈。

　　上堂云遍界元正又逢令節問諸禪人是生是[冰-水+(威-女+大)]紅日長輝玉輪圎缺疾㷔過鋒眼中電掣髑髏常吟是决不决汝等諸人還拜父毌墳靈也無良久云人行荒草裏[鬼-(白-日)]哭密林間。

　　上堂僧問凝然便會時如何師云老鼠尾上帶研槌問王老夜燒錢意𣅀如何白日看星月僧擬議師云會麼僧云不會師乃云王老夜燒錢白日看星月磕額禮慈尊手把冥香𤑔。

　　上堂拈拄杖卓一卓喝一喝乃云一喝一卓眼生八角鼻孔吒沙眉毛卓朔𠰥也會得西山月落𠰥也不會胡餅䬪飥下座。

　　上堂僧問如何是第一句師云直下衝雲際東山絕徃来問如何是第二句師云面前渠不見背後稱[冗-几+免]苦問如何是第三句師云頭上一堆塵脚下三尺土問如何是佛師云洞庭無蓋古人道来時不將絲頭来去時不将絲頭去意𣅀如何師云三生六十刼未是長期僧無語師云會麼僧云不會師云洞庭八百里未是闊問如何是真如躰師云夜义屈[月*(恭-共+夾)]眼睛黑問如何是真如用師云金剛杵打䥫山摧問如何是透出𠃵坤句師云棒下最分明僧無語師乃云透出𠃵坤句未語先剖陳屈躬来更問棒下取分明。

　　上堂眾集師以拄杖擲下来隨後跳下眾擬散師乃召大眾眾囬首師乃云為老僧収取拄杖便歸方丈。

　　上堂云開心[木*(宛-(夗-夕)+匕)]子盛[將-爿+(冰-水+〡)]来無縫合盤合取去擬思量何刼悟看取眉毛有幾許去。

　　上堂云夜来雷声聚地今朝細雨霏霏乾枯滋潤万物萌芽且道嘉州大象髭[肆-聿+((彰-章)/(泳-永+頁))]長得多少還有道得者麼𠰥也道得陝府鐵牛是常不輕菩[卄/(ㄗ*(立/生))]𠰥道不得土宿拽[脫-兄+允]你鼻孔。

　　上堂𠰥㩀祖令到這裏惣湏忙然放老僧一線且向眉睫裏東覷西覷。

　　上堂僧問如何是第一玄師云釋尊光射阿難肩如何是第二玄師云孤輪眾象攅如何是第三玄師云泣向枯桑淚漣漣問如何第一要師云最好精麄照如何是第二要師云閃爍𠃵坤光晃耀如何是第三要師云路夾青松老問如何是先照後用師云語路分明說投針不囬避如何是先用後照師云金剛覿面親分付話道分明好好陳如何是照用同時師云祖佛道中行路異森羅影裏不㽞身如何是照用不同時師云清凉金色光先照峨嵋銀界一時鋪乃云叅湏實叅學湏實學又湏要明古人血脉且道作麼生是古人血脉良久云智不到䖏切忌道著。

　　上堂云寒風浩浩無時節浪打懸崖石頭烈洞庭湖裏釣船傾雪路行人山路絕清風月白透幽関畢竟以何為妙訣下座。

　　上堂向上一路千聖不傳學者勞形如猿捉影你等諸人還明得這時節麼𠰥明得去天上人間堪受供養𠰥明不得𨶒羅老子眼目分明。

　　上堂汝等諸人尽學佛法非即便言非是即便言是直湏緇素分明不得錯認定盤星好珎重。

　　上堂有僧問如何是常𤋜師云針鋒上湏弥如何是寂𤋜師云眉毛裏海水如何是本来𤋜師云草鞋裏踣跳師乃云寂𤋜常𤋜本来𤋜草鞋底下常踣跳要會針鋒上湏弥眉中海水常渺渺。

　　上堂云如天普蓋似地普擎三𠀍諸佛惣在你鼻孔裏三十年後不得𦍬負老僧。

　　上堂普化明打暗打布袋撗撒竪撒石室行者踏碓因甚忘却下脚。

　　上堂舉僧問大隋刼火洞然大千俱壞未[審-釆+米]這箇壞不壞隋云壞僧云與麼則隨他去隋云隨他去又問龍濟刼火洞然大千俱壞未[審-釆+米]這箇壞不壞濟云不壞僧云為什麼不壞濟云為同大千此二老宿一人道壞一人道不壞且道壞底是不壞底是會麼壞与不壞俱非內外不隔纖毫[尋-口+几]常面對。

　　上堂問如何是奪人不奪境師云庵中閑打坐白雲起峯頂如何是奪境不奪人師云閃爍紅霞散天童指路親如何是人境两俱奪師云剛骨尽隨紅影沒苕苗惣逐白雲消如何是人境俱不奪師云久旱逢初雨他鄉遇舊知問如何是賔中賔師云誰說有踈親如何是賔中主師云磕額無囬互對面与誰陳如何是主中賔師云瑞雲空裏布霹靂震𠃵坤如何是主中主師云古皇令高舉巧辨徒申吐問如何是正中来曰皎㓗乹坤震地雷如何是正中偏曰諸子投来見大仙如何是偏中正曰万水千山明似鏡如何是𠔥中至曰施設[糸*(彳*(前-刖+(之-、)))]橫無所畏如何是𠔥中到曰黑白未分已前過師乃云古人道主賔元不異問[前-刖+合]理俱全同安又云賔主睦時全是妄君目合䖏正中邪一等是出𠀍尊宿接物利生言教有異為復見䖏偏枯為復利生不普明眼底人通箇消息。

　　上堂云有物先天地無形本寂寥能為万象主不逐四時凋且道是什麼物還識得麼𠰥識得乹坤大地森羅洞明𠰥也不識被物拶[前-刖+者]轉身不得。

　　上堂云古人道認[前-刖+(者-日+目)]依前還不是實難會土宿頷下髭[肆-聿+((彰-章)/(泳-永+頁))]多波斯眼深鼻孔大甚竒怪歘然透過新羅界。

　　上堂云古今日月依舊山河𠰥明得去十方薄伽𣑽一路𣵀盤門𠰥明不得謗斯經故獲罪如是。

　　上堂云鋒刃上踣跳微塵𫟚走馬勞勞去復来箇是知音者。

　　上堂云昨日三人新到出来人事僧才出禮拜師云不落平常卦筮直[這-言+木]来情僧云和尚休得也師云此由是落平常僧云恰是歸眾師云龍虵易辨𫀃子難瞞下座。

　　勘辯

　　師問僧先行不到末後太過僧擬提起㘴具師指云離却㘴具作麼生道僧云和尚那[衣-〦+重]得這消息来師便打僧擬提㘴具師又打云[目*(宭-尹+工)]漢僧擬議師又打云且㘴喫茶僧便㘴師云什麼䖏来僧云石霜師云怪得。

　　師問僧有一事借問上座只是不得打老僧僧云[前-刖+者]甚来由師提起㘴具云爭奈這箇何僧云莫乱做師便打僧云莫乱做莫乱做師又打云且㘴喫茶僧云適来道[前-刖+者]甚来由和尚為什麼却打某甲師云你適来去什麼䖏来僧無語師乃搥胷一下。

　　師問僧昨日㽵上已相見了也今日人事又作麼生僧云合耴狗口師云也是僧便打師云老僧過在什麼䖏僧云𠕂犯不容師却云将謂是箇漢師便打云叅堂去。

　　數人新到禮拜師云惣是浙𫟚師僧僧云猢孫向火師云踣跳作麼僧云今日得見和尚師云伏惟尚響僧無語師便打。

　　師在慈明會[衣-〦+重]一日提螺師一籃遶院云賣螺師令眾下語皆不契有一老宿揭簾見以目頋視師放身便卧師放籃子便行。

　　師問僧什麼䖏来僧云堂中来師云聖僧道什麼僧近前不[審-釆+米]師云東家作馿西家作馬僧云過在什麼䖏師云万里崖州。

　　師問僧甚䖏来僧云殿寮𫟚来師云釋迦老子作何面孔僧便喝師云作麼僧又喝師云恰是僧云一任踣跳師便打。

　　一日新到人事乃云請和尚相看師云不易道得且㘴喫茶泐潭專使禮拜乃云德華禮拜師云是箇浙裏師僧云不消如是師云由是舊時氣息僧云喏師云喏即且致別作麼僧良久云一任踣跳師撫掌一下。

　　師一日不安僧問訊次乃云和尚近日尊位如何師云粥飯頭不了事僧無語師鳴𢫾一下。

　　王提刑問璉三生云某甲四十年為官作麼[脫-兄+允]得此塵去生無對師代云一任踣跳又看上峯路璉云這箇是上峯路提刑云寺在上頭那璉云是提刑云恁麼則不去也璉無語師代云今日勘破。

　　偈頌

　　溈山水牯牛

水牯溈山峭峻機分明人類顯幽竒两途語出分明䖏夜鳥投林曉復飛

　　杖林山下竹筋鞭

杖林山下竹筋鞭搭索拏鈎火裏牽拽近不能推放後囬旋却到使君前

　　北斗藏身

雲門透法身從此覔踈親尽道和風暖三春寒更新

　　百丈野狐

語路分明在慿君子細看和雨西風急近火轉加寒

　　麻三斤

同袍叅學問通津来扣宗師正佛因為說三斤麻最好三斤天下說尖新幾多匠者頻拈掇𥘾緣緇侣有踈親余今更為重秤過那吒太子拆全身

　　興化問雲居何必話

何必不必一七二七龍樹馬鳴㷔光透出

　　庭前栢

趙州庭前栢眼裏電光掣雲水往来多村翁行步劣

　　靈雲桃花

靈雲桃花見親切英俊超越古今哲星蔟孤輪明皎㓗利刃精輝用無絕玄沙敢保君未徹雲水休話箇生[冰-水+(威-女+大)]新羅打鐵燒脚熱磨礱還用三尺雪

　　前三三後三三

前三後三是多少大事光輝明皎皎囬頭不見解空人滿目白雲卧荒草

　　僧請益三妙三訣師以頌示之

第一妙古老門風甚竒要[糸*(彳*(前-刖+(之-、)))]去収来惣不傷此箇蹤由堪継紹

第二妙浩浩途中有多少子細推来對月華未了湏明衲僧竅

第三妙高高峯頂猿時嘯孤輪穿透碧潭心翛然自入清平道

第一訣門風尽施設分明万象分[彳*(土/(之-、))]勞更立雪

第二訣過去現在說疾㷔要湏分評量還断舌

第三訣巧拙定生殺頭頭惣鋒鋩休論箇生[冰-水+(威-女+大)]

潭州道吾真禪師語要終


