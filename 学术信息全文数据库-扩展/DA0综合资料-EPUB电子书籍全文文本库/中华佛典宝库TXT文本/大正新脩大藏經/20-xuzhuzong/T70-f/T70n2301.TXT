No.2301

三論玄義鈔卷上

讀師貞海和尙
　　　　　
    師云。題號中。三論者。所釋也。玄義者。能釋也。攝所歸能。并屬題目也。所釋中。三論者。中·百·十二是也。所言論者。影師交言爲論。叡師盡言爲論。宗家判云。影公約始。叡公據終。兩義不相違（云云）（論迹義）能釋中。玄者。幽遠義。義則所以也。名玄義事。不入文遙解大乘故也。更有意。師云。玄(ヲ)所釋(ニ)入(ル)義(アリ)。玄(ハ)幽遠義故。今用前義也。訓云。玄又玄衆妙之門（老子經言借之）甚有所以。目之爲義也。（義疏云。知法者。知十二部經。知義者。知十二部所表之理也。釋𣵀槃七善文）。
    惠日道場等。道謂菩提果。場謂萬行場也。題撰號。於中初出處。次彰名。名中初明通名（沙門）後示別名（吉藏）奉命撰者。異本云。大隋仁壽二年四月十四日奉命撰（文）又三年號。開皇（二十年）仁壽（四年揚堅）以上大業（十四）後揚天位時也。命者。古云命謂天命。揚堅敕命也（云云）撰者。古云述也。定也。謂撰古遺文述而不作（云云）。
    總序宗要開爲二門等者。師云。從此文去至唯斯二也。先此文緣起分。於中初總敘三論玄宗。次夫適化等下。別明三論奧意也。初文宗要者。則破邪顯正二門（邪通邪見）宗者二義。一者。處歸云宗。二者。可尊義爲宗。要謂肝要義也。破邪與顯正者。三論大旨也。故云宗要。釋此宗要有二門。不入文遙釋。與別釋衆品是也（爲言）。
    通序大歸者（今玄義一卷也）別釋衆品者。指三論疏也（別釋衆品有異義歟）訓云。一通大歸者。從玄義始至顯法正義第二文段終。是云通序大歸分。二別釋衆品者。從次明經論相資文段至玄義終。是云別釋衆品分（云云）（已上兩義）師云。宗要者。所詮義理。敎理因果通。一偏不可定（云云）。
    夫適化無方陶誘非一者。師云。已下明三論奧意。文有六段。一佛敎大宗（初文）二內外邪迷（但九十下）三聖敎訛替（遂使下）四本地哀傷（善逝下）五四依垂迹造論（四依下）六還明論宗（但論下）還者還總序三論科也。夫適化等者。是引興皇師語也。以何知然者。中論疏一云。師云。夫適化等（云云）師者。先德興皇寺法朗法師釋。故知爾也。所云適化等者。此文明形聲二種益物。諸佛應化不出此二故。適化無方者。形聲二應也。陶誘非一者。形聲益物義也。考·聖心下。雙明形聲益物意意者。破邪顯正是也。息患者。破邪也。通理者。顯正也。又云。患者因患（五住）果患（二種生死）而此破邪與顯正者。并可通形聲二種。故云雙釋。然非聖心局破邪敎意局顯正。是則文互現也。說敎中陶者。破邪義。誘者顯正也。形應中適化者。適化訓(ノ)時(ノ)化(ノ)所化(ナラハ)適化(スト)訓(ノ)時(ノ)化(ハ)能化(ナルヘシ)（云云）問。敎意通理解釋。如何通形聲耶。答。師云。形色表理敎門也。師云。此聖心者。聖(ハ)偏(ニ)如來(ナルヘシ)何者。是敘佛敎科故。
    但九十六術等者。師云。已下第二段也。所云九十六者。一義道有九十六。其中一內道等（爲言）一義六師外道各有十五弟子。故云九十六也。
    栖火宅爲淨道者。檀提婆羅門。此身𣵀槃。此計欲界。阿羅羅外道。計無想爲𣵀槃。此色界。欝頭蘭弗。計非想爲𣵀槃。此無色界也。旣是計三有爲𣵀槃。故云栖火宅爲淨道也。火宅三界也。故經云。三界無安。猶如火宅。（云云）淨道(ハ)𣵀槃(ノ)翻名(ノ)隨一也  已上」。
    五百異部者。取五百部有二義。一云。婆沙莚五百部。則是有部薩婆多支流也。一總合論二十部枝條云五百。今當後意也」。
    遂使鹿苑等者。師云。已下第三也。是寄說處明敎門訛替也。古云。鹿苑所說因緣小敎。反爲若常若斷之見岳。復鷲嶺所說無生大經。反成若有若無之稠林。寔不可不憂。此則造論緣由也（云云）。
    善逝以之流慟等者。師云。是第四段也。左點意。有人之義也。
    四依爲之等者。是第五段也。此人(ノ)四依也。付之龍樹菩薩。如楞伽經。是第二依（須陀斯陀初地已上菩薩）若依叡師意。是第四依。十地窮宗判故。
    但論雖有三者。師云。第六段也。如文中釋者。破邪則下化衆生。顯正謂上弘大法也」。
    振領提綱者。古云。領謂裘端之襟。綱卽綱上之繩。由振裘領。則衆毛自整。由提大綱。衆目自正矣（云云）。
    答論主究其源盡其理等（云云）問。此答大意如何。答。師云。答大意明觀盡執義也。究盡其理原者。是論主觀也。
    一原不究等者。是明邪執緣。群異乃息等者。正執盡於觀義也。正觀盡邪執故。遍破一切答成也（云云）私云。古有兩點。師義同歟。左點(ニ)盡(サントナリ)者。頗師義不相應歟。其意可知（云云）問。原(ト)理是有何異。答。師云。體一義分也。謂理無相平等一理也。一乘佛性是名一原。二乘雖覺一理。猶昧一乘。此義分不同也（云云）問。一原不究毫理不盡者。是誰人耶。答。師云。總云。所有生心動念類。至裁一念。並是不究不盡輩也。別分人者。則有四對。一迷原三乘。迷理六道。二迷原聖惑。迷理凡惑。三迷原內人。迷理外道。四迷原有所得大乘。迷理小乘之流也。四對各有一往所由。繁故略之（[？*余]處釋見）。
    問旣無法等者。問。就三論所斥。上問疑其衆多。今問尋其局狡。前後問端似一事兩信。云何。答。師云。問端依答轉所詮爲顯正義也。必不可一准。問答相生。不言顯文（云云）問。此問中初領前言（見）於中初無法不究者。牒上無源不究言歟覺。次無言不盡者。牒何言耶。答。師云。問義不爾。初無法不究者。是雙牒前無源不究無理不盡也。無言不盡者。法（原理）所詮。言能詮敎門也。無理原不究盡。亦無言不盡。故總牒敎理究盡也。無言不盡者。是簡異小乘論云也。小乘論理不究盡故言不盡。是故非盡言爲論義。大乘論義理窮了。故則以盡言釋論義也。今文正此意也。是以總統前後問答。中觀論三字也。謂論主能究理原者觀也。其理原者則中也。吐內觀心排群異是論也。今無言不盡者。則是也。應知（云云）。
    答初一爲外者。私云。答中有三雙六句。然初一雙攝一切。次兩雙必不爾。則知。洗四迷一切盡者。三雙合論爲言謂也。非三雙各攝一切歟（云云）問。此中無人天乘。何云一切盡乎。答。私云。人天乘通大乘釋。何出四迷乎。
    優降者。師云。優降則勝劣也。如次（云云）。
    外道不達二空等者。問。外有撥無計。何偏云不得二空乎。答。師云。撥無邪見。橫計空非眞空故無過。問。若爾者。撥無外道。不達二空可爾。何云橫存人法乎。答。師云。起撥無見者。依先存人法故無過（云云）。
    秡摩具辨二空而照猶未盡者。師云。照猶盡有多意。一者。得折空不知卽空。二者。得界內空不了界外空。三者。但見空不見不空（已上十二門疏見）四總相知非別相知。（𣵀槃經等說）如此等照者。智慧也（云云）成論二空者。第十身見品見。
    答總談破顯凡有四門等者。師云。破顯者。破邪顯正云也。顯則收同。四句中初破句。第二顯句。第三俱是句。第四俱非句也。此四句總亘前四宗。答大意。於內敎中。亦有破顯等四句故。亦得破無妨（爲言）問。於外有第二句云者。其義云何。答。師云。外道竊偷佛法敎法。故有收而不破義。如賊盜牛。又外道邪心推盡言中。偶有契佛法言。如虫食木成字（已上）下釋又一切外道敎。悉皆佛法也云邊有之故。收不破也（云云）智論云。呵旃延弟子云。三藏無此說。摩訶衍中亦無是說。蓋是諸論師。自作是說。卽是其事（文）問。毘曇·成實有第一句者如何。答。師云。智論呵旃延云。是語非大乘說。亦三藏無此文。則其證也。問。所引智論於毘曇證。於成實如何。答。師云。智論呵旃延言。成實不非。明知。共用。若爾者不相違。加之於成實於論中。亦有自作言。可尋之。智論第四十卷問答云。初僧祇（ニハ）成佛爲人不說我不知。第二僧祇（ニハ）我知人不說。第三僧祇（ニハ）爲人說我知（文）三僧祇云文知不知言無大小也。問。於大乘有第一句者如何。答。師云。五時四宗語是也（云云）問。於大旣具第一句者。何上文云大乘乃言究竟等乎。答。師云。上約所惑佛敎無淺深并究竟。今破而不取者。約自作語言各有邊邊不相違（云云）大乘玄云。應依四依正說。莫依凡妄說（文）凡夫妄說。可安第一句也。自此以來等者。師云。是結前生後言也（云云）學者云。自此以來兩言不符順。若又有本據可勘之。從此已去者。此時云可用後訓歟（云云）。
    夫至妙虛通等。師云。初文釋外道得名。凡訓外道二字有二。一外之道。二外於道。今釋當第二訓故。道至道也(ト)釋。依此意。一切衆師不契至道。悉皆外道。然今約謬計之甚故。且寄四術三玄。與外名也（云云）私云。百論疏釋。今大同也。十二門疏。然道未曾內外。隨人行道自成內外（云云）彼釋可思之。師云。道有九十六。其中一內道者。第一點意也（云云）。
    答有外道云者。師云。有外道者。六師中第五師迦羅鳩馱迦旃延也。大自在天者。第四禪梵王也。元康師云。自在形體長大八千由旬。壽命八萬劫（云云）問。何故此外道。計自在天生乎。答。私云。至第三禪者。爲大三災壞。第四禪天主下生故云爾歟。可尋之（委如中論疏）。
    七計例然者。師云。中論八計中。上出初自在一計竟。今例[？*余]七計。七計者。韋紐天生·和合生·時生·世性生·變化生·自然生·微塵生·是也。但自然一計。第二無因有果一執也。不可收今邪因釋。撿知。七計者言總者歟。
    蓋是交謝之宅等者。師云。一義云。因果交遷云交謝。因果相答云報應。一義云。因滅云交謝。果生云報應（后義爲正）此因果六道衆生所依託故。喩宅場也（云云）。
    夫人類等者。師云。上依內敎因果道理破。今據現見法斥也。物類等者。麥豆等云也」。
    例如莊周等者。師云。是引莊子說。例譬無因義也。莊周亦云莊子。莊姓周名也。子男子通稱也。魍魎者。影外微陰也。魍魎幽陰義也。造化者。淮南子曰。造化謂天地也。又云。注曰。造化陰陽也（云云）有云。陰陽有造化理故。陰陽云造化歟。問。云何造化無所因乎。答。師云。造化有物初故。問。道生一一生二。二則陰陽也。若爾陰陽所由一氣。何云造化無所由乎。答。師云。一氣圍陰陽。陰陽外無別體。所以今造化者。則可攝盡一氣者歟。淮南子云。夫造化者。擢援物也（云云）。
    無因自然等者。師云。上擧莊子自然有。顯無因計。今問答。令莊子計同無因。欲同破之故。有此問答也（云云）私云。如師義者。問自然者。指莊子聞。而依古料簡并[？*余]處解釋。自然言。可籠外道自然與莊子自然見。今此外道。衲衣外道也。若外道自然。一向無因一執也。莊子自然。自然有因等釋（[？*余]處釋）當段釋始終相生。頗[？*隹]見。可思之。
    若必無因而有果者。中論因緣品長行云。無因有果者。布施·持戒等。應墮地獄。十惡·五逆應生天。以無因故（文）疏釋云。若無因有果者。第四例感果破理實。應云無惡因得惡果。無善因得善果。而今不爾者。持戒人。無地獄因應生地獄。五逆人。無生天因應生天也（文）可准知之。私勘之」。
    問有人言自然有因等者。師云。是重擧莊子之義。救前破也（云云）序疏云。萬化猶萬物之異名（云云）私云。莊子之意。正在自然。故景不待於形。只自然等（爲言）而今釋并[？*余]處釋。常出莊子之義。自然有果等。此[？*隹]思。有人云。莊子正雖不明有因義。亦不遮因義歟。何者影由形自然也。（爲言）故（云云）猶可尋之成鉾楯者。此有因緣。可知（云云）（私云。宋人物語有之）。
    答斷見之流等者。師云。是十四[？*隹]中不如知義也。計卽陰之我人也。
    夫神道幽玄等者。古云。序疏云。幽玄二字。俱訓深耳。又玄謂玄闇。不可得見也（文）師云。神道者。云心法。非呼眞如實相（云云）」。
    義經丘等者。丘謂孔丘也。古引史[訁*巳]曰。首上圩故。因名曰丘。字仲尼。姓孔氏（云云）。
    理涉旦者。師云。旦者。謂周公旦。周文王子武王弟。成王叔父（云云）。
    經云如雀等者。師云。經者十地經也。此中雀者可喩神。瓶可喩依身。羅縠可喩命根歟。師傳云。七女經分明說。未見十地經七女經一卷。小乘經（云云）。
    匡山惠遠等者。是判釋十地經意也。見偏年通論義四（二丁）遠法師作沙門不敬王者論五篇。其五沙門不敬王者論。形盡神不滅。第五文中云。文子（文名也）稱黃帝之言曰。
    形有靡而神不化。乘化至變無窮（云云）（良本說也）又次下文。火之傳於薪乃至終期都盡耳釋。注經所引全同。可知之。注法華第一曰。如薪盡火滅（惠遠曰。火之傳於薪乃至終期都盡之。今釋全同）次曰。或以煩惱爲薪。五蘊爲火。煩惱除則五陰斷。故曰薪盡火滅。或以感譬於薪。應喩於火。感謝應攝故。曰薪盡火滅。雖穿鑿不一。而遠公之釋。溫故而知新也。可准之知。非釋十地經。尤字過時（キウト）讀。論語見。
    指窮之術妙等者。師云。就指窮有二義。一義云。前薪云窮。後薪云指。相讀之術法故云術。嘆美云妙（爲言）一義云。云以指指示前薪窮云指窮（云云）後義意莊子見。今文段前義猶親歟（云云）。
    情數之感深者。古云。謂有情因果感赴相續無際故。言深矣。
    不得見形等者。師云。已下宗家釋也（此義非也。遠也。出通論）。
    問曰後學等者。師云。一義云。問云二字。安下云何名爲等上。可意得也（爲言）此意。今引黃帝語者。擧世人所信外言。爲成因果決定旨破無果見也（云云）委細如上。又一義云。上義經丘未曉等。所以今後學引黃帝語致疑[？*隹]。故有問曰言。然無答者。讓下排震旦衆師文義故也（云云）下云何上。異本有問曰字思之。所言黃帝者。三皇之隨一也。一大旻（伏羲氏）二炎帝（神農氏）三黃帝（有熊氏）紹運圖見。
    六師云無有黑業等者。師云。六師中第一師。富蘭那迦葉義也。具有四業。今且出二業報（云云）𣵀槃經第十九出此說。初今所引。次云無黑白業。無黑白業報。無有上業及以下業等（云云）如說相者。不明不黑不白業見。
    四邪之間最等者。師云。四術中無因果。殊其過甚云意也。包氏曰。尤過也。鄭玄曰。弊猶惡也。杜預曰。弊疵也（云云）又上引論語（云云）百論下初疏云。四外道。一僧伽執因中有果。二世師執因中無果。三勒沙婆亦有亦無。四若提子（東音）非有非無也（文）又此玄四邪者。百論四外道異也。四邪廣通也（師說也）。
    答釋伽未興等者。准知百論疏。四外道中。除若提子[？*余]三外道。并釋迦未出時興見。於中師云。僧佉劫初出世。世師如來出世八百年前出世見也。依此答意。上來所列四外道。正可當滅後柯條也（云云）所云柯大條小。古云。柯條謂小枝也。卽喩其外道支流也。私云。歸去來辭云顧庭柯而怡顏（云云）庭柯小人也。古鄉舊知。今是小人。故云庭柯。少枝義也。
    一研法二覈人者。問。前破天竺四術。何故不覈人耶。答。師云。就天竺外道覈人。百論等中。委細見故。讓別釋衆品中。今此中不更論歟（云云）。
    震旦三玄等者。古云。一說云。孔子·老子·莊周爲三玄。此卽孔子說有。老子說空。莊子說中故。一說曰。孔子·老子·周公旦以爲三玄。一說曰孔子·老子·顏囘爲三玄（文本文可尋）後見淨名經者。一卷古維摩經也。嚴佛調譯也。親友等者。師云。此淨名非什師所翻。古舊經也。親友者。寶窟曰。書云。同門曰朋。同志曰友（云云）期神者。一心訓義。[穴/俱]累者。斷煩惱義。出生死義也（云云）方者。大乘敎也。僧肇法師。在俗時。家貧常以傭書爲事故。歷觀經史。見一卷古維摩經。得所歸極故。捨家入道。聞什師在涼州。進途至涼。見什公爲師[訁*靑]業。什公嘆曰。言肇僧肇。玄宗肇故（云云）百論序（取意）三玄事。宗鏡錄四十六云。周弘正釋三玄云。易則八卦陰陽吉凶。此約有明玄。老子虛融。此約無明玄。莊子自然。約有無明玄。自外支流。祖原出此（文）三玄本說。從來不詳。幸今得之。尤可祕藏也。
    三玄與九部者。私云。三玄震旦外敎。九部西天內敎。九部則除十二部中方廣·授[訁*巳]·無問自說。取自[？*余]九部。
    伯陽與牟尼者。元照釋云。李聃（吐藍切）卽老子也。姓李名聃字伯陽也。同極(トハ)極理也。杭行(ハ)行(ハ)智也。但影略互顯。又曰。牟尼此翻寂默。卽釋尊名也（文）訓云。盂蘭新[訁*巳]云。釋迦牟尼梵語。釋迦能仁。牟尼寂默（云云）喟然者。玉篇云。喟丘愧反。大息也（文）元照釋云。喟然者。嘆息之聲也（云云）。
    凡夫之智孟浪之言等者。師云。凡夫智者。老莊智也。並出三惠外。孟浪者有二義。一謂率略之言也。二謂漫瀾無所取捨之謂也。俱莊子見。
    而未詎至也等者。師云。上未始詣者約法。此文據人也（云云）。
    略陳六義等者。問。此猶什公語歟。如何。
    答。師云。宗家解釋歟。
    朗鑒三世者。師云。鑒三世則三明。三明者。一宿命。明知過去。二者漏盡。明知現在。三天眼。明知未來。此三明在果位。則亦名三達也（云云）師云。外唯辨一形故。辨正論云。外敎中。假令有三世事者。此竊取內義也（云云）外則五情未達等者。師云。五情者五根（眼耳鼻舌身）未達者。不得天眼天耳等也。
    內說六通窮微者。六通謂身通·天眼·天耳·他心·宿命·漏盡是也。問。如解釋。外人都無天眼等通力（聞）如何。答。私云。今就震旦外人故。偏云五情不達。若據西天外道者有異義。𣵀槃疏云。若是薩婆多成實等所解。凡夫亦得五通。若是雪山部。聖人得五通。凡夫不得。而今外道飛行自在等者。此是其若得醫道術。或是鬼神等依助故爾。不名爲通（云云）可准知。
    外未卽萬有而爲大虛等者。師云。大虛者。老子之虛無道也。內見彼義。虛無當空劫。一氣則有物初也。此當成劫初微風也。例如僧佉二十五諦當內十二因緣。若爾空有旣隔歷故。不卽有爲空也（云云）。
    內冥二際等者。師云。二際者。生死·𣵀槃也。僧叡中論序云。道俗之不夷。二際之不泯。菩薩之憂也。中論云。𣵀槃實際。及與世間際。如是二際者。無毫釐差別（文）。
    內則緣觀俱寂者。緣者境也。觀者智也。俱寂者。中論疏云境智是因緣義。旣稱境智。是則非智。旣稱智境。是則非境。非境非智。泯然無際○。若遊此玄門。則戲論斯寂（文）可准之。
    短羽之於鵬翼坎井於天池等者。師云。短羽者。云蟭螟等也。鵬翼者。鳳凰之翼也。坎井者。穴井也天池者。謂大海也（云云）春秋曰。東海有蟲。巢蟁睫。再乳再飛。而蟁不爲驚。命曰蟭螟（文）古云。問。大鵬與鳳凰者各別鳥乎。答。弘法大師性靈集曰。附鳳凰而屆天涯。唯可一鳥（云云）（文）義疏第一云。海龍王經云。金翅翻爲鳳凰○金翅鳥經云。兩翅相去三百三十六萬里也。閻浮提只容一足（文）釋大身迦樓羅。
    秦人疑其極等者。師云。一義云。秦人者。指什公。吾者宗家也。意什公旣疑。非吾始更言云意也。一義云。秦人者。秦代疑內外之道人也。意秦人疑極。不足言之（爲言）此義吾者宗家（云云）。
    道曰杳冥者。文選云。日杳杳西匿（文）字書曰。杳冥深遠貌也（文）。
    答九流統等者。元照引漢書云。又云。九流者。一儒流·二道流·三陰陽流·四法流·五名流·六墨流·七縱橫流·八雜流·九農流（云云）通眞[訁*巳]云。七略者。輯略（輯音集。卽諸書總要）兵書略·六藝略·諸子略·詩賦略·術數略·方伎略（云云）元照釋云。略法也謀也（文）。
    蓋以砂糅金等者。師云。一義云。砂（ヲハ）外書（ト）取。雙非（ヲハ）金取。一義云。任彼情。金外書（ト）取（ルヘシ）。盜牛論者。𣵀槃經第三長壽品見。盜人賊長者牛。爲出乳不知其故等可撿知（文）。
    周弘正等者。古云。周之弘正。不可讀之（云云）又曰。百論疏下云。然震旦玄儒。但有有無二句。無非有非無。天竺外道三外道。三大經文亦無之。直有不可說之言（云云）。
    蓋是道士用三洞等者。師云。道士者。學道敎輩也。三洞者。古來未次也。
    悉達處宮等者。西域[訁*巳]云。初薩婆曷剌陀悉陀（唐言一切義成就。舊曰悉達訛略也）遠棄轉輪王位。爲鄙賤人（文）。
    老爲周朝之柱史等者。師云。柱史是大內[訁*巳]之唐名也。未及左右大臣（云云）扶桑略[訁*巳]云。相當周定王三年九月十四日子時生歲（云云）外書日。無爲虛無同義也。
    淸虛是九流派者。師云。淸虛者。虛無道也。九流中道流是也。故云九流派也（云云）。
    問同人者之五情等者。古云。意言。雖眼耳等五是同人故。迹爲周朝柱史。神智明朗之方。大異凡夫。故本實天尊故。與能仁有何異耶（云云）。
    答漢書亦顯品類等者。辨正論云。前漢書云。孔子爲上上流是聖。老子爲中上流是賢。何晏王弼云。老未及聖（文）南山云。賢者多才行也。聖者無不通也（文）風俗通云。聖者聞聲知情故曰聖也（文）。
    設令孔是儒童等者。破邪論云。（法淋所製。三論學者。唐初人也）淸淨法行經云。佛遣三弟子。振旦敎化。儒童菩薩。彼稱孔丘。光淨菩薩。彼云顏囘。摩訶迦葉。云老子（文）此義造天地經。及灌頂經見。
    若圓應十方八相成道等者。彌勒經遊意。引釋論曰。諸佛八相成道。一上天·二下天入胎·三住胎·四出胎·五出家·六成道·七說法·八滅度（文）起信論。除上天開下天入胎見。
    法名出世等者。問。此意人天小益。三乘大益。俱可名出世耶。答。一義云。不爾。今言三乘邊爲正。且云法名出世（爲言）可思之」。
    至如孔稱素王等者。古云。孔子諡號。代代送之。如前漢平帝。追成宣尼公。乃至唐玄宗。諡爲文宣王等也。今稱素王。時代須撿（云云）。
    名儒者。柔和義也。外書見。
    有薩衞門人等者。師云。薩衞者梵語。此翻一切有。有法有七十五。攝之爲六種。謂三有爲三無爲也。此宗三藏中。以論爲本。故名云阿毘曇宗也（有云。必不可言七十五也）薩衞能說敎門。毘曇所造論名也。
    無漏慧根會理者。師云。無漏慧根者。四果體也。三無漏根是也（未知根欲知根已知根）會理者。理則四諦十六行相理也。冠絕者。此取喩。猶無比義也。
    問夫欲立理者。師云。此牒前立宗。問毘曇部類。宗源者。則部類也。立宗源故（云云）。
    一者如來自說等者。古云。今案目錄。列小乘律中曰。阿毘曇經一部二卷（云云）師說云。新譯經也。非宗家所覽（云云）。
    二者隣極等者。玄應師一切經音義云。舍利弗阿毘曇者。二十卷二十二品。姚秦弘始十六年。曇摩崛多耶舍譯也。除大乘小乘內。隣極亞聖云也。舍利弗智惠第一故。如佛喩也。開元錄云。阿毘曇。二十二卷或二十卷或三十卷（文）師云。隣極等者。昔敎意也（云云）。
    三者佛滅度後等者。中論疏云。佛滅度後三百五十年。作八犍度（云云）開元錄云。阿毘曇八犍度論三十卷。迦旃延子造。或二十一卷。符秦罽賓三藏僧迦提婆共竺佛念譯。第一譯也。阿毘達磨發智論二十卷。迦多術尼子造。大唐三藏玄奘譯。第二譯。右上二論同本異譯也（云云）。
    於西涼州譯出等者。譯者可尋之。浮陀跋摩。此云覺鎧也。高僧傳第二見。師云。止三犍度者。初犍度也。新譯有二百卷。具解八犍度（云云）。
    五者七百年等者。述[訁*巳]達摩尸利。此云法勝。撮婆沙中心。作二百五十偈。靑目註解爲四卷。名阿毘曇心論（文）。
    六者千年之間等者。師云。達摩多羅。此云法救。是非四種薩婆多中法救（云云）此法救尊者。四種薩婆多中法救得業歟。
    其間復有六分毘曇等者。古云。六足論名六分毘曇。此六足論至于唐。玄奘傳來。大師唯聞名未見之故。云並不傳此土也。光[訁*巳]云。言諸論者。謂六足發智。言六足者。舍利子造集異門足論。一萬二千頌。略本八千頌。大目乾連造法蘊足論。六千頌。大迦多衍那。造施設足論。一萬八千頌。已上三論。佛在世時造。佛滅後一百年中。提婆設摩造識身論。七千頌。至三百年初。世友尊者造品類足論。六千頌。卽是舊衆事分阿毘曇也。又造界身足論。廣本六千頌。略本七百頌（云云）（取意）師云。新家名六足論事。旃延發智論爲身。此六論擬足。道理不可然。身子目連等論。豈爲發智之足耶（云云）。
    釋論云目連等者。師云。和須蜜者。世友尊者也。[？*余]論師者。指舍利弗等四人歟。問。上所出舍利弗毘曇。六分中集異門足論同歟云何。答。師云。理可異（云云）
    復有甘露味等者。師云。今雖云未詳作者。准開元錄。尊者瞿沙妙音之造見。
    顯其虛實者。問。虛實者何乎。答。有一義云。虛實猶失得義也。意擧十門顯得失（爲言）是終令成失（云云）一義云。十門破斥。多帶甲顯迷故云虛實。實者今正義。虛彼宗計也（云云）。
    理超四句者。准古義。所云四句者。可籠所有四句也。
    言之者失其眞等者。師云。肇論出四法四人。四人中今略須菩提釋梵二人。四法具見。更亦加七辨五眼。依𣵀槃經。法·義·辭·樂四辨。加捷疾·不斷·利辨爲七辨。若依大集經所說者。一應發辨（心思言中必應發）二應機辨。三應義辨。四捷疾辨（多人同一時答）五不斷辨（前後相生）六利辨（益人）七最后辨。（總前六也）次五眼者。肉眼·天眼·惠眼·法眼·佛眼也（智論第九次第也）。
    釋迦掩室者。此有二義。一佛初成佛欲度迦葉。假設方便投彼寄宿。遂以毒龍之室安置如來。毒龍欲害降伏入缽。未施法化義如掩室（文）一義云。初成道三七日思惟。說之云掩室（云云）古云。後義甚叶今文（取意）。
    淨名杜口等者。入不二法門中在此事（云云）問。五眼·七辨人法中何乎。答。師云。人所攝。何者。五眼不見。七辨不言者。釋迦掩室所貌故（云云）師云。總此第一章。遠乖方等文意也。
    故淨名云法名無染等者（中觀不思議品第六文）云。智論般若如火炎。四邊不可觸等判則此意也」。
    又夫見有等者。師云。上釋約不見道邊。今據成見邊。一往如此可見。
    故法華云等之文。義疏云。入邪見稠林者。此中有一見二見乃至六十二見。六十二見者。大品佛母品云。開世間邊無邊等四句。死後如去不如去等四句。合爲十二。及身與神一。身與神異合爲十四。常無常內。約五陰作之。一陰具常無常四句故成二十。合爲六十。一異爲本爲六十二。又釋。卽色是我。離色有我。我住色中。色住我中。一陰有四。五陰二十。約三世爲六十。斷常爲本。合六十二。十六爲卽陰。四十六爲離陰。又釋。一陰上計有無二種。五陰便成十見。三世爲三十。凡夫五陰有三十見。聖人五陰亦三十。合有六十。𣵀槃非三世攝。但計有無二。合成六十二見也。六十二見屬邊見也（文）。
    答正觀論云等者。彼論六種品文也。疏釋云。以淺智故。見五種爲有（地水火風識）空種爲無（云云）。
    第四守小筌等者。莊子曰。筌者所以在魚。得魚而忘筌。蹄所以在兎。得兎而忘蹄（云云）合法可知。師云。小筌者。云小乘敎也。小乘筌執不可。小入大初也。南山釋云。施小爲大也（文）。
    未見月等者。指月之喩出自智論第九（云云）。
    故善吉觀法空等者。師云。如來說摩耶經畢。從忉利降日。蓮花色尼現種種神通。成轉輪王奉拜佛。善吉不爾。唯觀法空。如來則歎還云蓮花色尼（智論見）。
    身子入空定者。未撿得之。有人云。增一阿含第三云。佛在羅閱城迦·蘭陀園。時舍利弗。耆闍堀山。入金剛三昧（亦名破虛空三昧）時毘沙門天。遣伽羅及優婆伽羅二鬼。至毘樓勒天所。空中見舍利弗入定。迦羅打之。定力故不覺。於是諸佛歎之見（取意略抄）若此文歟。有師云（禪那院東大寺珍海）古道中阿含見（云云）可尋之。後日見智論六十四初。出此事。伽羅夜叉打之。舍利弗入滅盡定不覺。可見之。
    文殊問經云十八及本二等者。元照釋云。無是非者。經云。佛告文殊師利。未來我弟子有二十部。能令住二十部者。並得四果三藏平等。無下中上。譬如海水一無有異。如人有二十子。其實如來所說。懸[訁*巳]滅後故。云未來起（云云）古云。問經說旣皆從大乘出。與法華一乘何異耶。答。法華說攝入。此經辨出生。旣明皆從大乘出故。同無量義經出生義。不同法華攝入一乘。又此經密顯於一。法華顯明於一。或又此經唯會法而不會人。法華人法俱會。又此經但會理而不會敎。法華理敎俱會（云云）此中有四異見。一攝入出生。二顯密。三人法。四理敎（云云）。
    大集經云雖有五部等者。師云。五部有同時前後等異說。此經總可亘何歟。五部義下顯正章見。師云。無是無非者。二十部共無非是故。云無是非也。是四句中。取而不破二句意。無是非釋也。大集五部者。一曇摩毱多。二薩婆帝婆。三迦葉毘。四彌沙塞。五婆蹉富羅（文）又義(ニハ)除第五婆蹉。加僧祇。懷素釋也。問。法界𣵀槃者何乎。答。師云。法界所證理也。𣵀槃所歸果也。界者。此時性義取（云云）。
    第八非學本大品經云。欲知四緣當學般若等者。問。毘曇所學四緣。有無窮無因過（見）般若所學四緣。何故無如是過失耶。答。師云諸法本來不生。凡夫顛倒謂生。此顛倒所謂前。假建立四緣。旣是爲緣假立四緣。何尋從來。如是四緣(ニハ)都以無過失。而阿毘曇人存四緣定性。故墮失（云云）中論疏云。因緣品。佛說四緣。如炎如夢故。四緣是非緣緣。雖緣非緣。今聞四緣。作緣緣定實。而執故名阿毘曇人（云云）所言四緣者。中論因緣品云。因緣·次第緣·緣緣·增上緣。四緣生諸法。更無第五緣（文）應知。問。欲知般若。可學四緣云乎。答。不爾。師云。智論三十二四緣釋故云爾也。般若經四緣(ヲ)委細釋故也。又四緣無從道理能說（云云）。
    本起經云等者。私云。明身子得道說偈。異說不同也。華嚴經。舍利弗·目連來學品文。今所引全同也。十二遊經。馬勝答身子云。諸法從因緣滅。諸苦盡滅（云云）私云。訓云·身子目連本是刪闍耶外道弟子也。刪闍耶死時。以五百人弟子爲二分。付屬身子目連而告言。吾所學法·所語理·不殘祕心底。悉付二人（云云）然師臨死含笑。二人問云。臨死歎別。何故含笑耶。師答云。自此南方有金地國。其王與我同時死。后妃悲。而歎與王死。死路不可任心。王豈悲同行乎。今笑其愚。言訖死耳。二人向南遠見。不見金地國。又不見王死妃悲。卽二人同心云吾師殘法。捨於師出去。其途中。而逢頞鞞沙門（云云）身子一度聞偈得初果。目連遲來。見身子之眼語曰。汝服甘露。有何等事。身子指沙門語曰。如是。卽爲目連二度說偈。同得初果（云云）三人俱詣佛所。佛召善來。落髮著衣。則爲他聞說法。卽得第四果。住在佛家。今爲長子（云云）頞鞞頭陀出時佛言。汝今日外道婆羅門可遇。不可論議。定可負。汝示偈問外人是誦（云云）今處引偈是也。沙門者。從初果立也。大集經云（寶幢分爲身子說）馬星（新云馬勝）法從緣生。通達是因。因緣滅故。卽是寂[靑*爭]。世間卽苦。苦因名集。若修八正道。世間集滅。憂婆提舍聞是語已。得法眼淨。是說偈言。我聞比丘說四諦。卽得過三惡道（文）大論（十八）云。諸法從緣生。是法緣及盡。我師大聖主。是義如是說。此偈但說三諦。當知。道諦已在中不相離。故名爲隨相門（文）法華義疏云。譬喩品。拔邪說𣵀槃者。頞鞞說偈云。諸法因緣生。是法緣及盡。我師大聖主。是義如是說。此偈明三諦。諸法因緣生謂苦諦。是法緣謂集諦。及盡謂滅諦。雖有三諦。正爲明滅諦𣵀槃。故云拔邪說𣵀槃也（文）。
    問。義疏文全同智論故。智論云三諦。大集明四諦。經論異說。如何會之耶。答。仙光院云。應有二會釋。一云。法從緣生等四句。正是馬星所說偈頌也。世間卽苦下。只是解釋。非所說偈（云云）二云。且緣初番一偈。唯三諦爲隨相門耳。問。依解釋旨。當段所引經文說三諦。（見）何者。一切諸法苦諦。因緣集諦。本源則滅諦𣵀槃故。旣是三諦。空其中一行相。[？*余]并有法也。若爾者。何以本起經處說。爲見空成聖明據乎。答。師云。經文正旨。顯在於空見(エルカ)故。良證也（云云）更可有義。五人者。義疏云。五人者。一陳如。二十力迦葉。三頞鞞。四拔提。五摩訶男拘利（云云）」。
    第十喪圓旨者。古云。謂失二諦圓具敎旨。故云喪圓旨。序疏云。喪失也（文）。
    訶梨跋摩高足弟子者。古云。指其人。云(ニ)高足弟子。恐非眞弟子歟。須撿之。   　　　
    九百年內等者。古云。大乘玄論迹義云。出於七百年。名訶梨跋摩。云何相違耶。
    答。恐人出也。七百年。造論九百年（文）。
    鳩摩羅陀等者。慈恩唯識述[訁*巳]云。佛去後一百年。中北天竺國。怛叉翅羅國。有鳩摩羅多。此云道童。造九百論（云云）又云。五大論師。名五日出卽五天一時生。中印土是龍樹。東印土是馬鳴。南印土是提婆。西印土是室利羅。北印土是鳩摩羅多。卽五百出也（云云）。
    徒轍僧祇等者。師云。僧祇者。具云摩訶僧祇。此翻大衆也。訶梨徒僧祇者。是非根本大衆部。二百年中。從大衆出一部。爲多聞部。成實自此出。本所學薩婆多上坐部支流也。故云徙轍僧祇（云云）徙謂遷移也。略述云（元興寺智覺作）成實論云。佛滅後八百[？*余]年。訶梨跋摩。此云師子鎧。中天竺僧佉徒。後囘心已事薩婆多部鳩摩羅多。受學八犍度論。兼習大小。折有相之言。申無相之旨。於疎勒國。造此論。一部有二百二品。僧祇爲傍。三藏爲正。什公所譯。在二十卷也。（文）今釋十六卷（ト云ヘリ）與此相違。
    鑽仰九經澂汰五部等者。師云。九經者。十二部經中。除[訁*巳]別·自說·方廣。九部經也。
    五部者。下釋見。所言澄汰者。澄而去渾濁。汰而去瓦石。各取其中淸金故（文）邪霧者。師云。霧五翳隨一也（二度邪霧者。佛一度。我一度也）。
    聲流赤縣者。師云。罽賓者。指天竺。赤縣者。呼震旦也（云云）中論序云。疏云。此區總名赤縣。河圖云。崑崙山東北方五千里。曰神州。亦名赤縣。禹於赤縣之內。畫地分以爲九州。故鑄九鼎鎭九州。則知赤縣是九州之總名（文）。
    四諦建章五聚明義者。師云。四諦章（ニ）加初發聚。總云五聚也。一者初發聚。卽歸敬三寶。乃至明三寶義。簡邪正。從第一卷。至第三卷有我無我品。合三十五卷。是初發聚也。二者苦諦聚。從第三卷末色相品。至第七初物不相應品。合五十九品。是苦諦聚也。三者集諦聚。謂從第七卷業相品。至第十一卷初明因品。合四十六品。是集諦聚也。四者滅諦聚。從第十一初立假名品。至第十二卷中滅諦品。合十四品。是滅諦聚也。五者道諦聚。謂從第十二卷中。至第十六卷。合四十九品。是道諦聚也。私云。所言聚者。梵語揵度也。此蘊亦羽聚也。
    有人言正用曇無德部者。師云。今律宗依憑此義歟。然此下所出三義。并上座部支流見若爾者。前徙轍僧祇釋異也。前後合論。可有多義不同。所言經部者。上座部中說經部也。亦云說度部（云云）。
    答有人言是大乘等者。師云。梁三大法師（光宅·開善·莊嚴）並第一有人義也。嘉祥淨影第二有人同。南山第三有人大同也（云云）有師云。南山意探入大乘。與義當大乘。其義各別也。於中祖師自義。義當大乘。爲正意見（云云）。
　　夫珉玉精麁等者。玉篇曰。珉靡亟反。石似玉也（云云）序疏云。殆亂正法。如精石亂於白玉。如鍮似於黃金（云云）就石玉謬。有卞和之玉事。繁故略之。
    殊鏡者。古云。或本作珠鏡。以殊字爲正。意謂。於尙現見石與玉。精粗尙有異見。何況空理精粗。豈輒分別耶（云云）又云。殊謂殊異。鏡謂鑑照也（云云）。
    今以十義證則明是小乘等者。問。如上破折阿毘曇人見有得道義者。今排成實。約彼當分小乘宗義。專斥見有義。何不爾十義排斥。悉明唯小非大之義乎。答。師云。誠如所問。例毘曇破。專可非成實見空義。而今正明唯小義者。有深意。凡破執大意。必令被謬計盛。而震旦衆師。成實大乘究竟論。今齊旨於大乘等。此迷久輒[？*隹]傾拔。故專明成實非大義也。大意雖爾。亦斥見空義下釋見（云云）。
    製論序等者。今現流布論無此序。罽賓者。輔要[訁*巳]云。罽賓卽迦濕彌羅國北印土。古云。罽賓國周七千里。四面負山。雖有門徑。狹而希通。城西臨大河。長十三里廣四里（文）。
    論云色香味觸實等者。師云。四微能成故云實。四大所成故云假。訶梨本僧佉之門徒故。其執重猶未盡。如是四微爲能造本也。僧佉二十五諦意。五塵成五大故。成實四微成四大者。一義云。地大四微成。水大三微成（除香）火大二微成（除香味）風大一觸塵所成也（云云）一義云。四微必和合俱成四大。但有強弱不同。其強者。可例知第一義（云云）。
    精巧有[？*余]等者。師云。上序文。今宗家釋成也。私云。准知華玄釋。下或有人言等者。又叡師序說也。應知（云云）。
    雖復龍燭等者。古云。宋元嘉十年。竺道生移虎丘山。其年夏靑園寺佛殿（ヨリ）龍昇于天。光影四壁。因以改寺號。名云龍光。時人欺曰。龍旣去必行矣。今借此事。喩大乘也。
    此論明於滅諦等者。師云。所言滅諦者。無苦集滅道四諦無生。一滅諦理也。大乘者。大品等諸大乘（ニ）所明四諦平等理云也。
    問若爾者。大品四諦平等。成實四諦無性（ト）有何異耶。答。有多種異。如上釋。
    其普信大乘者。右點師點也。左點古點也」。
    依論徵者。徵陟陵切釋氏曰。兆也。審也。明也。驗也。
    成實文云諸比丘異論種種等者。師云。成實抄云。諸比丘已下半偈。第四佛聽造論。一比丘得第三禪。修第四禪不得。就佛問此因由。佛告言。觀彼此中間。佛卽入定。五百羅漢種種說。後佛出定。五百羅漢就佛問此因由。佛言。不得我意。而汝所說不違法相。汝等受佛意。綺觸爲彼。往業爲此。樂受爲中間。由綺觸往業樂受因緣故。不得第四禪。此義阿含經中廣解釋（云云）。
    訶梨自云正論三藏等者。師云。三藏小乘云事。法相·天台并同今家。花嚴不爾。大小等明三藏。今大乘非三藏云意(ハ)無部別三藏故也。小乘中。如來自部別說三藏。經律易知。法相毘曇則佛說論。
    智度論云等者。彼論第百卷見。
    小乘不受大等者。問。迦葉阿[？*隹]等。何不受大乎。答。師云。爾者有何妨。問。迦葉等聲聞言本者。大權薩埵尋迹者。囘心菩薩也。何不受大乘乎。答。師云。內證非不受大乘。外儀示如此事。大聖化物之常習也。不可疑此。釋尊八相化儀。正小乘遵化。仍二十五祖傳持并以三藏爲表也（云云）」。
    無大文第三等者。問。成實論中亦明大乘文。謂聲聞超禪許多地。或說乾達婆城喩。若爾者何偏云無大文耶。答。師云。一義云。成實假明大乘言。小屬無云無。例如言小乘無陀羅尼（云云）華玄略述。如蛇有龍一鱗豈龍乎。此大同。一義云。成實明乾達婆城譬喩。彼別證折空義。都非大乘意。一切可例知之。若爾者。解釋無過（云云）彼正義。智論第六云。聲聞法中。不說乾達婆城喩（文）義疏云。三藏中。所以不說揵達婆城者。爲三藏不說一切法本性空。而成實亦有此喩者。引菩薩藏中喩。就小乘法中釋耳（文）。
    並探四阿含等者。師云。四阿含者。一長阿含。（破邪顯正）二增一阿含。（人天因果）三中阿含者。（善惡業性）四雜阿含。（生死界繫）阿含秦云法歸（𣵀槃論·肇師長阿含序見）或又云趣無。（釋道安解釋）新云敎。亦云傳（云云）。
    有條例第四者。古云。條謂條別。例謂類例。大小各別。而各有流類。故云條例（云云）師云。經有條例。論亦爾（爲言）經條例者。大乘經兼少。小乘經不兼大（云云）。
    故大乘經初有小乘衆等者。是智度論第四卷文意也。問。何故必小乘無菩薩衆乎。
    答。智度論云。聲聞乘。狡少不受摩訶衍。譬如恒河不受大海。以其狡少故（云云）可准知之。前章小乘不受大者。則此文意歟。若爾者。非迦葉等偏執。只小敎道理自爾也（ト）心得歟。問。何故大乘經中。列大小二敎耶。
    答。智論云。欲辨二乘義故（云云）意云。欲簡別大小二乘義。此是小乘方便說。此是大乘究竟說也（云云）若前不開方便者。眞實[？*隹]顯所以大乘經必列二衆也。問。爾者諸大乘經悉列大小二衆耶。答。義疏云。有無門者。龍樹云。小乘經初無菩薩衆。大乘經初具大小兩衆。然斯言未盡。諸大乘經凡有四句。一但有菩薩衆。無聲聞衆。如華嚴七會。二但有聲聞衆。無菩薩衆。如金剛般若。三具二衆。卽如此經。四俱無二衆。如金光明經（云云）准之今且一句形勢也。應知」。
    若弟子之論等者。師云。言成論也。巨細者。則大小義也。
    大品明四諦平等義等者彼經二十九別品見」。
    一者小乘折法等者。師云。折空者。色法（ヲハ）以細色能造折之。心法（ヲハ）以三相剎那等折之。能造細色剎那等（ヲハ）以苦無常等互相緣集義折之。是名折法空也。
    二者小乘但明三界內等者。私云。小乘有作四諦。大乘無作四諦者。專依此意也（云云）」。
    三者小乘但明於空等者。師云。小乘得折法自性空。未及第四性空故。但見空不見不空也。大乘達因緣本性自空。故見空及不空。第四性空般若佛性異名故也（云云）問。大乘見空及不空者。第四性空歟。將又自性空歟。如何。答。師云。有二意。一家解𣵀槃經空者。二十五有。不空者。大𣵀槃文有二釋。一者約有處無·無所有。有所無者。有所得之無。則生死空。無所有者。無所得不空。則𣵀槃妙有。若依此意者。空及與不空（ノ）空（ハ）自性空。第四性空（ヲハ）則名𣵀槃不空故。次依法來品疏三種二諦者。十二因緣。本自性空爲世諦。𣵀槃妙有爲眞諦。此時空及以不空（ノ）空（ハ）則第四性空。此意明生死本性空。則名般若佛性。故空及不空者。一法上兩義差別也。（爲言）應知（云云）。
    四者小乘名爲但空等者。智論三十七云。空相應有二種。一但空。二不可得空。以但空墮二乘地。以不可得空。空亦不可得。卽無所可墮。復有二種。一者無方便空墮二乘地。二者有方便空卽無所墮。直至阿耨菩提（文）善吉等者。師云。須菩提小乘中解空第一也。而望大乘者。比毛孔空。何況自[？*余]乎。須菩提東方青龍陀佛化身也」。
    法華信解品云等者。師云。四大聲聞領解段。申昔過非下經文也。彼文中明。保執小乘故。不樂大因。不貪大果。大因者。謂淨佛國土。成就衆生也。大果者。甚深佛惠也。今所引不示大果文所也。爲無相卽支證事者著偏空不樂佛惠故也。
    問。何以故知然等者。問。此問意如何。
    答。師云。一義云。問意何以知然。成實所辨法花說同。（爲言）有一義云。法華文定明小乘所得。成實未必然。未必小。而次上釋全同判。所以何以知然問也（云云）
    𣵀槃經云心言無布施等者。師云。二乘有空有二種曲見。此是空見也。於入觀時。不見布施體。此名破戒。破大乘行。不空有並照。是稱邪見。傷大乘解也。秦弘始等者。
    此事序疏委細見。
    以辨有法之實等者。師云。有法實者。七實。依實之假者。所成也。
    爰至齊司徒等者。司徒者。大政大臣唐名也。元照云。齊卽南齊蕭子。良生封竟陵王。死諡文宣王（云云）。
    每感嘉瑞等者。爾雅云。嘉善也。美也。蒼頡篇(ニハ)瑞應也。信也。齊竟陵王內傳云。得熱病夜中再死。夢見金像手灌神陽。因遂平復也（文）。
    齊永明者。齊有二十五年。年號有七。永明第二年號也（云云）師云。引如此等事者。正爲取梁武排成實歸三論也。應知（云云）。
    而後生等者。師云。後生者。指成實衆師歟。問。周顒作序。專弘小論者。是誰人乎（南齊書四十一云。周顒字彥倫汝。南安城人。晉左光錄大夫七世孫也。又云。長佛理。著三宗論文）答。爰至梁武者。師云。梁武初。以老莊敎爲宗。次捨外敎。移成論。最後則排成實。歸三論大乘。今擧最後。爲世人證（云云）。
    答求那跋摩等者。略述云。宋時求那跋摩此云功德鎧。本剎利種。春秋六十五未終之前。預造遣文偈頌三十六行。自說因緣云。已證二果（文）師云。此答意毘曇成實之敎無淺深（爲言）異下小乘中開三根。初後解釋各有邊邊。應知（云云）。
    又釋論云有四種門等者。師云。釋論實有三門。而今四種門者。第四非有非空門(ハ)探取意宗家加釋歟。大論第十八云。如是等種種異說。無智聞之謂爲乖錯。智者入三種法門。觀一切佛語皆是實法不相違背。何等是三門。一者昆勒門。二阿毘曇門。三空門（云云）四論玄第十云。大迦旃延昆勒論亦云鞞勒論。釋論註羽爲篋藏也。若入此法門論議。則無窮也。明諸法並是假設說也（云云）問。阿毘曇有門。成實空門。昆勒亦有亦無門（見）非空非有門者。是何等論乎。亦非有非空義道如何。答。中論有無品云。迦旃延經中。佛爲說正見義。離有離無（云云）如是等種種異說。無智聞之謂爲乖錯（云云）如上。大乘玄二諦義（禪那院）云。大論十八（九丁）云。何等是三門。一者昆勒門。有三百二十萬言。佛在世時。大迦旃延之所造。佛滅度後。人壽轉責。憶識力少。不能廣誦。諸得道人。撰爲三十八萬四千言。若人入昆勒門論議則無窮（文）又云。略說三十二萬言（云云）又云論文（如上）不見非有非空門如何。答。爲先尼梵志說之歟。又爲惡口車匿。說離有無經云等者是歟。問。昆勒門亦有亦無者彼義如何。答。准文義要。假有望實有亦空。望性空亦有（云云）歟。猶可尋之。問。成實·昆勒·有何等異乎。答。有云。成實專明性空。昆勒專明假有義。然就道理卽不可與成實相違（云云）。
    不得般若方便等者。師云。據攝論等意。有增益謗。空損減謗。亦有亦空相違謗。非空非有愚痴謗也。
    若言見空（乃至）釋迦小乘一化等者。師云。此答意。三藏敎正意研法相有遣我執爲本。依之則有入聖得果義。若成實所談實義。一向排毘曇。釋尊阿含敎門。終無得益（爲言）問。以何知爾。小乘一化研有爲本。答。師云。知邪病興。故阿含爲之說有。滯有成患。故般若爲此說。則此證也。問。阿含若說有爲本者。成實豈三藏實義。爾者何應云故我欲正論三藏中實義。如何。答。一義云。三藏敎面說有爲本。不妨人法二空其中實義故無過。處詮今當段釋破成實偏執也（云云）。
    如犢子部云別有人等者。師云。犢子計我。假實中何者。舊異論也。然案成實第十一破不可說品。云實法無不可說義（云云）此則破犢子部我第五不可說藏也。明知。彼計實我見也（云云）問。所云我者。則五見中身見。否。答。師云。依彼部意不爾。身見見諦所斷也。犢子部人皆入聖道。豈不離身見耶明。不可說藏我(ハ)非小乘煩惱。智論第一云。佛法中。亦有犢子比丘說。如四大和合有眼法。如是五衆和合有人法。犢子阿毘曇中說。五衆不離人。人不離五衆。不可說五衆是人。離五衆是人人是第五不可說藏中所攝（文）古云。謂五陰和合則有假我。成實亦爾。但犢子此我不卽能成五陰。又不離五陰故。屬第五不可說藏。成實如此不談。五陰和合卽假人也。此所計我(ハ)假我實我。解釋兩樣見（文）淨名玄釋假我見。
    扁鵲之術等者。史[訁*巳]列傳十七云。扁鵲勃海郡鄭人。姓秦氏。名越人。得長桑君禁方爲醫（文）有人云。扁鵲與黃帝有問答事（云云）（可尋本說歟）。
    保冥之徒等者。古云。玉篇云。冥謂寂也。准之保執冥寂空理。小乘人(ヲ)云保冥徒也（文）進不馳於白牛等者。謂今成論非大乘論。故言不馳於白牛。復非常小乘論。故言失駕羊鹿。此則可大小不攝之中間論。故曰。騾論也。騾謂駄驢卽早馬也。牛與羊鹿中間之類故。（句會歌句云）說文羸驢父馬母○亦作騾。

三論玄義鈔卷上

　　應永二十三（丙申）五月中九日。於奈良東大寺邊域駈筆訖。
　　願以書寫力。普及於一切。我等與衆生。皆共成學文。
　　享保第二十歲次乙卯初夏六日。於和之長谷寺桂嶺端寮校合兩本模寫之訖。猶不爲全備。後徒訂焉矣。義禪合十。
　　右原本上卷終跋文也。

三論玄義鈔卷上

------------------------

三論玄義鈔卷中

讀師貞海和尙
       
    呵大執第四等者。問。破小乘計開毘曇成實二宗。呵大執何只一重乎。答。師云。小乘二執淺深遙隔故開二。今意諸大乘淺深無異。故總爲一階也（云云）。    　　
　　自方等紘宗等者。古云。紘宗謂大宗。歎於大乘爲大宗。故紘字恐作宏字。宏胡萌反廣大也。紘冠飾。故紘字不符合（云云）一義云。洪字可作也（云云）問。自訓時其義如何。答。私云。外道小乘可破。自方等不可破云意歟。可思之。
    敎稱滿字等者。𣵀槃經云。半字者。皆是煩惱言說之本。滿字者。乃是一切善法之根本（文）𣵀槃論云。半字者漸敎。滿字者𣵀槃滿足敎。攝佛敎果海功德盡故名滿。聲聞緣覺敎不滿足故名半也（文）。
    理曰無[？*余]者。金剛般若疏。釋四生衆生我皆令入無[？*余]𣵀槃文云。此云無[？*余]者。非灰身滅智小乘無[？*余]。斯乃無累不盡。無復[？*余]累。無德不圓。無復[？*余]德。故云無[？*余]也（文）理云。無[？*余]者。可准知之。
    但伏膺甘露等者。古云。𣵀槃喩甘露。卽上無[？*余]理也。大敎稱法橋。卽上滿字敎也。所言伏膺者。伏謂扶腹反匿也。膺謂於陵反胸也。言（心ハ）承匿甘露於胸心也。
    問必是夜光等者。古云。千字文云。劍號巨闕。珠稱夜光（文）夜光珠名也。昔隋侯出行路。見傷蛇。哀之附以神膏（吉藥也）蛇卽遁去。逕數月此蛇銜一明珠來。珠徑七寸。於陰闇之夜。造隋侯門喚隋侯。謂巨盜按劍出應之。蛇以明珠報恩而去。故號爲夜光珠（云云）。
    偽寶者。古云。偽寶謂偽珠魚目等也（云云）」。
    一者頓敎等者。師云。判頓漸二敎。有衆師異義。淨影等意。花嚴則名頓。最初頓大故。從小轉入大乘稱名漸敎。不從小入大。不入大小。不名頓漸。則是頓漸二敎(ニ)不攝盡敎也。今師意。頓漸有二。並攝盡諸敎。一者偏敎菩薩云頓。謂華嚴·勝鬘·法鼓等經也。自[？*余]諸敎并名漸敎。是常途處釋也。二者別依𣵀槃論。頓漸二藏判敎。是小乘名漸。大乘一切云頓。今此惠觀法師所建立漸頓。則盡諸敎歟（云云）問。花嚴之流者。更籠何經乎。答。師云。指梵網等經歟（云云）」。
    於漸敎內開爲五時等者。師云。惠觀立五時者。依𣵀槃經五味相生也。五味次第。彼經第十四見。可引見。今師意。五味次第(ニハ)約敎理行果四法寶釋。他大異也（云云）。
    行因各別得果不同者。師云。所言得果不同者。且約有[？*余]位也（云云）。
    自五時巳後雖復改易等者。准古抄。成實師一師三時(ニ)判諸敎。一頓敎。華嚴等。二不定敎。勝鬘等。三漸敎。阿含等（云云）濟法師。四時判敎。云五時有六家。大亮劉虯委細繁故不具擧（云云）。
    敎雖五時不出二諦者。問。五時最初三乘別敎(ニモ)明三假（三假者。因成假。相續假。相待假也）四忘（四忘者。四敎句也。是有義）二諦可云耶。答。有云。五時不出二諦者。實約四時。可除初敎。五時言總也（云云）」。
    問旣有五時等者。古云。於前責五時亦二。初責大小見。二責五時見。初亦有二。初立宗。二破斥。初一問答卽是立宗。次問道理之下是破斥。破斥中亦二。初定開。二破斥。五時者。三乘敎。三乘通敎。抑揚敎。同歸敎。常住敎。
    如其有大則是有見等者。第二正破斥。於中有五破。一墮有無見破。二墮一異二見破。三非佛弟子破。四非大乘破。五墮斷常破。如文可見（文）。
    大品云等者。彼經遍學品文也。述義云。無道者。無菩提因。金剛以還名爲道。無果者。無𣵀槃果（文）。
    𣵀槃云明與無明等者。彼經如來性品取意文也。次下經文云。智者了達其性無二。無二之性卽是實性（文）述義云。明者解也（云云）。
    又有所得者不動不出等者。師云。依智論。動順忍。出無生忍也。花玄四釋（云云）。
    次[？*隹]五時等者。師云。[？*隹]五時中。上束五時爲大小破之也。下直[？*隹]五時。故云次[？*隹]等也（云云）。
    大品經云等者。彼經第十九卷見。問。如是大品等三經文。何必二藏判敎明據乎。
    答。師云。三經同對昔小乘嘆今大乘無對簡大嘆大。則知佛法只有大小二階。若如五時敎有淺深重位者。何必不對大歎大。所以是二藏判敎明證也（云云）。
    法華經云等者。譬喩品見。
    𣵀槃經云等者。第十三卷見。
    智度論云等者。第一百卷取意文也。
    地持論云等者。彼論第三云。十二部經唯方廣部。是菩薩藏。[？*余]十一部是聲聞藏（文）又見智度論六十五卷。經十三卷。見第二法輪文。論釋意云。顯大品五云。用方便力。以三乘法。度脫衆生（文）示敎初轉法輪時。八萬天人得無生忍。祕密敎時。初轉法輪時。得大乘益也。對彼大益。今大乘云第二法輪（爲言）爾者今釋意大異也。能能可思之也。古料簡地持文。大乘十二爲明方廣之理。從所詮之理爲名。故十二部悉名方廣。小乘十二部。不爲明方廣之理。故存十二部名。沒方廣之稱也（云云）又云。大乘理正曰方。義富稱廣。文詮方廣之理名爲方廣經（文）又云。小乘語正曰方。文多稱廣也（文）。
    正觀論云等者。中論第一長行文也。
    唯有二藏等者。淨名玄第七云。二藏義有三雙。一聲聞藏·菩薩藏·此從人立名。二大乘藏·小乘藏·從法爲名。三半字·滿字。此就義爲目。此三種一義耳（文）。
    答須識四句等者。師云。若依[？*余]所解釋（法華玄）答前問者。約等勝劣三門。可辨華嚴般若等同異。是一家正意也。今約顯密四句釋成。是亦一種形勢也。問。第一句華嚴。都不化聲聞云(ハハ)。何故第八會中列五百聲聞衆乎。又入法界品。身子與六千眷屬得見文殊。古答此問有二意。一者就實行。二者約權行。初中又有多意。一義云。華嚴是顯菩薩法·與二乘法異。故就祇洹明二緣不同。菩薩卽見淨土。聞說大法。聲聞自見穢處。聽受小乘。如人見水餓鬼見火。非是欲化二乘故。列之在席也。一義云。二乘見穢。菩薩觀淨。令菩薩深鄙小乘。增進大行。乃是化菩薩耳。次身子相見菩薩法事。就事言者。承佛神力。故見。任力卽不見。又前明始迷故不見。後表終悟故得見。如法華遙見其父等（云云）次就權行釋者。內祕菩薩行。外現是聲聞行。有二義。一者讃揚大道。二者引諸小行。華嚴本是敎菩薩法。而二乘在座有如盲聾。卽具前二意。一欲顯菩薩道高二乘行劣。令菩薩進求大道不退取小果。二令小乘人深自鄙劣捨小求大。故身子與六千眷屬承佛神力。得見文殊。諮受大法。卽是其事也（云云）猶可思之。問。第二句中。三藏都不敎菩薩見而三藏敎三乘。於中可有菩薩所以中阿含本末經中。彌勒與[訁*巳]別見。何云三藏敎不化菩薩乎。答。釋二藏中聲聞藏義云。小乘法中。多明二乘法。少說菩薩法。如釋論云。三藏中廣爲聲聞說種種法不說菩薩行。唯中阿含本末經。爲彌勒授[訁*巳]。亦不說菩薩行。故知。明菩薩法少。以少從多名聲聞藏。不名菩薩藏。問。爲小乘人但應說二乘法。何何須說菩薩法。答。佛爲二乘開三乘敎。如法華云。一乘化二人不得。故知。一佛乘分別說三。故知。小乘中明有三乘也。問。旣爲二乘人說三乘法者。何故不說菩薩行哉。答。二乘不欲行菩薩道故不須說行。但知道理有三究竟。故略明佛乘。問。旣不說菩薩因。何須授彌勒[訁*巳]明得佛果。答。聲聞必馮師悟道。須明有三世佛故授彌勒[訁*巳]也（文）准之可悉之。意云。三藏敎中。雖說菩薩法。不說菩薩行。故云不化菩薩。又縱說菩薩法。爲化二乘也。非化菩薩。所以今釋無過（云云）問第三句大品以上法華爾前諸經。並顯敎菩薩。密化二乘。於中且般若。淨名兩經。相望。顯密有不同否。答。古云。般若佛自顯敎密[訁*巳]。淨名菩薩顯敎密化敎大化小不出佛菩薩也。又般若令小人說大。顯敎菩薩。密化二乘。淨名大人說大。顯敎菩薩。密化二乘。是故爲異也（文）可准知之。問。華嚴已爲菩薩說大法。般若·淨名何故更敎菩薩乎。答。古云。菩薩道根熟有前後。華嚴爲其早成。般若·淨名化其次熟。又釋論云。華嚴有智菩薩(ニ)說。卽知。般若·淨名通化大小。又華嚴之座雖已得解。於般若·淨名更又進悟也（云云）」。
    可准知之。問第四句中。法華顯敎聲聞云。然大品·法華俱同說一乘。一乘有何異。法華顯敎。大品密化云乎。答。古云。大品大乘則劣。法華一乘則勝。今說不然。大品對小明大。法華除小顯大。大無二也。如長者付財及委家業二時卽異。而大宅七珍猶是一也。大品中菩薩作佛。二乘未作佛。法華中(ニハ)菩薩二乘並皆成佛。而佛乘不二也。
    問。若爾者。攝大乘論云。乘有三種。一者小乘。二者大乘。三者一乘（云云）一乘最勝何。
    答。法華正明能乘之人一切作佛。以此爲勝。不言所乘之法有優劣也（文）可准之。
    若言第一名三乘等者。師云。今釋約理明通義。亦就敎有通敎。諦·緣·度三敎并通三乘故。今略之也。
    釋論云般若不屬等者。彼論四十五卷見。共般若但爲菩薩演其實事法(ヲ)也。二乘見聞故云共。但屬菩薩義非相違也。雖然法華勝般若劣義邊且寄付屬。遊意釋之也。大品經披見。中間囑累品(ハ)二十二卷第六十六品也。分明付囑阿[？*隹]見終囑累般若付囑聲聞見。私案彌相叶者歟。問。法華遊意。般若（ヲ）非祕密故囑二乘云。爾者今相違云何。答。私案云。但屬菩薩論文經第三卷釋所也知。必非屬累品意。唯總般若（ヲ）屬菩薩說所（ヲ）爲今證歟。
    在經何故勸三乘等者。大品經第三云。善男善女人。欲學聲聞地。亦當應聞般若波羅密。持誦讀正憶念如說修行（云云）欲學辟支佛地覩菩薩地下說相。全同聲聞地。應知。
    答般若有二種等者。此意釋論四十一釋前經文處見。問。詳答意。摩訶般若不屬二乘。非二乘所學（爲言）摩訶般若者則觀照般若歟。尋肇公般若無知論。云般若虛玄者。蓋是三乘之宗極也（文）此文則分明觀照惠體通三乘釋。爾者宗家今釋與肇公論文其義不相順。如何會通乎。答。師云。彼此兩釋一結不違。何者。觀照般若有二種。一者直云般若。二者謂摩訶般若。此云大慧。是導成萬行六度中（ノ）般若波羅密也。此云摩訶事。導引萬行令至無上菩提果故也。此摩訶般若。局菩薩不通二乘。若契實相實智（ヲ）觀照般若（ト）取時。三乘等可具此。若爾者。肇公約空惠。今據大惠。融會無乖異。可知之（云云）問。實相般若。三乘俱學之。約此門者。則可名通敎乎。答。師云。不爾。若約所觀理同。般若名三乘通敎者。何故名𣵀槃經不云三乘通敎。彼經中。明三乘所觀同故。又他三乘各別而學一般若故。云三乘通敎。今意不爾。大品中。明三乘同觀實相意。是密化一乘也。因同故示果一。故旣是密說一乘也。寧可云三乘通敎乎。大品呵二乘爲癡狗者。彼經第十五云。須菩提。譬如狗不從大家求食。反從作務者索。如是須菩提。當來世。善男子善女人。棄深般若波羅密。而攀枝葉。取聲聞辟支佛所應行經。當知。是爲菩薩魔事（文）古引此文合今釋（云云）。
    淨名貶聲聞爲敗根者。彼不思義品。大迦葉。自語身子。作如是語見。略述云。維摩經中。大迦葉言。塵勞之儔爲如來種。我等不復堪任發心。譬如根敗之士。其於五欲不能復利。聲聞諸結斷者亦爾（云云）。
    而天親之論釋法華初分有七處佛性之文等者。七處佛性者。古來[？*隹]義末學未決也。今且任古一義。師義同之。第一文者。論釋方便品唯佛與佛乃能究盡諸法實相文云。言實相者。謂如來藏法身之體。不變義故（文）如來藏者。佛性也。第二文者論釋方便品四師知見中云。二者同義。以聲聞辟支佛佛法身平等故。法身平等者。佛性法身更無差別故（文）第三文者。論解三平等中。釋寶塔品身平等云二者身平等。多寶如來。已入𣵀槃後示現身。自身·他身·法身平等·無差別故。如是三種。無煩惱人。保慢之心。見彼此身所作差別。以不知彼此佛性法身悉平等故（文）第四文者。論釋乘平等中云。菩薩授[訁*巳]者。如不經品示現應知。禮拜讃嘆。言我不輕汝等。汝等皆當作佛者。示諸衆生皆有佛性故（文）第五文者。論釋壽量品成大菩提無上中云。三者法·佛·菩提。謂如來藏淸淨𣵀槃。常恒不變故。如經如來如實知見三界之相等（云云）第六文者。論釋勝妙力無上中。解法師品持力云。法力者。如經應知其心決定。知水必近者。受持此經。得佛性水。成阿耨菩提故（文）第七文者。論釋勝妙力無上中。解修行力護[？*隹]力云。畢竟知者。決定知法界故。言法界者。名爲法性。彼法性者。名爲一切諸佛菩薩平等法身故（云云）是釋觀音品是二人福正等無異文也。應知（巳上）問。如所引者。法華論七處佛性文。通前後兩段。今何故法花初分(ニ)有七處佛性云乎。答。師云。是有深意。且一意。凡一乘開釋大宗。明因平等故果無異。其因者。今意則正因佛性取也。三乘皆具一佛性。故終成一果。一乘旨如此。而如是因業法門正在法華前段。是以彼章。所謂佛性文並證成前段同一性旨。故釋初分有七處佛性等云也（云云）私云。前段乘權乘實。後段身權身實云。亦三攝法門時。前段攝異歸同。後分攝因歸果等云。並先義相應歟。但可思之（云云）。
    學大乘者名方廣等者。大論第一云。方廣道人言。一切法不生不滅。空無所有。譬如兎角龜毛常無（云云）師云。方廣通大小。小乘方廣從一說部出（中論疏[訁*巳]見）大乘方廣般若學人也。今出大乘方廣。方廣稱大乘爲正也（云云）。
    或言一體等者。師云。一體者。開善義也（開善寺智藏法師也）又按苽二諦云（莊嚴寺謠法師歟。私云。苽水沈相無眞諦云。苽水浮相有俗諦云也）二諦者。龍光義也（龍光寺雲法師）又云。訓義鼠嘍栗二諦云（鼠嘍栗內空虛ナルヲ眞諦云。外皮存セルヲ俗諦云。空內虛執。有外相取也）立二不成復喪眞俗也者。師云。立二不成者。龍光眞俗二諦義不成（爲言）復喪眞俗者。開善眞俗一體義不立意也。何者旣云一體。何有眞俗乎。故云復喪眞俗也（云云）問。開善二諦一體。凡有三義。一眞爲體。二俗爲體。三二諦互指爲體。今當段指何一體乎。答。准古義任彼正義。斥眞諦爲體義（爲言）歟（已上破邪章畢）。
    顯正第二等者。已下今當抄之。
    有大德比丘名龍樹菩薩等者。古云。中論序疏云。龍樹依梵音。應云那伽馥力叉那伽者龍也。馥力者樹也。智度論云。龍童龍磨者龍也。馥力叉者。樹通名也。別名阿周那。如此間梨李樹等（文）又云。龍樹是何位之人。答。聖迹無方。高下未易可測。僅依經傳敘其淺深。叡公言。功格十地。道摸補處。是窮學人。匡山遠法師云。名貫通位。德備三忍（信順無生）亦十地高位也。依楞伽經。住初觀喜地云。釋此語不同也。舊云。龍樹是初地人。關內姚道安學智度論云。此是龍樹引衆生令入初地而實是十地人也（云云）師云。龍樹菩薩。實久成如來也。摩訶衍論。名龍樹云妙雲相如來。內證雖爾。爲衆生引化。迹示無方淺則。不可一准。若爾者。楞伽住初地。必不可及會融者歟（云云）。
    往生安養國者。師云。此有二義。一者付所化。二者約龍樹（云云）。
    七百年間有一比丘等者。古云。問。於龍樹出世。有異說乎。答。有異說。一者西明師唯識梵。引三藏解。佛滅後二百年有大菩薩。名曰龍猛。二者大原三藏曰。龍樹(ハ)滅後三百年出南天。三者大乘玄曰。龍樹菩薩出五百年。四者叡師序并百論序疏·大論疏等。同云五百三十年出世。五者智論說。六百年。復群家論。曰六百年出世。六者摩那經。七百歲。如今所引。七者祕密曼荼羅付法傳第一云。如來掩化之後八百年中。有一大士。名龍樹（云云）已上七箇異說見。更又有一說。匡山惠遠師。接九百運釋。宗家引之。則龍樹九百年出世義釋。中論梵釋。
    燃正法炬等者。宗家釋云。燃正法顯正。滅邪見破邪（云云）。
    尋大小等者。師云。此有二義。一義云摩耶經小乘經。楞伽大乘經也。故云大小二經（云云）一義。前二經俱大乘經也。更有說龍樹事小乘經。故云大小二經。小經可尋之。
    答僧叡昔在什公門下等者。古云。謂以三論爲究竟論。出三種證。一者引叡師中論序大小對歎之說。二者以龍樹爲諸國所重故。三者羅什聞此論改小執。今卽第一。引中論序也。
    其論序云夫栢梁等者。古引序疏云。栢梁者。漢武帝臺名也。外書釋此自有二家。一云。以栢木爲梁。故云栢梁。此臺初成。栢木香氣流數十里。元帝以栢梁對柘館。以此詳之。應是栢木之梁。又云。梁有百數。故云百梁。茅茨仄陋者。茨言次。撰次於茅。故稱爲茨。仄者。長安扁鵲舍。但有一邊。故稱爲仄陋。陋猶隘義也。又栢梁大臺卽法花長者大宅。茅茨仄陋其猶門外草庵。叡師一言含內外兩事也。
    睹斯論下。第二合譬。
    鄙倍者。出論語。鄙猶鄙惡。倍是倍戾（文）私云。鄙甚云倍歟。
    又如前云等者。古云。問。指何文標又如前云乎。答。中論序曰。茲天竺諸國敢預學者之流。無不翫味斯論以爲喉衿。今指此詞標如前云也。二秦弘始七年。天竺剎利汎舶至長安。指於若什公若剎利之舊昔說言前云。謂如(シト)前人云可訓之。非指文段前後而言前云也。
    方八千里者者。准古義。西域[訁*巳]。五天竺周九萬[？*余]里。今八千里者。且取龍樹向化分域也（爲言取意）。
    無相佛者。師云。無相好佛意也。
    委誠者。廣云（上平聲支韻）委（委委化化義）玉曰。曲也屬也。廣釋叶歟。　　　
　　又羅什本執小乘等者。什師傳云。沙勒國。莎車王之子兄弟二人。捨國入道歟。兄字須梨耶跋陀。弟字須梨耶蘇摩。同師沙勒羅漢。羅漢亦名蘇摩。什亦學事。旣爲同學（云云）准知之。莎車卽王子之名非。可王名。又丘慈·沙勒同國異名歟。可尋之。百論序疏云。什本小乘學。而丘慈王子。名莎車。是大乘學。二人深相欽味。但恨學業不同不得從就。王子欲化什公。故一時來宿其並房。高聲誦阿耨達經。明色空乃至一切法空（數重問答）王子因授中百二論與什。什大重之（云云）」。
    以此詳之等者。古云。上擧三證巳。今總結也。問。此三證並對小乘顯勝。何必於大乘中爲究竟。而非偏空乎。答。偏空但是小乘。若於大乘本無淺深。何此論獨爲淺。又於大乘中爲淺者。是[？*余]師[？*隹]也。雖然今究竟無[？*余]之說者。總顯法源也（文）。
    統群生之靈府者。無照釋曰。實惟河深水之靈府。注曰。廣大利物曰靈。深不(ヲ)可見爲府。允堪引俗曰。如人藏府深不可見曰府（文）。
    還同儒墨等者。古云。文選注曰。孔謂孔子也。墨謂翟墨也。此二人俱仁義爲先。是非決斷爲本。今旣墮是非。故云還同儒墨。卽九流中儒墨是也。墨翟緩季之弟也。莊子見。
    答二是生乎夢虎等者。師云。夢虎空花者。梁武立此義。則悟不見生死妄法義也。成七地少頓悟義。源出自智論譬也。
    命篇。允堪曰。命名也。元照曰。命謂召也。莊子疏序曰。篇以編簡爲義（云云）。
    正觀論云大聖說空法等者。彼見。說於獨空破相待。亦是破於空見（云云）師云。所不化者。則還化義也。應知（云云）（疏云。不化者卽大化文）。
    生老病死等者。古云。稻芋經云。五陰始起故名爲生。住世衰變故名爲老。最後敗壞故名爲死。追感往事言聲哀戚（スルヲ）名爲憂。若事來逼身是名爲苦。追思相續故名爲悲。煩惱纏縛故名爲惱。若依十地經者。
死別離時。愚人貪著心熱名憂。發聲啼哭名悲。五根相對爲苦。意根相對憂苦轉深爲惱（文）故法華云。方便品。
    令離諸著等者。宗家引法花論云。著有四種。一者著界。卽著三界也。二者著地謂從著初禪。至非非想及滅盡定也。三者著分。謂在家分出家分。在家分者。謂著己同類。作種種業及邪見故。著出家分者。著名聞利養。種種煩惱諸覺故也。四者著乘。謂著小乘及大乘也（文）。
    淨名云不著世間等者。彼經佛國品。寶積長者以數偈嘆如來。偈有五門。今引第五空有門嘆中空門嘆文（委細如疏釋）。
    四依開士者。玄應曰。謂以法開導之士也（云云）私云。𣵀槃經云。四依出世如佛者。是古佛故也。
    四依出世爲如佛等者。訓義云。大乘玄第五曰。問曰。前言應依四依正說。莫依凡妄說者。何等是四依。答。四依者有二種。法四依者。依法不依人。依義不依語。依智不依識。依了義不依不了義。人四依者。依小乘。五方便爲第一依。須陀洹斯陀含爲第二依。阿那含爲第三依。阿羅漢爲第四依。若依大乘。地前四十心具煩惱性爲第一依。從初地至六地爲第二依。七八九爲第三依。第十地爲第四依。今是後四依也（文）。
    無住無著爲經論大宗者。大品經第一云。如來無所住心名爲如來。如來不住有爲性。亦不住無爲性。菩薩摩訶薩。亦應如是住。如如來住於一切法。非住非不住。（文）
    問此論名爲正觀等者。問。此中一問答始終。並就中論題號（見）爾者是釋名科(ト)。可云乎。答。師云。是就顯正科。廣欲明正義。取以今寄正觀論名解體用等正。非是釋名章。釋名別下章見（云云）。
    答天無兩日等者。禮[訁*巳]曰。天無二日。土無二王。家無二主。尊無二上。示民有君臣之別也（文）史[訁*巳]此說見（曾子及喪服四制亦有此語）。
    理唯一正者。師云。理者則正義也。聖謂聖正者則此意同（云云）。
    花嚴云文殊等者。彼經第六。賢首菩薩答文殊問偈文也。
    但欲出處衆生等者。古引𣵀槃疏（嘉祥釋）對生死則辨𣵀槃爲出處（文）及以肇論𣵀槃者。蓋是出處之異名。應物之假號也釋。成今釋（見）師云。出處者。令出生死處𣵀槃謂也（云云）古不同歟。
    一者體正等者。師云。體正所表理體。能表敎門名用正也（云云）。
    答如因緣假有等者。師云。此文釋用正順初方言。何者。所離皆云定有定無故也。
    答像末者。師云。此文二義。一者像則末。望正法故。一者像與末二時取也。像似義。末微義也（云云）。
    但正有三種等者。師云。三種正中。初二並屬用正。第三絕待方是體正也。序疏云。對斷常之偏明中。此是對偏中。盡偏中。立於中名欲盡偏病故。名盡偏中。又一意。只爲偏病盡得有於中也（文）問。且就用正中。對偏中與盡偏中何異乎。答。序疏云。盡偏中者。蓋是洗淨斷常故。強名爲中。雖盡於偏而有於中。如經云。衆生起見。凡有三種。一斷。二常。三無常無斷。乃名中道對偏辨中者。此約所詮之理。對破偏病故。名爲中（文）師云。對偏盡偏者。猶始終名。初直對偏明中道。計稱對偏中。漸稟對治敎。自欲斷盡偏執者。則是盡偏中也（云云）師義與序疏釋同異思之。疏釋[？*隹]明。可尋之。
    觀論亦爾者。私云。對偏觀·盡偏觀（云云）。
    大品經云（十九卷時不轉品）雖生死道等者。師云。今欲明經論相資義。先辨由漸明諸法無所有。其故(ハ)諸法無所有如此有。如此有故緣前有經論相資義（爲言）今意如此。本文中。
    菩薩應如是正憶念者。是練磨始行菩薩。於衆生無邊誓願度願。欲退沒文也。練磨意衆生若實（アルナラハ）誠以可[？*隹]度。衆生本來不可得也。何有可度。如此勸菩薩令不退也。問。衆生本來不可得。約緣宛然。前度衆生亦如前。可生退心哉。云何。答。師云。依實有因緣度衆生[？*隹]易頗顯。所以進退之義亦成也應知。（云云）。
    所言經通等者。准古抄。適化無方陶誘非一（文）則今通意（云云）。
    經以二智論以二惠等者。問。二智二惠有何別乎。答。釋論曰。般若不屬佛。亦不屬二乘。但屬菩薩。菩薩卽道惠道種慧。佛具一切智一切種智。祖師云。通而言之。卽智爲慧。指慧爲智。體無異也。別約因果各別者。論云。因者名般若。果反名薩般若。薩般若名一切智。卽智。般若名之爲惠。惠名旣劣立在因中。智則決了故居果地（云云）。
    故法花明今昔等者。師云。今者法花。昔者花嚴也。
    次會四句爲二句者。師云。所言二句者。一能（經）一句。一所（論）一句也。
    次泯一句等者。師云。上二句合爲一能所。云一句也。
    中論燃可燃品云等者。彼品偈文今所引全同。長行云。若法因待成。是法還成本因待。如是決定則無二事。如因可燃而成燃。還因於燃而成可燃。是則二俱無定。無定故不可得（云云）同疏六云。若法也因也有待成者。燃法待可燃成也。是法還成待者。是燃法還成可燃家待也。今則無因待者。破可燃爲燃因。若自有可燃體不因於燃。可燃爲燃作因耳。今可燃不能自有。待燃方有。何能爲燃作因耶。故云。今則無因待也。亦無所成法者。此破燃也。若有可燃爲燃因。燃因之而得成。旣無可燃爲燃因。云何燃因之而得成。故云亦無所成法也（文）私云。准初文。論破成待竟。次破待成有二偈。初偈正破。次偈釋破。又初偈都無破。次偈研竅破。今略引初偈也。應知（云云）所言燃可燃者。古云。有燒薪之用。名之爲燃。薪有更燃之義。名爲可燃（云云）。
    次別明造論緣起者。問。所云緣起者。三論俱可收之乎。云何。答。師云。文相正明造中論緣起（見）雖然若依傍破內迷義者。百論亦可有之故。下文出二十部竟。龍樹提婆爲是等故造論破執等云也若依正申傍破義者。約傍破邊。十二門論亦可有之（云云）。
    如來爲失道故等者（除如來於）迷經者。末於也。所以下釋云根本失·枝末失也。今爲論緣起者。二於中末於（云云）問。所云迷經緣者。偏局內學乎。如何。答。師云。可局內學故。下迷經者。則二十部乃至五百部也（爲言）問。若爾者。提婆所破九十六種外人。非枝末於乎。答。師云。九十六術者。先德異義也。或本於。或末於等（云云）縱末於非迷經。不稟佛敎故也（云云）。
    如來二月十五日等者。西域[訁*巳]曰。夏安居初十五日也大迦葉波揚偈曰。善哉諦聽。阿[？*隹]聞持如來稱歎。集兩三月盡素呾覽藏。我迦葉波集阿毘達摩藏。優婆離持律。明究衆所知識。集毘奈耶藏。兩三月悉集三藏訖（文）。
    於王舍城等者。准古抄。結集所有異說。眞諦三藏云七葉巖。集法藏傳云僧伽尸城北西域[訁*巳]云。迦蘭陀竹園西南行五六里南山之(キタ)陰。大竹林中有大石室。大迦葉波結集之所（云云）此三說不同也。今王舍城等者。依智度論說也。王舍城賓缽羅窟也。賓缽羅窟(ト)崛山(トハ)處相隣。智論擧總山欲取別山。古抄明結集相。大有四門。一集藏緣起。二集藏處取。三集藏儀軌。四集藏次第。第一緣起中有三意。一覩佛𣵀槃聖凡嗟嘆。二思念結集令法久住。三召聖賢結集三藏（云云）思念結集者。有三意。一爲付屬。佛本付屬。令使結集傳於末代利益衆生故（智論第二見付屬者。付迦葉也）二止諸惡比丘自慶得脫。三止外道謗召命聖賢。經論中廣說。繁故略之。第二集藏處所（如上[訁*巳]）第三集藏儀軌者。古云。釋論第一云。優婆離白已整身衣服。向大德比丘頭面作禮。作禮已上高座而坐彼象前。裝扇迦葉退坐已而問優婆離。隨問答集毘奈耶竟。於是長老優婆離。放扇從高座下。向諸大德比丘作禮。作禮已還復本座。阿[？*隹]亦爾。今傳法者。以此爲軌。十誦五十五云。集一法竟。迦葉次第問五百比丘。言爾不。各答言爾。卽作白二羯磨唱斷。初一旣爾。[？*余]下並然等（云云）毘尼迦葉對優婆離集。二藏迦葉對阿[？*隹]集（見十誦律說）第四次第者。依開宗[訁*巳]有三義。一常途次第。先經。次律。後論也。二依五分律·善見律等。先律。次經。後論也。三勝劣次第。先論。次經。後律也。對法詮惠。種智之能證心因惠而起。戒伏身語。由定能防故也。第二義先律等者。有四義。一約法住。比丘住持佛法故。二依起行。戒行居首故。三者依制異。毘尼佛獨制。勝[？*余]二藏。四約所被。戒被內衆故。第一先經等者。亦有四義。一說次第。二所化次第。三結集次第。智度論等見。四者本末次第。經根本。戒慧依經次第起也。所化次第者。婆沙第一見。未種善根者(ニハ)說經。已種善根者。令相續成敎戒。已成就者。爲令得解脫以論化之（云云）。
    一上座部謂迦葉等者。師云。迦葉有六人（𣵀槃疏見）一優樓頻螺迦葉。二那提迦葉。三迦耶迦葉。四十力迦葉。五菩薩迦葉童子。六摩訶迦葉。今第六摩訶迦葉也。
    迦葉（ハヨリ）上（ナルコトナルコト）陳如(ヨリハ)一夏者。右點師點也。左點古抄見。古抄云。此釋意雖從迦葉尙爲上座。陳如一夏。而殊以迦葉名上座部者。爲佛付屬故歎爲上座（云云）。
    爲佛以法付屬迦葉者。師云。眞諦三藏云。付屬迦葉者。菩薩迦葉也。今釋分明摩訶迦葉見。[？*余]師釋多同此義（云云）但設子食者。
    師云。是名常施食也（云云）。
    迦葉所領但有五百人等者。問。今釋云五百人。所引智論云千人。如何相違乎。答。尋漢朝衆師並四分律所判。大迦葉。本俱五百人大羅漢。結集三藏竟時。富那奢云者。更與五百羅漢。來至迦葉集藏處。欲聞法藏。更爲其重集三藏。故本迦葉五百。與後富那奢五百合有千人。則智論所說也。依本迦葉所領者。唯有五百人。應知（云云）。
    卽界外大衆等者。師云。此云界外者。云窟外也。
    二者已羯磨竟故等者。四分律云。大迦葉卽作白。大德僧聽。諸比丘爲僧所差。若僧時到僧忍聽。僧今往王舍城。集共論法毘尼（三藏中且一藏）白如是。作白已俱往比舍離。諸比比從比舍離往王舍城。時大迦葉知僧事。卽作白。大德僧聽。若僧時到僧忍聽。今集法比丘白如是。時阿[？*隹]卽從座起。偏露右肩右膝著地。白大迦葉言。我親從佛憶持佛語（云云）有師云。此界內界外者。作法界。自然界無承羯磨故也（云云）有師云。結集始終總有三種單白。一差住舍城單白。二住已方欲集單白。三問優婆離集毘尼。四婆離答。五問阿[？*隹]集二藏。六阿[？*隹]答（云云）四分律（見）可尋本說也。
    但設千人食者。師云。是名常施食也（云云）。
    百一十六年外有舶主兒等者。天親部執論（眞諦譯）云。過百年後更十六年。有大國。名波多梨弗多羅。王名阿輸柯（卽阿育王也）王閻浮提。有大白善覆一天下。是時大衆破散。破散大衆凡有四種。一大國衆。二外道。三聲聞衆。四大德衆。此四大衆共說外道所立五種因緣。五種因緣者。如彼偈說。[？*余]人染汚衣等（云云）思擇此五處分成西部。一大衆部。二上坐弟子部（文）異部宗輪論述[訁*巳]第一慈恩云。異部宗輪論者。佛圓寂後四百年許。說一切有部世友菩薩之所作也。○昔江表陳代。三藏家依已譯茲本。名部執異論詳諸貝葉。校彼所翻詞。或爽於梵文理。有乖於本義。今我親敎三藏法師玄奘。以大唐龍朔二年七月十四日。於玉花宮慶福殿。重譯斯本。基日隨翻受旨。編爲述[訁*巳]成十卷（云云）依此釋。云天親部執論者大誤歟。若有異說者。可尋本文。四分律抄批第一引宗輪論云（玄奘部執論同本異譯）四衆共議大天五事不同。分成兩部。一大衆部。二上座部。言四衆者。一龍象衆（律師衆也）二邊鄙衆（大天衆也）三多聞衆（經師衆也）四大德衆（論師衆也云云）。
    三逆罪者。古抄云。然此大天未出家前。是商主兒。名摩訶提婆。此翻大天。姓拘尸柯。其父博易往向[？*余]國。留兒在家。年至二十。其兒端正。母懷愛染。密爲方便與兒私通。遂經六年不覺是母。後雖發覺。愛心不捨。其父從他國還。大得財物將欲至舍。母聞夫還恐知此事。卽取毒藥令兒殺故父。大天持藥逢路殺之。將財物還與母共活。通母旣久。恥人所知。將母逃隱波吒梨國。遇逢本國曾所供養羅漢苾芻。復恐彰露因遂殺之。復見其母與[？*余]私通。復害其母。造三逆罪。深生憂悔。欲求滅罪。因卽出家。其旣聰明未久便能誦持三藏。有愚迷者就其受學。遂有徒衆（云云）。
    一[？*余]人染汚衣者提婆不淨出等者。古云。自稱已得阿羅漢果。阿育王聞數[訁*靑]入宮恭敬供養。王妃遂與大天私通。稱羅漢。反說經律非犯。謂犯。犯。謂非犯。後於寺中夢漏失不淨。而令弟子洗所汚衣。弟子白言。煩惱盡。何容此事。彼云。漏夫略有二種。一者煩惱。羅漢已無。二者不淨。羅漢未免。煩惱雖盡豈無便利涕唾等耶。然我漏失爲魔嬈故。汝不應怪。此意說云。身中不淨如有涕唾。爲魔嬈故卽漏失。眞諦敘云。此是魔女欲毀我故。而以不淨汚我衣耳。又自作經云。佛語諸比丘。魔王天女毀無學人。故以不淨染汚其衣（己上第一事也）。
    故分二部者。師云。所言二部者。上座·大衆。但虛實中。不知何大衆·何上座。可尋之（己下二部亦同之）。
    二云無明等者。古云。又欲令諸弟子親附。次第[訁*巳]得四沙門果。謂化諸弟子。或云已得須陀洹。弟子自疑不得。問師言。阿羅漢等者。應有證知。如何我等都不自知得耶。彼言。羅漢亦有無知。無知有兩。一者染汚。羅漢已無。二者不染。羅漢猶有。眞諦云。彼答弟子言。羅漢猶有無明障心。故不自知。乃自作經云。佛告諸比丘。阿羅漢猶有無明覆心。不知自得（已上第二事也）。
    三者疑等者。古云。說諸弟子得須陀洹者。亦自疑不得。復問師云。曾聞。聖者已度疑惑。於四聖諦無覆疑心。四諦三寶(ニ)我猶懐疑。彼答云。羅漢亦有疑惑。疑惑有兩。一者隨眠性疑。羅漢已無。二者處非處疑。羅漢猶有。述曰。稱理名處。不稱理者名爲非處。於諸稱理不稱理事。猶豫不決名名處非處疑也。又自作經云。佛語諸比丘。須陀洹人於四諦猶有疑心者（已上第三事也）。
    四他度等者。古云。弟子又云。我是羅漢（ナラハ）應自證知。如何由師之倚度。都無現智能自證知。彼云。羅漢有由他度。舍利弗·目連之通第一。佛若不說彼不自知。況汝鈍根。要由他度而能自了。眞諦云。彼答云。亦有聖人依他斷疑。又自作經云。佛語比丘。聖人亦依他斷疑（已上第四事也）。
    五聖道言所顯等者。古云。彼大天雖造衆惡未斷善根。後於中夜自思惟重罪。當於何處受諸劇苦。憂惶所逼高聲唱言。苦哉苦哉。弟子聞之尋白大師。若言所作已辯何故唱苦。彼答云。我呼聖道。謂諸聖道。若不至誠稱苦召命終不現起。眞諦云。彼言。我年旣老。心力劣弱。入觀之時。若不口說觀心不成。又自作經云。佛語諸比丘。聖道亦有爲言所顯者（已上第五事也）又云。眞諦云。於波羅提木叉戒後。復更足一偈云。[？*余]人染汚衣。無明疑他度。聖道言所顯。是諸佛聖敎。爾時衆中。有學無學聲聞持戒修[靑*爭]慮者。聞彼所說翻彼頌言。上三句同前。第四句云。是汝誑言非佛敎。於是竟（ヨモスカラ）夜鬪諍紛紜。乃至終朝城中士庶乃至國王來自和諍僻。用律文。行籌下諍。用多人語。賢聖衆中。耆年雖多而僧數少。大天朋內。耆年雖少而衆多。遂分二部。一上坐部。二大衆部。王聞旣瞋逆諸聖衆。於恒河中載以破船。中流墜溺。聖衆乘空并攝同見不得通者。西北而去住迦濕彌羅國。王聞悔謝。如論中說。部執疏卻[訁*靑]還本國（云云）古又引眞諦部執疏云。大衆部者。本梵語摩訶僧祇此翻大衆。是初結集時。婆師波所敎授界外大衆還。是此徒黨。自爲一部。存本名故稱大衆部。二上座弟子部者。本梵音名梯毘梨。而翻爲上坐弟子部。卽結集時。迦葉所敎授界內諸羅漢。相傳承習。並迦葉等弟子。故稱上座弟子部（云云）師云。明分部緣起。部執論·宗輪論·羅什十八部論·文殊問經·舍利弗問經等異說不同。今當玄所出者。專是部執論意也。應知（云云）。
    時衆諍此五義等者。古云。問。於二十部中。一說部。出世說部。灰山住部。多聞部。支提山北山部之執義。云有阿羅漢多他以不淨染汚其衣。阿羅漢多有無知。有疑惑。有他度。聖道亦爲言所顯。多聞分別部同之。故知。大衆部之支流八部。皆同說同執。復上坐部中雪山部。法護部。善藏部。執義是同（文）。
    問此二部等者。有打集問云。下分別執計如出世說部𣵀槃眞實。今何總如是定之耶。當生答云。今論約根本歟。私案云。大衆部本末大宗皆假爲本歟。少少異義今大別也（云云）。
    至二百年中從大衆部又出三部等者。師云。上標云或二部·或五部或十八部等。上來釋二部竟。已下解十八部及二十部也。夫十八部者。則合論上座大衆支流。就之大衆支流有四破。加根本五破也。上座部支流有七破。加根本八破也。至文明之。今又出三部者。大衆部中第一破也（云云）部執論云。第二百年中。從大衆部又出三部。一一說部。二出世說部。三灰山部（云云）（灰山住部。十八部論云窟居部。宗輪論名雞胤部見。具云異部宗輪論）又文殊問經下卷分別部品云。於此百歲內。出一部。名執一語言部。所執與僧祇同故云一也。於百歲內。從執一語言部復出一部。名出世間語言。於百歲內。從出世間語言中出一部。名性物梨伽（部主名也）問。部執論等並云二百歲中。文殊問經何云於此百歲內乎。答。師云。文殊問經於此百歲者。指第二百年。對彼第一百年故。云於此等也。問。此中此部以大乘經雜三藏。依時人有信·不信成二部（云云）此部者何部乎。信·不信故成二部者何部乎。答。師云。此部者大衆部也。成二部者。大衆部三部中二部也。三部中。除何者可除灰山住部。二部中。何信不信者。一說部信大乘。出世說部不信大可云也（云云）學者少少云信大者。大衆部。不信大者。上坐部。
    言三部等者。釋大衆中三部（云云）此義[？*隹]明故再三明師。終師義如上抄。古抄引眞諦疏云。第二百年。大衆部併度行央掘多羅國。此國在王舍城北。此部引華嚴·𣵀槃·勝鬘經·維摩經·光明般若等諸大乘經。於此部中。有信此經者。有不信此經者。乃至由此遂分出三部等（云云）此釋今解大同。旣於此部中。有信此經。有不信此經等。無諍信不信者。大衆部中在之見歟。若爾者。師義彌良矣。但思之。古云問。言時人有信者。有不信者故。成二部者。須言成三部。何云二部乎。答。灰山部依執毘曇起。今依大乘經信不信。但出一說出世二部。故且言二部耳（文）後時勘之師義全同也。不信者上座部者。卒爾料簡也。非義至極。
    一說部等者。眞諦云。言一切法無有實體同是一名。名卽是說。故言一說部（文）古云。文殊問經。名執一語言部（文）師云。說生死𣵀槃皆一假名。故云一說（云云）此說義眞諦釋（ニ）異也。眞諦釋意（ナラハ）出世說（ノ）說義云何。
    三灰山部部等者。今當段釋眞諦解（ト）全同也。此部名。慈恩云。梵云憍矩服部。此婆羅門姓也。此云雞胤。上古有仙。貪欲所逼。遂染一雞。後所生族因名雞胤。婆羅門中仙人種姓也。文殊問經云。律主姓也。是上名同眞諦法師云灰山住部。此言非也。文殊問經云。從出世間語言出一部。名高狗梨柯（是律主姓也）。
    其執毘曇是實等者。古云。此部云經律二藏是佛方便敎非眞實敎。唯此毘曇藏是眞實敎。經是佛說（ナレトモ）不許爲他說法。卽是撥經。故知。經亦非佛眞實說。唯令依正理。卽是實義。阿毘曇解諸義趣。故知。毘曇卽是佛眞實說（云云）（眞諦釋意也）。
    故彼引經偈云等者。希有因緣經文也。
    問。此文如何（ソ）經律爲權論（ヲ）爲實說乎。答。師云。此文一向說論所明實義也。明論眞實旨者。經律爲權義自顯也。同。旣是經文也。何說論事乎。答。師云。此論云經歟。如法相阿毘曇等云（云云）。
    至二百年中等者。部執論云。於此第二百年中。從大衆部又出一部。名得多聞部（文）（宗輪論十八部論同此）文殊問經云。於百歲內。從高狗梨柯出一部。名多聞（於律主有多聞）抄批引眞諦疏曰。大衆部中更出一部。名多聞部者。佛在世時。有一阿羅漢。名祠皮衣。昔作仙人。被樹皮衣。以祠天故。後出家已隨佛說法。皆能誦持。佛未𣵀槃遂住雪山坐禪（云云）名多聞部者。諸解并從德爲言見。師云。多聞部（ハ）大衆部四破中（ノ）第二破也。
    於二百年中名多聞分別部等者。部執論云。次後於此第二百年。大衆部中又出一部。名分別說部（文）宗輪論云。次後於此第二百年。大衆部中更出一部。名說假部（文）十八部論云。又於此一百年中。摩訶僧祇部中復出異部。名施說論（文）抄批同宗輪論。文殊問經。略無此部。古云。眞諦疏中名分別部。大迦旃佛在世作論分別解說佛滅後二百年中。大迦旃延從阿耨達池至摩訶陀國。來至大衆部中。分別三藏聖敎。明此是佛假名說。此是眞實說。此是眞諦。此是俗諦。此是因果。大衆部中。有信受迦旃延所說者。各成一部。名分別說部。分別說部。卽大迦旃延弟子。前多聞部者。以所聞過先所聞故。稱多聞部。今分別部者。還分別先所聞。非更廣聞（云云）慈恩疏曰。此部所說。世出世法中皆有少假。至下當知。非一向假故不同一說部非世出世法一切皆實。故不同說出世部（云云）又云。此部卽大迦多衍那弟子所弘通也（文）師云。此中大迦旃延者。在世迦旃延也。非八犍度論主迦旃延（云云）十八部論云。施設足論者。六足論中施設足論也（云云）私曰。三百二百（ト）異本古本見。但諸論同二百。思之。
    於二百年滿有一外道名大天等者。師云。已下釋大衆部四破中第四破。若加根本者可當第五破也。部執論云。此第二百年滿有一外道。名曰大天。於大衆部中出家。獨處山間宣說大衆部五種執異。自分成兩部。一支提山部。二北山部。如是大衆部四破五破合成七部（云云）十八部論云。又二百年中。摩訶提婆外道出家住支提山。於摩訶僧祇中。復建立三部。一名支提迦。二名阿波羅施羅。三名鬱多羅施羅。如是摩訶僧祇中分成九部（云云）文殊問經云。於百歲中。從多聞出一部。名只底舸（此山名出律主居處也）於百歲內。從只底舸出一部。名東山（亦律主所居之所也）於百歲內。從東山出一部。名北山（亦律主所居之處也）此謂從摩訶僧祇部出七部。及本僧祇是爲八部（文）（已上部執成七部云。成八部論成九部云。文殊成八部云。三說各異也）但部執合成七部。除根本歟。若爾者文殊同。而五破言[？*隹]思。宗輪論云。第二百年滿時有一出家外道。捨邪歸正。亦名大天。大衆部中出家受具。多聞精進居制多山。彼部僧重詳五事。因茲諍分爲三部。一制多山部。二西山部。三北山住部。如是大衆部四破或五破。本末別說合成九部（云云）私云。先所引舊家三說並不同也。見後新家宗輪論義。第四破（或五破）開三部。故都合大衆有九部者。員數同十八部論。但名言不同也。慈恩法師疏云。第二百年滿者。以前諸部但第二百年內分未滿二百年。今此正二百年分部故云滿時。卽大衆部中末後諍也。外道中有形同俗。有同出家。今是出家人故云出家外道。捨外道邪敎。歸如來正法。亦名大天。前第一百年時有大天。皆比丘爲乖詳之首。今此同前名故稱爲亦。婆沙所說是前大天。制多者。卽先人云支提訛也。此云靈廟。卽安置聖靈之廟處也。此山多有諸制多。故因立名。大天所住（ヲ）名制多山。制多山西（ヲ）云西山。旣與大天不和。因此別住北山。亦名爾也。制多山北之一山也。此三並從所住立名。然舊眞諦法師所翻部執第四破分（ニハ）但出二部。一支提。二北山。文殊亦爾。仍加東山略無西山名。此并譯家謬也（文）抄批曰。至二百年滿有一外道。名曰大天。非是前緣造逆大天也。別有一人亦名大天。於大衆部中出家（宗輪言出家受具。而部執疏言自剃髮賊住之出家也）獨處山間。時王敬信三寶。國中多有羅漢。衆人盛供養。佛法大盛。諸外道等無悉復用。旣失利養名聞。皆自剌髮入佛法中出家。有聰明者。善達三藏。說法敎化度人。出家自在徒衆。眞偽相雜不復可辯。王旣知此事。卽集大衆撿問眞偽。愚癡賊住皆爲利養剌髮（スルヲ）駈出外國。聰明之者猶有三百人。問其由來。佛法皆能通達。旣不受屈王令。別置一處不令與淸淨衆雜。王問三藏中義。悉能通釋。王不能復治。於是諸部自起鬥諍。或言師雖破戒弟子得戒。或言不得戒。或言無和上弟子亦得戒。或言不得。如是各引五部諍論紛紜。王爲諸部鬥諍令賊住衆別住一處。大天比丘是賊住衆主也。大衆部不容故獨處山間。又云。王聞遂遣聰惠比丘沙汰幾盡。猶[？*余]數百。王復令人再三推問。彼有弟子依衆出家。推問其師。卽賊住。因此諍論。或言師若破戒（ナリトモ）[？*余]僧淸淨（ナレハ）自然得戒。薩婆多等悉因此解。或言師若破戒無戒（ナレハ）弟子亦無戒。大衆部用此義也。大天卽賊住之首。不爲衆諍。因而分部。制多山者。佛初生成道轉法輪𣵀槃四處。皆有靈廟供養。此山卽靈廟也。經名只底柯。卽制多也。如是大衆部四破五破者。并根本說卽五度破若除根本卽四度破（文）師云。賊住比丘者。自出家不從師而成比丘者云也。賊者賊僧戒故。私云。就大衆部中分部。四破五破者。諸論皆同也。而第四破中（或第五）或出二部。或出三部不同也。新譯用出三部義。仍廣准部執釋家誤（爲言）具至下明之。
    則得戒等者。大衆處名支提者。師云。此大衆者。非云大衆部。只衆多云大衆歟。
    言八部者。則數根本大衆部也。私云。當段分部專依部執論意見。而上所引部執云。如是大衆部。四破五破合成七部。此中若如是四破合成七部者。除根本故今釋全同。五破時應加根本。若加根本者。可云合八部。應同今八部釋故（是不審也）文殊問經結文則云合成八部。則合論本末。部數今釋同。但彼經中無部執論所明多聞分別部。而出部執所無東山部。當段釋異也。羅什十八部論。玄奘宗輪論。大衆部本末合有九部（爲言）同九部亦所說各別也。現上所引。應知（云云）師義云。部執文雖云四破五破。合成七部結文（ハ）且論支末也（云云）依此意者今釋意符合。
    以修多羅付阿[？*隹]等者。師云。三藏共付阿[？*隹]一義。今不爾。此意（ハ）修多羅（ハ）三藏中本故付阿[？*隹]也。阿[？*隹]傳持正顯故也。此列異世五師。應知。異世五師者。優婆離屈多取也。末田地付舍那婆斯者。師云。末田地舍那婆斯同時人見。依此釋舍那婆斯至彼時猶存歟。富樓那者。師云。上迦葉付毘曇。富婁那在世人也。今人是滅後人也（云云）。
    至三百年分成兩部等者。師云。前大衆部有四破五破。今上座部有七破八破。並例上。應知（云云）部執論云。上坐弟子部住世若干年。至第三百年中。有少因緣分成兩部。一說一切有部。亦名說因部。二雪山住部。亦名上坐弟子部（文）宗輪論云（部執大同）十八部論云。亦同上。文殊問經云。於百歲內。從體毘履（此云老宿）出十一部。於百歲內。出一部。名一切語言（律經執三世有齊一切語言也）於百歲內。從一切語言出一部。名雪山（卽律主居處也）抄批云。言小因緣者。對大衆部分破因緣故曰小也。其大衆部分破緣由。謂外道入此部中出家竟。故佛法其事紛紜然。分成兩部。此是大因緣也。此部自所弘異。故分成別。非關外緣故云小也。以三藏約部。悉有偏弘義。上坐部偏弘經。薩婆多部偏弘毘曇（云云）部執文小因緣者。對之可知。又抄批云名亦說因緣者。此部立義廣出所因故也。文殊問經。名一切語言。註云。一切可借語言也。其語言者卽是說也。又云。二雪山部者。眞諦云。此部見前紛紜諍。不除不欲。與同處遂相隨入雪山住避之。因所住處作名故曰也。卽是上坐部轉名雪山也。經中乃至於體毘履外。更數雪山謬也（見）問。此迦旃延尼子者。上從阿耨達池出旃延（ト）同異云何。答。師云。名同異人也。先之在世迦旃延也今之滅後人也。是八犍度論主也應知（云云）此義非歟。二人同名（見）。
    毘曇但釋經等者。問。毘曇釋經者。佛說毘曇亦爾耶。答。師云。爾也。九部毘曇則釋九部經故。四過宣令（四過按字彙曰。過者。古臥切去聲超也度也越也。又經過之過則平聲。孟子三過其門而不入之類也）。
    三百年從薩婆多出一部等者。此部部執論今釋（ト）同。名可住子弟子部。宗輪論·十八部論·文殊問經。並名犢子部。而依文殊問經一說者。犢子部從雪山部出見。[？*余]說並從薩婆多出見。
    次三百年中從可住子弟子部復出四部等（文）部執論云。於此第三百年中。從可住子弟子部復出四部。一法上部。二賢乘部。三正量弟子部。四密林住部（文）宗輪論云。次復於此第三百年中。犢子部中流出四部。一法上部。二賢冑部。三正量部。四密林部（文）十八部論云。卽此三百年中。犢子部復生異部。一名達摩鬱多梨。二名跋陀羅邪尼。三名彌羅。亦言三彌底。四名六城部（文）文殊問經云。於百歲內。從犢子出一部。名法勝（律主名也）於百歲內從法勝出一部。名賢（律主名也）於百歲內。從賢部出一部。名一切所貴（律主爲通人所貴也）於百歲內。從一切所貴出一部。名芿山（律主居也）慈恩疏云法上者。律主名。有法可上名爲法上。或有法出在衆人之上。賢冑者。賢者部主名。冑者苗裔之義。是則部阿羅漢之苗裔故言賢冑。正量部者。權衡削定。名之爲量。量無邪謬故言正也。此部所立甚深義刊定無邪。因稱正量（云云）眞諦云。此四部釋舍利弗阿毘曇義有少者。以經義足之。故分異部也（云云）師云。法尙者。尙有貴訓。故上其義同。則是四分律同家也。賢乘者。乘賢故云賢乘。賢冑義意亦同（云云）。
    三百年從薩婆多部復出一部等者。部執論今釋（ト）大同。宗輪論云。次復於此第三百年。從說一切有部復出一部。名化地部（文）十八部論云。卽此三百年中。薩婆多中更生異部。名彌沙部（文）文殊問經曰。於百歲內。從芿山出一部。名大不可棄（律主初生）母棄之於井（文）追尋之。雖墮不死。故云不可棄。亦名能體（文）抄批云。部執云正地部。眞諦云。有婆羅門。名正地。解四韋陀論及外道諸義。爲國之師。後厭世出家得羅漢果。讀佛經有缺關處。皆將韋陀論及毘伽羅論莊嚴之。如佛口說義皆具足。其諸弟子有信受其所說者。別爲一部。依此羅漢立名。故稱正地部。在俗爲國師。匡正土境。故名正地也。又佛法如地入佛法中。又匡正佛法。道俗皆有正地義。故名正地部（文）新家化地者。准今正地可知。意大同也。經闕說假部。眞諦無西山者。是傳者不同也。又若欲會者。同云八部。故說假卽東山部。同無西山也。
    善解四韋陀者。古云。四韋陀者。亦云四毘陀。一億爲韋陀。明事火懺悔法。二邪受韋陀明布施祀祠法。三阿陀韋陀。明一切鬥戰法。四三魔韋陀。明知異國鬥戰法（文）古噵云。荷力解脫治受（善道）三摩（欲愛）阿圍（善術文）三百年中從正地部又出一部等者。部執文今釋全同。文殊問亦名法護（律主名也）宗輪名法藏部。十八部論曰曇無德部（見）抄批云。次復於此第三百年。從化地部流出一部。名爲法密部。基云。是部主名者非也。前大集經以隱密法律主名也。故是法名也。經中名法護部。註云。眞諦云。法護是人名。此羅漢是目連弟子（云云）慈恩云。法藏部主名密。與藏義意大同。法藏法密二義皆得（云云）。
    三百年中從薩婆多又出一部等者。部執論云。於此第三百年中。從說一切有部又出一部。名善歲部。亦名飲光弟子部（文）宗輪此大同。十八部論云。卽此三百年中薩婆多部中更生異部。名優梨沙。亦名迦葉維（文）文殊問經云。於百歲內。從法護出一部。名迦葉比（律主姓也）善歲者。抄批云。幼有賢德美。其年少而有賢德故云善歲也（文）亦名飲光等者。准知抄批。飲光是迦葉波翻名。此部主飲光仙人種姓故。亦名飲光。又義云。如上古仙人。此部主亦有光明。熾盛蔽[？*余]光不現故爲名（云云）前義猶部執文。相叶歟。慈恩義此相似。幼有賢德者。今釋七歲得羅漢同意也（見）古云。私云。勘諸說皆言善歲而今玄文言善藏者。恐文字誤歟。就中今玄據部執論彼同云善歲。此何乖本乎（文）中論疏[訁*巳]云。善藏部者。梵語蘇婆梨師部。此云善歲。今云善藏同意。謂此師少歲性賢藏德。嘉其少有賢行故以立名（云云）慈恩師尋云。此部主佛在世時人也。何至三百年末猶存乎（云云）。
    三百年中從薩婆多部又出一部等者。部執論云。至第四百年中。從說一切有部又出一部。名說度部。亦名說經部。如是上坐部合成十一部（云云）宗輪論云。至第四百年初從一切有部復出一部。名經量部。亦名說轉部。自稱我以慶喜爲師。如是上坐部七破或八破本末別說成十一部（云云）十八部云。於四百年中。薩婆多更生異部。名僧迦蘭多。亦名修多羅論。如是上座部中。分爲十二部。一上坐部。二雪山（云云）文殊問經云。於百歲內從迦葉出一部。名修妬路句（律主執修妬路義也矣）。

三論玄義鈔卷中（終）

　　願以書寫力。普及於一切。我等與衆生。皆共成惠炬。
　　應永二十三年（丙申）五月二十五日。於奈良東大寺邊域駈筆訖（云云）。
（イ）本（ニアリ）
　　（トマルヘキ）宿（ヲハ）月（ニアヲカレテ）明月（ノ）道行夜（ノ）旅人。
　　享保第二十廛舍乙卯初夏十有一日。於三神里桂嶺端寮南窓之下校寫斯卷訖。未爲善本。後賢加補而巳。義禪房榮慶頓首。
　　浮（ブベキ）便（リトモナレ）水莖（ノ）迹問（フ）人（ノ）無（キ）身（ナリトモ）。

三論玄義鈔卷中終


三論玄義鈔卷下
　　　  
    謂五陰從此世度至從世等者。部執論云。說度部此執義本。陰從前世至後世。若離聖道諸陰不滅。陰有本末（文）宗輪論云。其經量部本宗同義。何說諦蘊有從前世轉至後世。立說轉名。離聖道有蘊相滅。有根過有一味蘊（文）慈恩疏云。經量部說諸蘊從前世轉至後世。後有實法我生。能從前世轉至後世。向此爲常故。轉爲體無常。不相續住名轉內法外法耶。非離聖道有蘊永滅。有漏六行不能斷煩惱。但名伏故。有根邊蘊有一味蘊者。卽無始來展轉和合一味而轉。卽細意識根本故漏爲根。由此根故有五蘊起。卽同諸五蘊。然一味蘊是根本。故不說言過。其[？*余]所又說五蘊之法。是未起故名根邊蘊（文）又云。亦名說轉部者。此師說有種子。唯一種子現在相續至後世度云說轉（云云）師云。准知新家解釋。說度部意陰立二種。根邊陰如常途五陰。一味陰則從此世至後世陰（ナリト）心得。所言一味陰者。毘曇得。成實假人。大乘果報梨耶等例歟（云云）。
    亦名說經部等者。抄批云。亦名說經部。此部唯立一藏義。言唯一有經藏所以此立者。基云。經是根本。律及毘曇還解經義也。旣（ニ）不出經外故。唯一經藏故。名說經部也。經名修妬路部。卽契經也。義意亦同。宗輪名經量部義不異前也（文）慈恩疏云。舊云說經部。然結集時。尊者慶喜專弘經藏。今旣以經爲量故以慶喜爲師。從所立爲部名（文）（云）問。常途經部者。則今說經部云歟。云何。答。師云。此有異義。一義云。二十部中何（レニモアレ）以經義爲本並名經部（云云）若爾者。今說經部則經部。又一義云。譬喩部云經部也。譬喩部者。全今說經部也（云云）寶師說云新曇無德部。眞諦云經部也（云云）問。經部新舊皆云百年出。玄論獨云三百年者如何。答。上坐部者。多部在三百。故且無別文勢。亦云三百或四百初。從大數云三百。或相傳不同。更可尋之也。
    從上坐部都合有十一部。大衆部有七部。合成十八部也。然敎迹義云。從大衆分成九部。上坐部因淨論事爲十一（文）四論玄義十云。什法師云。僧祇出九部。上坐出十一部。溫陀山云上坐。出十二部。此是近代胡僧所說。今以十一爲正。此則與今玄釋異歟。問。何如此相違耶。答。十八部論羅什法師集。部執論眞諦三藏譯。此二論說異。故今玄者依眞諦三藏部執論。敎迹義據關中說。故彼此釋異。四論玄曰。上坐部出十一部。此近代胡僧所說者。卽當眞諦說。問。撿十八部云。上坐部中分爲十二部。何言依什法師說上坐部分十一部耶。答。敎迹義別名全同十八部論。而云上坐分爲十一。均師章同之。論自云。先上坐部亦名雪山。旣非二分。合爲一也。然論合前後名別有十二又出二十部所計不同。別出上坐部義者。聊有始終本末異故。且傍示相兼異義歟。文但名十八部論。不謂十九。若上坐十二者。末宗有十一部。然言大衆部有九。末卽有八。若定上坐末有十一者。豈非十九。何言十八部乎。故知。什公意上坐部本末十一也。問。上坐部。或十一。或十二。可爾。大衆部。或八。或九。何故不同乎。答。十八部論·宗輪論并外道大天出家時有三部。支提迦（新云制多山）阿婆羅陀羅（新云西山）鬱多羅陀羅（北山）眞諦部執論。闕無西山故減二數也。問。文殊問經與部執論同言僧祇有八。而擧只底舸。東山北山亦同羅什論。說僧祇有九。而出三山如何。
    答。只是相傳不同而已。若欲會羅什論并唐譯有說假部。亦出支提等三山。部執論有分別說。卽說假部也。而無西山。文殊問經以東山替西山。而闕無說假部。經不明宗計異。今案。東山者。是只傳者取名異耳。經闕說假部。眞諦無西山者。亦是傳者不同也（文）又若會者。同言八部故。分別說卽東山西山部。闕無西山也。問。部執論說雪山住部。亦名上坐弟子部。明全是一。何今玄依彼論說立上坐部有十二部耶。答。上坐部轉名雪山部。此非二分故合爲一。然分始終本末之異故亦分爲二。由此有二說不同。今玄釋取其始終異執。故有二十卽此異意也。問。束諸異執異釋。類攝之方如何。答。文殊問經·部執論并今玄大衆有八。上坐部十二之說。十八部·宗輪論·四論玄·大乘玄大衆部有九。上坐十一之說耳。其中部執論與文殊問經數同事別。或數事俱同。如上所明（文）慈恩法師釋云。文殊問經若大衆部根本說但有八部。眞諦法師合爲七部。此皆非也。論一大衆部至北山住部述曰。正顯所分明部名也。文殊問經。佛令成分二十部。然翻譯家大衆部但總爲八。上坐部總爲十二。何以知非上坐部等離上坐。外別說有雪山部。今新舊部執皆上坐亦雪山。不可離雪山部外別有上坐部。故文殊問經上坐部成十二非也。玄上坐部中已言十二。其大衆部乃總言八。於中四時分中略去一部。無說假部。又新舊部執皆云。名但是譯家誤也。應言西山。不悟上坐與雪山爲二部。略去大衆部中所分一也。眞諦法師不悟部多少。遂減去二部。但言十八。今設[？*隹]言。若意欲得有十八部。何故上坐部中並本合說乃有十一。大衆部中但說末分有七。不論根本大衆。若如所欲豈大衆部非十八攝。若言上坐部亦不入數。恐離雪山別有上坐。何故自所翻論（ニ）乃言雪山住部亦名上坐弟子部。眞諦法師聞相傳說。有十八部。若言二十。恐有他非。遂略大衆不言復減雪山住部。以欲成十八部故。若取大衆便有十九。仍舊疏云。令外道所分二合爲一故有七。皆并根本有二十部。卽并根本大衆部說。亦數不除。故知。眞諦法師所翻錯也。但根本上坐大衆故有十八。若并根本卽有二十。故佛懸[訁*巳]云十八及本二。是謂二十部。無是亦無非。我說未來說如是判。翻譯要善自他言音。解諸部義。研竅褒貶乃可知矣也（文）此則新家准破相傳義。但對上古抄意見之者。不可有相違者也。應知。大乘玄敎迹義云。至一百[？*余]年分爲二部。一摩訶僧祇部。此云大衆部。二者多羯羅部。此云言上坐部。從大衆部分爲九部。三百年中。上坐部內有諍事。分爲十一部（云云）大衆部九部。上坐部十一部。部名稱什法師十八部論全同也。准上來所引可知之。
    足根本二部等者。師云。上來釋十八部竟。是釋二十部。敎迹義云。問經云。本二及十八皆從大乘出。何者爲本二及十八乎。答。上坐大衆兩部爲本二。其後弟子分十八部（云云）。
    而薩婆多傳等者。元照釋云。師資傳今藏中無本。諸[訁*巳]云。梁僧祐撰有五卷（文）。
    言異世五師者。南山戒疏云。二五部若據本緣其證流上坐。何以知之耶。大迦葉波得任持三藏。世親如部執解。於佛滅後夏竟。大智度論咸陳滅相。如付法藏傳說。付法與阿[？*隹]。第二師阿[？*隹]。受法化世。如付法藏傳。恒水中流而取滅度。分身四分（忉利帝釋大海婆伽羅龍。毘舍離子。阿[？*隹]。阿闍世王）廣相如彼。三師末田地。四師商那和修（商那此云麻衣）並是阿[？*隹]親承資奉。阿[？*隹]將滅以法通付二人。田地道洽罽賓（又云迦濕彌羅國）和修化在中國。是則同時分地而生也。五師優婆掬多和修所度。緣如智度。聲振遐邇。時人號爲無好佛。前之五師躡迹傳化體權通道故不分敎。二者同世五師。時旣澆漓情見互起。雖通小聖不無利鈍。毱多受法漸劣於師。和修擧手莫委定相。致使此五皆資心見。何得開通。縱而不問。遂分五部（文）元照釋云。若據末田地商那。乃是橫分並化。但由各主一處。且言異世（云云）私云。今玄曰舍那婆斯者。則商那和修。而敎迹義釋末田地則付舍那婆斯見。今戒品疏末田商那並出阿[？*隹]門下見。頗似相違。思之。
    同世五師等者。古云。於五部分流大有二說。一者一時並起五部。卽如今薩婆多傳所立五部是也。除薩婆多部入犢子部。又集經所說五部。除摩訶僧祇取薩婆多并犢子。如下所引。二者前後分流五部。謂於二十部中五部盛行。於此亦有二說。一者依部執論·十八部論等出之。如大乘玄所釋五部。依十八部論數是。是也。彼敎迹義云。佛出世時自說十二部經。佛滅度後委付迦葉。十大弟子中最大。有四大聲聞。所謂迦葉·目連·須菩提·舍利弗也。何獨付迦葉不付[？*余]人者。舍利弗目連早已滅度。須菩提者爲性濡。迦葉爲性強決故付迦葉。迦葉滅度付阿[？*隹]。阿[？*隹]付末田地。末田地付舍那婆斯。舍那婆斯付優婆毱多。如是隔世五師。又經言五師者。佛三藏中毘尼藏（ニ）多有此名。又十八部中五部盛行。五部者。一薩婆多部。二曇無德部。三僧祇部。四彌沙塞部。五迦葉維部。五部中薩婆多部盛行故。佛滅後二百年中。從上坐部出薩婆多部。偏弘毘曇。佛滅後三百[？*余]年。迦旃延子作毘曇八犍度（云云）二者右三藏傳如南山戒疏云。如右三藏流傳云。五部初分二百年後。何者是耶。一薩婆多出四部。二迦葉遺分出二部。三彌沙塞中分出一部。四百年後。四（ニ）僧祇部中分出六部。唯五曇無德部始終不分。私云。師義云。五部攝二十部義在之（云云）今三藏元照釋云。三藏傳者出首師疏。前明二百年於三部中分十二部（不審也。但加僧祇曇無德者無相違。應知）後明四百年僧祇初分共爲十八部。初云五部者。通擧全數也。望後僧祇故云初分也（已上）本末共十八部。此中無婆麁（犢子也）仍以僧祇在五部數故。使古師以僧祇當婆麁（文）古師云。此三藏所傳五部與大乘玄五部同。但十八部分相。彼此各別故爲二說。玄就十八部論所說。其中取當世盛行。以爲五部。非古三藏所傳十八部。已上總於取五部有三種說。一者今玄所說依師資傳。二者大集經所說五部。三者大乘玄五部。此恐據古三藏[訁*巳]。而就十八部論數之歟。
    又大集經亦明五部等者。准彼經二十七卷云。一曇摩毱多（此云法正。亦云法蜜部。或名法藏。卽四分律也）二薩婆多婆（此部執有三世實體）三者迦葉毘（此云重空觀。卽解脫律也）四彌沙塞（此云不著有無觀。卽五分律也）五婆蹉富羅（此云犢。富多羅此云子。富羅者略也。正犢子部也）經又云。廣博遍覽五部經書。是名爲摩訶僧祇。善男子五部雖各別異。而皆不妨諸佛法界及𣵀槃（文）問。加摩訶僧祇者。則成六部。何云五部乎。答。古答此問古來多釋。今且解。僧祇旣能遍攬。明知。不別執宗。是故據宗。但唯五部。南山戒疏意也。問。古師多謂僧祇本律(ヲ)卽婆蹉富羅所執今如何分。答非敢茍分。大集明異。若合婆蹉不應云遍覽五部。問。二部五部同是後分。如何經論唯在五部。答。二部是本藏通五見。不慮後疑。五部支生各懷異相。多起諍競。恐不傳持故偏牒五。不妨法界。問。如上所引五部在初。僧祇應後。以遍覽故。今解云。僧祇實先滅後便有。以廣博故。通含五意故是總也。如上經說（云云）又懷素開宗[訁*巳]云。問。經中旣云遍攬五部。未知僧祇(ヲ)爲總爲別。古師解云。僧祇是總故云遍攬五部。今解通僧祇總爲五部。前婆蹉富羅者。傍更出犢子名。然非五部攝。爾者如何遍覽五部。答。此部僧衆惠解虛通知[？*余]所行。亦契眞理故修己部兼行[？*余]四。以此故云遍覽五部。亦可。僧祇是離中本部。[？*余]是末部。攝末從本故云遍覽五部。亦可。離中總[？*余]別攝別從總故云遍覽五部（文）古云。集經五部異解如是。若依懷素說者。與大乘玄并古三藏相傳五部同焉。
    及羅什分別部論者。師云。是十八部論云也。加根本者則成二十部耳（云云）（文義要云。亦名分別異部僧論文）。
    所以有五部者。開宗[訁*巳]曰。問。准此經論所明有二十部。如何[？*余]文言有五部。答。若約離分有二十部。望其久後流行但有五部（云云）舍利弗問經同之。抄批云。上來雖有二十部不同。據論文後流傳唯有五部。此方傳譯唯四部（文）。
    而言五部一時起等者。師云。二十部中(ニ)盛行五部道理可有前後。而一時起五部(ト)盛行五部同也。則成相違[？*隹]融會故。見聞各異釋也（云云）一時起之五部中彌沙塞者。二十部中化地部也。亦名正地部。迦葉維者。飲光弟子部也。今玄云善藏部是也。二十部中并上坐部支流。滅後三百年中分。今一時起一百年內也。時代大相違。何只見聞異耳。可會之乎。能能可思之。
    所言五百部等者。師云。上標二十五部。十八部。二十部。五百部（云云）[？*余]皆釋竟。今釋五百部也。
    智度論呵迦旃延弟子等者。彼論第四文也。如常途少少上文所出之。
    二者別論等者。古云。先大小相對明別論。次言如攝大乘論等（文）復約大乘內簡通別。謂通釋大乘名爲通論。別釋大乘中一部名爲別論也。次言成實論等（文）復約小乘內簡通別。就中有二。初三藏相對明通別。次言就三藏中等。復約一藏中簡通別耳（文）師云。通別有重重。故攝大乘論等(ヲ)望(メハ)中論者別可名別論。別破大迷申大敎故。若望(メハ)十地論等者則是大乘通論（云云）又云釋義論通論。釋文論別論云事。今更不出之（云云）文義要云。問。就諸部論藏如何論通別義乎。答。通破大小通申（ルヲ）兩敎名通論。卽如中論也。各破大小迷別申（ルヲ）兩敎名別論。如攝大乘成實論等。就大小別論各有通別（云云）。
    攝大乘論者。准開元錄是無著菩薩造。有三代譯。有天親釋·無性釋。三代譯者。第一元魏天竺三藏佛陀扇多譯。論本二卷也。天親釋論十五卷或十二卷。眞諦譯也。第二又隋天竺三藏達摩笈多譯有十卷。第三又玄奘三藏譯有十卷。無性釋論十卷。玄奘所譯也。應知。梁攝論一云。攝大乘卽是阿毘達摩敎及大乘修多羅無著本（云云）攝論通別事文義要云。問。釋阿毘達摩經攝大乘品（見）新譯論及隋攝論可考知之。答。阿毘違摩者。卽能釋攝論也。大乘修多羅者。所釋論也。又准知安樂行品義疏。大乘中自有三義。今論釋毘曇及修多羅三藏釋（云云）（[訁*巳]意略抄）後案義阿毘達摩爲所釋（見）。
    地持論者。是彌勒菩薩說與瑜伽菩薩地同本異譯。開元錄云。菩薩地持經十卷。或名地持論或八卷。北涼天竺三藏曇無讖於姑臧譯（云云）。
    十地論等者。開元錄云。十地經論十二卷或十五卷。元魏三藏菩提留支等譯。草本右天親菩薩造。釋十地經。卽華嚴十地品是也」。
    智度論者姚秦三藏鳩摩羅什譯。右龍樹菩薩造。釋摩訶般若波羅蜜經。什法師云。若具足翻應有千卷。秦人識弱故略之。十分存一（云云）。
    如成實論等者。准花玄釋八犍度·婆沙論亦此類也（見）。
    馬鳴菩薩師名脅比丘等者。付法藏（ニハ）脇尊者富那者馬鳴(ト)云。花玄略述云。四阿含論未至此土。脇比丘者是北天竺健馱羅國人。梵語波栗濕縛。此云脇尊者。爲梵志師也。年垂六十捨家染衣。城中少年更誚之曰。愚夫朽老一何淺智。夫出家者有二業焉。一卽習定。二乃誦經。而今衰耄無所進取。濫迹淸流徒知飽食。時脇尊者聞諸譏謗周謝時人而自誓曰。我若不通三藏理。不斷三界欲。不得六神通。不具（ンハ）八解脫。終不以脇而望於席。自爾之後經行·宴坐·住立·思惟。晝卽研習理敎。夜乃[靑*爭]慮凝神綿歷三藏。學通三藏。斷三界欲。得三明智。時人敬仰因號脇尊者焉（文）。
    善見毘婆沙等者。開元錄云。善見律毘婆沙十八卷。或云毘婆沙律。直云善見律。蕭齊外國沙門僧伽陀羅譯（文）師云。於戒律有緣起戒本廣解三門。善見律則是廣解也（云云）。
    智度論云十八部律等者。古云。准法華玄論說八十（ヲハ）須言十八。恐是寫倒歟。略述曰。十八部婆沙等（文）小乘諸部各有三藏。末代論師爲解釋故各造婆沙。今通擧耳。此處只擧律毘婆沙（云云）私云。此義八十律有本據。八十婆沙如何有。師云。古義准例華嚴改爲十八。而如南山等釋者一大毘尼藏(ヲ)名八十誦律。安居八十日誦出故爲名。今八十律者是歟。十八部義（ナラハ）二十部(ノ)支流(ノ)十八部。
    善見律等者。略述云。師云。上善見毘婆沙同也。
    佛九分毘曇者。略述云。言九分者。十二部中九部。謂除[訁*巳]別·自說·方廣。其[？*余]九部是小乘敎。方便品云。我此九部法隨順衆生說。入大乘爲本（文）舍利弗毘曇釋佛九部經也」。
    問中論旣通釋大小等者。文義要擧此一問答竟云。問。若爾者但是大乘論。應如攝論等但名大乘通論。何以攝論等雖大乘通論而名別論。以中論獨爲通論乎。答。實唯是大乘。以大乘是寬廣故。亦通申小乘。以大容小故。且對攝論等唯申（ルニ）大乘。以中論爲大小通論也（云云）（意云。約大乘小乘分部唯是大乘通論也。然約大乘中。爲細分別故。且立大小通論耳）又一義云。上且顯通釋大小名通論。非名大小通論。以是大乘論故也（此義非也。雖是大乘論亦名大小通論何咎已上且對攝論等唯申大乘論故也）。
    初分明大等者。中論二十七品中。初二十品中明大。終兩品（十二因緣品。邪見品）明小。邪見品終二偈還亦明大也（云云）（一切法空故。世間常等見。何處於何時。誰起是諸見。瞿曇大聖主。憐愍說此法。悉斷一切見。我今稽首禮）。
    問十二門論等者。文義要云。十二門論是大乘通論。百論如中論是大小通論而屬大小通論也（文）師云。十二門論攝論等一例也（云云）。
    問百論等者。師云。此論具申五乘敎也（云云）。
    如明應說不應說等者。昔一乘不應說。今應說也（云云）。
    而龍樹開大品爲二道等者。大品遊意云波若六十六品辨於實惠。無盡已去二十四品明方便惠也（文）。
    具如二智中說等者。大乘玄第四二智義(ニ)見。委如彼。
    瓔珞經佛母品等者。彼經下曰。佛子二諦義等。不一亦不二。不常亦不斷。不來亦不去。不生亦不滅而二相卽聖智無二。無二故是諸佛菩薩智母（文）師云。淨名經二智爲衆生父母。二諦爲祖父母云。此經直二諦爲母。二智則爲佛菩薩體故。又不開父母偏云母。取能生義邊故也。應知（云云）。
    第三人（乃至）或二諦一體等者。師云。二諦一體開善所立。二諦異體龍光所立也。此等直成實論師也。
    具如疏初等者。指中論疏也。
    青目序論意等者。中論第一因緣品初長行見。
    三者關內曇影等者。此序非當世流行序。今序則僧叡所造故（云云）（關內曇影疏有上下是上初序之文也）答卽二諦是中道等者。師云。一家二諦有離門合門二種。空(ハ)眞有(ハ)俗者離門。空有(ハ)俗。非空有(ハ)眞等(ハ)合門也。若約離門者。中道寬。二諦狹第二諦二諦所表故。若據合門者有二諦中道。更無有寬狹（云云）思之。
    答此有兩義者。問。見下解釋總有五復次。爾者標兩義者何乎。答。先五復次者何乎(トハ)問(ニ)。依古料簡復當出。又佛法漸深(レハ)下(ヲハ)總爲一義。已前有四釋故合之云五復次也。故二諦義私[訁*巳]云。問。佛何故不增減而必說二諦乎。答。嘉祥中論玄（此三論玄亦云中論玄）有兩義。一欲示佛法是中道故。二欲顯佛法漸深（云云）准知此私[訁*巳]。汝問所擧五復次中。初四義總爲第一義。又佛法漸深下可爲第二義者也。應知耳。問。念佛三昧經正觀品第十云。不空見（廿名分二）若諸菩薩摩訶薩欲得成就諸佛所說○當遠離斷常二邊。當念一心精進勇猛。除去懈怠。發廣大心（文）佛明中道有多種。何今必明不斷不常中乎。答。准知[？*余]所解釋。諸外道多隨斷常見。此過最甚。爲對治彼見。如來說經多明不斷不常中道爲言。今亦可爾（云云）」。
    又有二諦故佛語皆實等者。宗家明敎諦義凡有五義。所依實能依亦實。一義今意同也。
    又佛法漸深等者。古云。上明四義已。今是第五義也。初一句總標。次言先說世諦乃至成就得道智者。正明佛法漸深相。次言說第一義乃至則生斷見者。顯二諦不具足并前後不次之過。言是故具明二諦也者。總結五義也（文）。
    欲明佛與菩薩能所等者。中論以如來二諦爲宗。是所申。百論以菩薩二智爲宗。是能申。故佛菩薩能所相成釋也。
    論云大分深義等者。十二門疏有委釋。繁故略之。師云。付通達大乘具足六度疏有二釋。一者上果乘·次因乘。二者因乘中上總·下別（云云）今後釋親歟。
    所言破申等者。師云。第一破申者帶申破也。所以破迷敎病者。爲申明如來敎門。第二申破者。帶破申也。申明佛敎邪病自破故也。第三申破者。初二義申與破義別也。申正破邪故。此申破者。申(ト)於破(ト)云心也。是破外無申破(ノ)申(ルヲ)云申。一代說敎·八萬法藏·十二部經悉皆爲破衆生病也。更無[？*余]義。唯破不立者。此意也。論主申佛如是破故云申破申也（云云）問。爾者何次下云不了如來破病顯道等乎。答。顯道爲破病也。如授藥者爲治患故不相違。又一義云。佛經中具有破有立。而今論主申(ト)破(トノ)一邊(ヲ)爲言。是以下釋有問經中有立有破等料簡也。是異上來解後義宜歟。思之。
    最後邪見品云瞿曇大聖主等者。彼疏云。瞿曇者此云泥土。卽是姓也。有二因緣。一者釋迦先祖爲王。厭世出家事瞿曇仙人。時呼師云大瞿曇。以資爲小瞿曇。卽從師姓也。次小瞿曇被害以後。大瞿曇以土和其血。分爲兩分。遂還各生男女。自是以來有瞿曇姓稱也（文）。
    百論正破外傍破內等者。師云。破外中內道所計同外。自俱破故云正破外傍破內也。非別章破。中論十二門。正破內傍破外義。亦例爾也（云云）。
    答破塵品中等者。彼品云。外曰。色應現見信經故（修妬路）汝經言。色名四大及四大造。造色分中色入所攝是現見。汝云。何言無現見色。內曰。四大非現見。云何生現見（修妬路）。
    如立虛空常遍等者。古云。百論常品破外道五種常法。謂時·方·虛空·微塵·𣵀槃是也。今擧虛空·𣵀槃略三故。言乃至𣵀槃（云云）（已上）問。略三何故乎。答。破常品疏云。問。外道辨常與佛法何異乎。答。佛法有大小乘。總有五常。小乘有三無爲。卽是三常。大乘有眞諦及與佛果故名五常。此品論常二（ハ）同三（ハ）異。謂虛空·𣵀槃（トハ）內外大小同明是常。時·方·微塵（トハ）但是外道計之常。內說此三並是無常（文）可准知之。
    如破因中無果品等者。亦是中論文也。古云。如百論破因中無果品具說。繁故不引。譬喩部三剎那立三相。故言前後。薩婆多以有爲必相狡共起。故言一時。而毘曇師二說。一云。體同時。用前後。二云。體用俱同時（云云）。
    故肇法師云等者。此語出百論序。序疏云。邪辨逼眞者二義。一逼斥眞道。二者逼似之逼（云云）私云。今逼似之義相應歟。
    如虫食木等者。𣵀槃經文也。
    答略有八義等者。師云。此中八義形勢各不同也。於中有盡理。亦有不盡理。或又合四論名三論。第一義是也。或只取中百十二爲三論。除大智度論。第二義已下多是也。應知（云云）私云。八義相生取者。悉除智論義宜歟。又義要第二云。言一一之論各具三義者。四論一一具三義。故約義云三論。非約部言也。旣擧四論立三論稱故云爾。第二第三第四義意者。但以三義部類同盡。故取三論卽足。第五義云同是大乘通論。簡智論義。雖足望[？*余]起信等。義猶未足。要以第八相成。第六義簡小乘。或通簡文中分別法相諸論。第七義者。亦簡小乘成實等論。或亦通簡大乘支條論也。第八義者。爲簡馬鳴等論。今欲綱維大法逕正像末作故也。
    十二門名爲言敎等者。古云。問。以十二門論名言敎意如何。答。就論名中論以顯正爲名。十二門以言敎爲名。故十二門疏同異門云。此論與中論同顯正道。俱息戲論。至理不殊。就其文義私云。一云。具三義者。除大智論今三論云也。智論破不正故義略明十異。一者名有理敎之異。第一名有理敎之異者。相當今顯正言敎之釋也（云云）問。十二門如何是言敎耶。答。准彼疏雖有八萬法藏。略攝十二部。今通釋十二部經故論亦開十二門。門者判敎也。敎有三義故云門。一遮閉衆罪義（破病）二開通無障義（顯道）三發生十二觀解義。此三義悉有言敎。所以十二門以言敎名論也（云云）。
    三者中論爲廣論百論爲次論十二門等者。師云。取三論廣略有二門。一文廣略。二義廣略。若文廣略如今文。若依義廣略者。百論（ヲ）云廣論中論爲次論可云也（云云）。
    四者一切經論凡有三種等者。問。百論雖百偈論。約通偈故云偈。實是長行。尤可云長行。然中論·十二門各有偈有長行。何十二（ハ）亦長行亦偈。中論（ハ）但偈論釋耶。答。是據龍樹所製故也。中論依龍樹所製者。但有偈頌。長行青目論師註解故。十二門長行震旦人師雖及異義。宗家正意龍樹自作也（云云）有文證故若約此意。今釋無相違。古解意亦爾。問。論三種如是。經三種者如何。答。師云。但偈經者。二卷法句經等類。但長行者。大品等經也。亦偈亦長行易知。
    是以論明始自三歸終竟二諦等者。古云。問。須言自捨罪福終竟破空。何今言始自三歸竟二諦耶。答。於捨罪福品初。唱頂禮佛足乃至是皆邪見之偈。將欲顯正破邪故敬讃三寶。[訁*靑]威靈加護發起論端。爲緣起論分。又於第十破空品中。開爲二段。一破外道斷滅空。第二申二諦中道結論旨歸。今細擧初後故。言始自三歸竟二諦也（文）。
    中論別申二敎者。彼論有二十七品。初二十五品申大敎。終二品申小敎。故云別申二敎也。
    又百論從淺至深等者。古云。初品依福（十善）捨惡（十惡）依空（三空）捨福破申一品明衆生空。破一已下竟於破常辨諸法空。破空一品明空病亦空。於破法七品。前六品破無常法。破常一品破常法。於破常法中。前破四種常者。明世間常。第五破𣵀槃常者。明出世常。如此從淺至深須見破空品疏。彼以十義明諸品次第淺深耳（文）。
    一因緣假二隨緣假等者。師云。此四假則龍樹四悉旦也。初第一義悉旦。次各各爲人悉旦。後對治悉旦。終世界悉旦也。初二經所用。後二論所用也。通皆得但可有傍正隱顯。不可得也。又就此四假有偏圓等義。論迹義（見）問。因緣假者。空有二諦（ト）釋。何是可第一義悉旦耶。答師云。二論四悉旦開合有多門。當段解釋於第一義悉旦中開二諦義意也。應知（云云）。
    問何故爾耶答龍樹聲聞天下等者。問。龍樹菩薩聲聞天下。故外道小乘不敢與交言者。如來化通十方。何外道對面言耶。如何。答。就兩論主對（ト）不對（トノ）所由。論迹義始終有三釋。今解釋當最初一義。此義以有前[？*隹]故宗家更出後二義。一義意曰。二論主化義何必定。或對面抑挫。或潜惟著筆。不可一准（云云）最後義意云。龍樹出世時正化末像法初。佛法尙盛邪徒由翳。所以唯潜惟著筆化導自足。不煩對面。提婆出世八百[？*余]年去聖旣遠。邪儻甚盛也。自非對面交言辭屈言下。邪心轉熾無肯改迷。故提婆對(シ)龍樹不爾（爲言）此義盡理釋（見）但當段出一往解釋者也。
    今略擧中百二論等者。問。具可擧三論何出二論乎。答。師云。十二門論（ハ）中論精要。故不別出料簡也（云云）訓義云。中百二論者。正擧二論也。中（ト）百（ト）二（ノ）論。明所破緣中有四種根。第一百。論破。第二佛經破。第三中論破。第四十二門破也。故知。雖云中百二論正擧三論。第二佛經破攝百論。以所釋經攝能釋論也。其文可見。又上義一義。以二字攝中間。心得面白也（云云）此下有中論製作前後沙汰。
    答有二種次第等者。准知論迹義有三種。二種如今釋。一種次第言觀中論。釋言若觀中論。就觀解爲目。若爲是就觀解爲目。用此觀智能觀中正之境。用此觀智研覈是非。故言觀中論（已上）釋論中觀義竟云。此釋不無有異。但非一宗正意（云云）可知。
    中是義相觀等者。古云。中道此言敎所詮之義。復此所觀也（文）師云。義謂義理。相謂實相。此義相能生觀智故。名義相觀也（云云）」。
    次明互發盡門等者。師云。互發互盡。可意得也。
    衆生本謂因緣生是滅等者。師云。此因緣者。二乘所觀十二因緣等也（云云） 。   　　     非緣非觀等者。中論疏第三引智度論云。緣是一邊。觀是一邊。第一義悉且非緣非觀（云云）。
    次明別釋三字門者。古云。釋名有合釋。有離釋。今三字離釋之故云別釋三字。但下文釋中字。不釋觀與論二字。論迹義具三字釋之（云云）。
    總論釋義凡有四種等者。古云。今三字并一切名字皆用四種釋。故云總論也。謂依名釋義（亦隨名釋）理敎釋義（亦顯道釋）互相釋義（亦因緣釋）無方釋義（無礙釋）是也矣。師云。釋名凡有四句。一者一名一義。二者一名無量義。三者一義一名。四者一義無量名也。今四句中一名無量義法門也（云云）。
    依名釋義等者。古云。今玄就中作釋。二諦章約二諦作釋（云云）。
    中論以實爲義等者。准[？*余]所釋實義對虛正義對邪。是相待門。或又非偏非正非實非虛名實等是絕待門（云云）。
    𣵀槃釋本有今無等者。彼經十五云。迦葉菩薩白佛言。世尊如來先於娑羅雙林間爲純陀說偈。本有今無本無今有三世有法無有是處。世尊是義如何。唯願如來更爲大衆廣分別說（云云）經文有八番解釋。今本無中道實義等者。釋本無今有一勢意也。𣵀槃經疏十二云。迦葉爲純陀說偈者。𣵀槃一部此偈四過出。今卽第二過出。今與前異者。前出爲答迦葉問釋純陀疑。亦如前今第二過出。此爲釋得無得（云云）准知彼疏次釋本（ト）今（トハ）一時也。昔本當昔日則今現存故也。
    華嚴云等者。彼經三十五賢首所說偈也。今所引全同。師云。趣者四句也。非趣者非四句也（云云）。
    理敎釋義等者。論迹義并四論玄。理敎釋（ヲハ）云豎論表理。因緣釋云橫論顯發也。應知」。
    所言互相釋乃至如經等者。𣵀槃經第十七梵行品文也。二諦義私[訁*巳]云。而撿經說無深識世諦等文。准深識第一義等文釋之而已（云云）私云。二諦章論迹義同引此經文立因緣釋義。然二品釋頗異也。二諦章意說世諦。令識第一義者。俗（ハ）眞（ノ）義（ハ）眞（ハ）俗（ノ）名也（爲言）故說第一義令識世諦義。例之同。應知。論迹義云。今明何故說世諦。只爲欲令識第一義。豈不是眞以俗爲義。俗是眞之家之所以也。故眞以俗爲義（云云）二諦章云。旣說世諦令識第一義諦者。則俗爲眞名。眞爲俗義也（云云）一邊釋略之。例上可知。對此等釋可見前料簡。兩所解釋何有其所以。思之（云云）。
    四無方釋義等者。應章有委釋可見。古云問。四種次第如何。答。二諦章云。然此四義次第不得前後。何者第一就世俗以釋義。俗浮虛義風俗義且約情釋也。第二漸深。明俗眞義。眞俗義也。第三從眞俗入不眞俗。從用入道。第四悟道竟從道起用。此次第相生也。就眞俗釋此四義。例一切因果人法等。皆爾也（已上）問。章已釋四義次第不得前後。而何處處解釋次第不同乎。答。其不同何同今玄。列次第如文。論迹義略有三種。一者橫論顯密二者竪論表理。三者依名釋義。此卽因緣顯道依名次第也。此等皆違章次第焉。章列依名因緣顯道無方。終結云此四義次第不得前後等。次第不同大旨如是。有何意乎。復云。古來義云。依義次第別之者。皆須如章。今玄并論迹等非依義次第別。此若依義次第不可與章異。一義如此。若又會者。或有從因緣用入道機。或有從依名直入道機。又依名此無間法。後三此出世法故列依名於前。又有依名同出世法。而體同上用義故。置依名於後。列次不同皆非無所以。如此思惟（云云）師云。章隨義次第。[？*余]悉隨根次第（云云）。
    所言一中等者。師云。一義云。一中者體中不二之理體也。一義云。一切所有中道（ヲ）含（ヲ）呼（ニ）爲一中也（云云）古云。八不義初引華嚴經云。文殊法常爾也。三唯一法。一切無畏人一道出生死。更無異趣也。二諦義及重牒八不云。名爲圓中。大乘:正法一切皆實故也。疏第二云。具足眞俗非眞俗義乃圓正（云云）此師後義同歟。
    所言二中者則約二諦辨中等者。古云。文義要云。此二中者。又是體中·用中爲二也。此料簡意者。約二諦門分體用時者。眞諦爲體俗體爲用。卽一假一中之廢立故（云云）私云。此古料簡意一中（モ）二中（モ）同欲攝一切體用中道盡故云爾（見）思之。師云。一義云。上一中諦理。今二中敎門。前後合論都是三中道也（云云）一義云。此二諦具有離門合門故。今二中可收攝於一切中也（云云）。
    所言四中者。問。約四種中道分別體用等義云何。答。古云。問。中實中與假中相對辨時。以今四中云何可化屬乎。答。前三中約中實內明之。第四成假中卽當中假之中。如就成假中分別單複疎密等。皆此意也（文）又云。問。以今四中約五重階級分別之者。其相如何。答。前三中約第一階中實。委明三種。第四成假中。此第四階體中也。第三階用假中（ハ）此假上不自離邊二義故。合爲假之假也。問。今以此四中約假前中與假後中。相對明之其相如何。答。前三中。此假前中。第四成假中。此假後中也（云云）（已上）此中云。假中者。中與假被成中云心也。祖師云。成假之假有體假用假二義（云云）若體假成於假中意得。今古義不應。若用假如上云（云云）師云。就此四中分別體用略有三義。一義初三中實中。亦名破性中第四體中也（上古云此義也）問。絕待中爲中實攝者。未知中實通體用。爲此用爲是體乎。答。師云。體中返理在絕言也。用中亦爾。且約伏邊。偏盡中義不可立。強名中故（云云）問。何故強前二爲中實乎。答。私云。第四成假假第三階共攝之故。前三悉爲初階攝歟。思之。一義云。第四通破性中。初二二諦用中。第三體也。一義云。初二中及第四通破性中及二諦用中。第三體中也（云云）此等皆於無分別中一往分別。不可定執（云云）。
    玄故此論者。中論第二本際品。破生死始終中間文也。
    就成假中有單復等者。師云。中假義者。一義云。指廣章中假釋品也。一義云。大乘玄本有二十卷。未度中有中假章（云云）私云。就單複單單複二諦單複。今釋單單複見」。
    外道說中者僧佉人言等者。准知百論下卷破空品中所說。如是外道名無說法。有無相不可得故。四句中是第四句也。廣彼品見。問。𣵀槃經中外道三大經無非有無（云云）百論何故言外道有之乎。答。破空品疏答此問云。𣵀槃明無者。無有顯了辨非有非無中道。論言其有者。如聲不名大小等也。又𣵀槃明無據理實無。今言有者據盜得耳。又𣵀槃言無如蟲不知字。今言有者偶得字文（已上三義可悉之）。
    言泥團非瓶非非瓶卽是中義也衞世師者。破空品疏云。聲非大小者。一解云。聲及大小俱是求那。求那（此云諦）不自相依皆依陀羅驃。故云聲非大小也。又釋於聽者聲不明小重聽人聲不名大。又釋。如鐘比法雷不名爲大。比磬不名爲小（文）。
    勒沙婆等者。破空品疏云。光非明非闇者。月光比日故非明。比星故非闇。又釋。對炎爲光。滿室稱明。而光異闇復殊於明也（文）准此等可悉之。又大乘玄論迹義云。今須略釋外道解中。若迦毘羅解中。卽言泥團非瓶非非缾。所以然者。不卽泥團是瓶故言非瓶。不離泥團有瓶。故言非非瓶。亦是不卽不離也。若是優樓迦解中。聲非大非小。所以然者。如大鐘大聲小鐘小聲。至論此聲實非大非小也。若勒沙婆解中。光非明非闇。所以然者。初生故所以不明。破闇故所以不闇也（云云）師云。非瓶者。約相用。非非瓶者。據有不失（云云）又云。世諦之意。聲不依大小。大小依聲（爲言）思之。
    毘曇人釋中等者。古云。文義要云。毘曇人釋中者。有事有理。事者無漏大王（ハ）。不居邊地也。理中者。謂苦集之理不斷不常也（私云。對邊見也。可有苦。有義思之。又新婆沙有中道文已上）私云。無漏大王不居欲界·非想·邊地者。欲界無定故不許無漏。非想定力弱故無無漏（爲言）師云。苦集之理不斷不常也者。私云。苦集一體義分故歟因滅故非常。果生故不斷也（云云）成實人等者。彼論有無品第二十三云。離有離無名中道（文）。
    而論師云等者。准知中論疏第一。世諦中道者。實法滅故不常。假者相續故不斷。不常不斷名世諦中道。眞諦四絕故名中道。非眞非俗者。二諦合明中也。應知。此論師者。開善等成論師也（云云）均正師十二卷章八不義云。成實師解八不不同。一八不並是眞諦中道。亦是眞諦。二不生不滅是中道。卽是眞諦不有不無中道。[？*余]六不是俗諦中道（文）。
    如攝大乘論師者。二諦義云。大乘師復言。三性是俗。三無性非安立諦(ヲ)爲眞諦。故今明汝依他（ト）分別（トノ）二眞實言不二。是安立諦。非二非不二。三無性非安立諦。皆是我俗諦。言忘慮絕方是眞諦（云云）所言三性者。一者分別性釋云。分別性者。卽是六塵。爲識所分別。故言分別性（已上）古云。六塵由分別顯現。故是分別性。七識分中所取是五塵。能取是法塵攝。故與六塵爲分別性亦不相違（已上）是上釋註也。二者依他性釋云。依他者本識爲種子所依（已上）古云。本識中持諸種子。生一切法。皆是因緣生。從其種子皆屬本識。故云唯爲本識。爲依他性。[？*余]非因緣性。但妄情所現法。並是分別性。以因緣生義邊屬阿梨耶。故已上是註也眞實性者。二無我眞如（云云）次三無性非安立諦者。謂知塵無相故言分別無相性。依地無性者。知本識無性故言無生性。知無我理性故眞實無性。三論云無性法亦無。他家不遣三無性。今論遣三無性。故云皆得相待（文抄已上）私云。不著生死者。遣分別依他。不住𣵀槃者。遣眞實歟。淨名玄第六眞實性者。卽是𣵀槃釋故。
    義本者以無性爲體中等者。古云。文義要引今文云。今正義以無性爲體。中此是合門。於無住中開出眞俗爲用中。卽是開門。用分眞俗故名開也。私云。敎以中爲義。其義中以體中爲本。故云義本等。又今正義故云義本歟（云云）（已上）師云。今我正意故云義本也（云云）。
    又中假師云等者。古云。中假師者著中假之人也。淡海[訁*巳]云。善鐘寺融法師長干寺辨法師等也。述[訁*巳]云。禪鐘融長干辨俱是詮法師學士。而作中假解。兩來爲假。兩去爲中。故興皇大師以爲中假師。亦破云。兩來不成假。兩去不成中也。均正玄義云。非有非無卽兩去卽是斷。而有而無兩來只是常。此是斷常二見。何謂中假也。故一家舊云。兩去不名中。兩來亦不成假也（矣）。

三論玄義鈔卷下（終）

　　古云
　　于時康永元九月九日辰剋。於桂宮院僧坊書之。上來右云當寺開山中觀上人於此玄著七卷抄。號曰撿幽。於中任愚意取詮勘之矣。右筆比丘俊一。彼撿幽抄奧書云。右玄抄七卷備撿如此（矣）夫以自昔推古御宇惠觀始傳宗敎吾朝。所崇八宗而已厥中三論一宗隱沒在眼焉。爰則龍樹傳乎雪山尋乎海中之深敎。再復將隱畢乎龍宮之濤波。什公訪乎西天弘乎東土之相承。永以將絕乎閻浮之域。嗚呼余則哀弱繼絕之思切。故不顧疎拙集今抄矣。專奉備法樂護法冥衆宜莫忘本誓。于時弘安三年臘月日謹[訁*巳]。龍樹門人中觀。
　　康永二十三年六月朔日。於奈良東大寺邊域。馳筆[訁*巳]。願以書寫力。普及於一切。我等與衆生。皆共成惠炬。
　　時享保第二十歲次（乙卯）四月十五日。以兩本讎校摸寫矣。然而文義痞塞但非一二。後賢得善本點訂之耳。時茲寓和之長谷寺桂嶺之學寮。挍習斯玄之日。
　　閣筆於己之一天云爾。
　　求法沙門釋義榮慶。
　　謹誌。

