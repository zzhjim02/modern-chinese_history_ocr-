《大正藏》第71卷No.2323
大乘法苑義林章師子吼鈔
No. 2323 [cf. No. 1861]
大乘法苑義林章師子頻伸鈔叙

    安永第五春。有掛錫于平安講大乘義林章。而欲令學者蹈足于中道之正路焉。嗟呼斯講也豈易辨哉。至論其中道之正路。芒乎忘疇畦于有無也。然輓近他家之講學多以易易言之。以故但數其名相。談其玄者蓋鮮有之矣。修多羅有之。如師子王晨朝出穴。頻申欠呿發聲震吼。是爲十一事。一爲欲壞實非師子詐作師子故。二爲欲試自身力故。三爲欲令住處淨故。四爲諸子知處所故。五爲令群輩無怖心故。六爲眼者得覺悟故。七爲一切放逸諸獸不遊逸故。八爲諸獸來依附故。九爲欲調大香象故。十爲教告諸子息故。十一爲欲莊嚴自眷屬故。我今所講說亦復爾。一爲欲壞實心非大乘口唱大乘故。二爲欲試自學力故。三爲欲令心地淨故。四爲門弟子知我心地故。五爲聽衆無退心故。六爲懈怠者生勤勇故。七爲一切不實學者不膚受故。八爲諸好學者來依學故。九爲欲調大強嗷起執著者故。十爲教告諸弟子故。十一爲欲莊嚴我門學者故。一切蔽塞中道學者聞我講說。則蓁棘自闢得駸駸古學之正路焉故。今聊記所講說。以題目師子頻伸鈔而已。乃今且以所以題者書之筴端云爾。南都諸大寺留學法相大乘沙門基辨。謹書于平安城第五橋鹽灶邊之客舍。
附言。
　　一斯書於南京諸大寺見數多本。文字脫落錯亂寫誤。其品非一。皆以疎筆草書所致誤謬也。余於南京諸大寺見兩本。其一置題云大乘法苑林章大乘基撰。闕義一字。又有一本如現本。其後在興福寺頗見數本。置題非一二差。或云大乘法苑林第一。闕義章卷三字。或云法苑義林章。闕大乘字。或云大乘法苑章。闕義林二字。不知何是。今所講註由現梓行本。是亦南京所藏一本而已。
　　一撰號亦復爾。但云基撰。或云大乘基撰。或云沙門基撰。現梓行本亦是一本也。一篇目有無其品非一。現本初所記其言非虛。今就一一有篇目本而已。此篇目中第五所載二十七賢章。往古別行非義林中。又有此中攝本。恐後人加入歟。
　　                                  慈恩末資釋基敬識
大乘法苑義林章師子頻伸鈔卷第一（自卷初至十紙右四行）

　　  南都西京藥師大寺法相
　　    大乘宗沙門釋基辨撰
　　【章】題目。鈔曰。將釋此題目。大分爲二。初離釋。後合釋。初離釋者。此有四釋。初釋大乘。二釋法義二字。三釋義林字。四釋章一字。初大乘者。簡別小乘。小乘亦應有法苑義林故。釋大乘名諸家爭競。今且由章主釋。對法抄曰。大謂弘廣。七義相應形小之辭。乘謂運載。教·理·行·果健運之義（云云）（此中七義者。對法十一云。一境大性。無量教法爲境界故。至外道小乘等。一切悉爲所緣境故。二行大性。行二利故。三智大性。了二空故。四精進大。三劫修難行行故。五善巧大。不住生死涅槃故。六證得大。證得百四十不共法故。七類大性。窮生死際作佛事故。如是七大性相應云七義相應也。又此中教健運是教大乘。謂詮大乘三藏教等。能詮教文廣名大。有健運云乘。次理健運是理大乘。謂眞如理衆德所依。能持諸法勝遍稱大。六度等行乘此眞如理故。能有所往故名大乘。又行健運是行大乘。謂六度等健運名乘。體用弘廣。目之爲大。又果健運是果大乘。謂佛所有菩提涅槃體業勝遍。名之名大。自他健運。目之爲乘。已上對法抄意）又名無上乘。二十唯識疏引辨中邊無上乘品釋大乘言故。云非唯識教則不成無上及大名故（唯識教者。契會中邊之教。故云無上亦云大也）
　　二釋法義二字者。法謂軌執。軌謂軌範可生物解。持謂任持不捨自相。一體有無對。二自性差別對。三有爲無爲對。四先陳後陳對。前唯有體軌。後亦通無。瑜伽五十二說意。不壞法現前。無亦名法。今者相分必有。似無名無。由是應知。今此法言攝盡大乘一切教法。是章主義。以何得知。謂例如對法名。諸師以教·理·行·果四釋法之言。天親論主釋法言但在教。故今章主亦從論主。應言法言攝盡一切大乘教法也。義謂境也。能緣大乘智起。大乘教法爲所緣境。又謂理也。能詮大乘言起。此大乘法爲所詮理。又義者謂差別義。境第七聲能差別故。名之爲門。門是差別義故。今此法義言即是法門。今此義林明大乘法門故。云大乘法義也。
　　三釋苑林二字者。此有四段釋。初就世俗釋。二就他家釋。三由相傳釋。四由章主叙今義。初就世俗釋者。顏師古曰。養鳥獸云苑。苑有垣曰園（云云）今譬大乘法門無邊無限。云苑不云園。園有限名故。又譬大乘法門能聞思熏增長本有無漏種故。云苑取長養義也。林者。說文云。平土有叢木曰林。譬大乘法門種種無盡。皆是中道契會義故。平等性無二法門。二十論疏說一切法唯識。唯識契中道義。故表無高下平等云林也。二就他家釋者。大日經疏十一曰。園苑者。人所種殖栽接園苑之處。若不種自成。即是廣野非苑也。若就祕說者。園苑謂大菩提心。此處寬廣無所不有。依此修道最爲第一上處也（云云）又云隨上中下事作成就法。下事林間等（云云）以此等說釋今題苑林。則大乘法門悉皆大菩提心能起教法。即是瑜伽師地。故云法苑。又由此大乘法門觀察小乘謬教·外道迷教。亦皆無不攝處。又上下事故。云苑林也。三就相傳說者。義鏡第一曰。題目者此章二名。一法苑林。二名義林。相傳此等名皆據古典名。唐西明寺沙門釋玄暉。讀一切經抄諸要事。撰成一部名法苑珠林。全有百卷。又梁大通年始。開善寺沙門釋智藏等二十大德。撰諸經論爲八十卷。名爲義林。疏主取梁爲義林。據唐爲法苑。故非無典據。雖有如是傳說。難以龜鏡。今章家主意。唯據聖典以爲軌範。豈憑人意。又云。法苑林者一部之都名。言義林者義科通名也（云云）今云。如秋篠評。此相傳說未穩當也。四由章主意叙今義者。維摩經八說。總持之園苑。無漏法林樹（云云）無垢稱經八說。總持爲園苑。大法爲林樹（云云）基疏釋曰。總持爲苑。攝持諸行（陀羅尼門三摩地門）故。大法爲林。萬德滋茂故（云云）由此疏釋今題。則今所論大乘法門。攝持一切教門含容一切義門故。今攝持爲苑。含容爲林云法苑義林也。由何得知。謂下總料簡竟云。前總料簡義通諸教。所餘有學宜應用之。若講別部。用此文義。於一一門中應結歸自義（云云）此即攝持含容一切諸教之義也。（上來釋苑林二字四段文釋竟）
　　第四釋章一字者。此有二釋。初准外典釋。後擧內典釋。初准外典釋者。句謂詞絕也。文詞止處云句。詩關瞧註疏云。古謂之言。秦漢以來乃有句稱。又句者局也。聯字分疆所以局言者（已上句）章者。韻會曰。又篇章也詩有章句。關睢注疏云。總義包體所以明情也。又條也。漢約法三章（云云）篇者。韻會曰。說文徐案詩書一篇一義篇聯也。詩關睢注疏。篇遍也。出情鋪事。明而遍也（已上外說）二擧內典釋者。此立三門。初句·章同說。次句·章別說。後會釋二說。初句·章同說者。俱舍論云。句者謂章。詮義究竟。如說諸行無常等章（云云）同光記五（五十一丁）曰。梵云鉢陀。唐言迹。如一象身四足迹。如一頌總四句成故。今就義翻之爲句。句能詮義究竟。梵云縛迦。唐言章。還是詮義究竟。如說諸行無常等章（云云）又顯揚論第十二（二丁）說。句身者。謂依名字釋義滿足（伽八十一說謂名字圓滿）此復六種。一不滿句（伽八十一說不圓滿句）二滿句（伽說圓滿句）三所成句。四能成句。五序句（伽說標句）六釋句。不滿句者。謂文不究竟。義不究竟。更加餘句方得成滿。如說諸惡者莫作。諸善者奉行。善調伏自心。是諸佛聖教。若唯言諸惡。則於文未足。若復言諸惡者。又於義未足。若具言諸惡者莫作。則二俱滿足。是則名爲第二滿句。所成句者。所謂前句待後句成。如說諸行無常。有起盡法。生必滅故。彼寂爲樂。此中諸行無常是所成句。由有起盡法句之所成立。能成句者謂第二句。以能成立第一句故。序句者如言善人。釋句者如言謂趣正丈夫（云云）（上來二論所說。句之外不立章名。同說也）二句·章別說者。次總料簡曰。世俗諦中可亦說有。句·言·章·論·聲爲教體。梵云鉢陀。此翻爲跡。當古之句。句有二種。一集法滿足句。二顯義周圓句。如說不生亦不滅。不來亦不去。不一亦不異。不常亦不斷。此一一句義雖未圓。亦名爲句。法滿足故。當中道所說名也。梵云縛迦此云言也。此當中道所說句也。義周圓句故梵云鉢剌迦羅。此云章也。章段一章一段以明諸義。此無所當（無法抄第一亦如是說。然此無所當之言作中道無此也）梵云奢薩呾羅。此翻爲論。總周一部立以論名（云云）（已上句章別說）三會釋兩說者。雖兩說異。但名異。其實同。外典所言句。集法滿足句。非顯義周圓句。既云文詞止處名句故。又外典所言章者。是內道所言義周圓句也。
既云總義包體所以明情（已上會內外典已）又內典中會俱舍說者。彼論云句者謂章者。就顯義周圓句而釋。即外所言章也。光記云梵云縛迦。唐言章。是詮義究竟。是以義周圓句。亦准支那釋爲章也。又會瑜伽·顯揚六種句者。二論所言不圓滿句。是名身多名身。即集法滿足句。又圓滿句當有二種。一文圓滿句（即義不圓滿句）若但言諸惡。則於文未足。是文不滿句。若言諸惡者。又於義未足。是即文圓滿句（外典所言句也）二義圓滿句。若具言諸惡者莫作。則二俱滿足。即是顯義周圓句。准支那則亦是章也（已上會二論句章。此下會言與句也）是故下章文。云梵云縛迦。此云言也。此當中道所說句也。如外典言。古謂之言。秦漢以來乃有句稱。故句與言其體是一也。以法滿足名爲句故。今以義周圓句翻爲言也。爲恐濫故。又會章與篇者。下文云梵云鉢刺迦羅。此云章者。是外典所言篇也。關睢注疏篇遍也。出情舖事。明而遍也。以是併考下章。云一章一段以明諸義是也。又無垢稱讃云。章者明也。故內典所言鉢刺迦羅之章。外典所云篇也。同以明義釋故。瑜伽·顯揚論中。不說與篇同章故。下文云此無所當。亦云中道無此也。如是雖諸說有異。至實意全無違。今此義林云總料簡章·五心章等之章言。若准支那外典。則應名總料簡篇或五心篇等。篇中有章。章中有句。今內典中。以篇名章。章中有門。門中有句也。此准印度內教軌式說也。如婆沙論四十六說。先立章後作門。說九復次。彼論曰。問。何故於是先立章耶。答。爲欲顯示諸門義故。若不立章門。義無由得顯。如彩畫者不能彩畫虛空（乃至）復次如佛說法故。如佛說先標後釋。謂先標言六界·六觸處·十八意近行·及四依處說名有情。後復釋言。如是名六界（乃至）如是名四依處。尊者亦然。如先標法故先立章。如後釋法故後作門（云云）此是雖小乘論說。今取用是釋大乘意。蓋夫大乘教理。同一離言法性。遍一切一味相。顯揚第八說無上大乘施設建立。緣離言說一切法眞如無分別慧。瑜伽攝論等說菩薩所緣不可言法性。若不分篇章論。則如彩畫虛空。如何說離言境。故今立彼彼章而以談論。是所以立章段而釋也。然今此總題云章者。建立篇章遍明大乘教理。此一書體。取下所立彼彼章言。今總合題云章也。如世俗中論撰論定先王之道。宣尼聖語是一書體。故名論語。篇篇皆是論語。自可知已。上來離釋竟。
　　次合釋者。有三對釋。初大乘二字對釋者。准攝論說。亦大亦乘。持業釋也。次大乘與法苑義林六字對釋者。若以攝持·含容義釋苑林言。大乘法義即攝含一切教。則大乘法義即苑林。持業釋也。今此中所申法苑義林。離大乘非餘。法苑義林即大乘。持業釋也。又法苑義林之名。於小乘教亦得故。今亦以大乘言簡。則大乘之法苑義林。依主釋也後七字對釋者。章一字通大小乘。小乘論中亦立章故。今此一書所立章段。皆是依大乘法義之章。依主釋也。以別簡通故。又此章言離大乘法義非餘。此書章段即大乘法義。持業釋也。上來總題目釋竟。
　　次撰號者。沙門梵名。此云勤息。以種種勤行息諸煩惱故。具釋如苑師華嚴音等。基撰者。基法師行業如宋僧傳四。撰謂述也造也。總置撰號有二。一自置。二他置。二之中今仍初。章主諱稱窺基。然自謙退但稱云基。如云基·學·漸·融·愷等。慈恩傳中表文。但云奘不云玄奘。如南海傳中。亦但云淨不云義淨也。
　　【章】總料簡章。鈔曰。此即別目也。總者。說文聚束也。增韻統也括也。料者量也。簡者柬也。或作揀。通作簡。說文分別之也。從束八八分別也。又選也擇也。作料揀爲本字。問。總料簡何物耶。答。總料量選擇一切所教·所學。下文云。前總聊簡義通諸教。所餘有學宜應用之等（云云）問。總言統括何物耶。若總擧異計·大乘。將括叙彼彼所立耶。答。此總言非總擧異計·大乘義。亦非總括大綱明彼彼所立之義。檢下文。至一一結文。云上來總是教益有殊。或云總是叙古說。或云總是叙其非。或云總是述今文若云總擧異計·大乘。則何但述今文。云總是耶若亦云總略括示彼彼所立則何云上來總是述今文。而次復云略示教者。總略示耶。是故應知。此總之言有深意趣。於一切教門料簡教益義益等故。謂就此異計執大乘名教。則悉是異計。亦就大乘觀異計名教。則悉是大乘。諸教不可定判。如下文云。定判諸經爲頓漸者。義即難解。又云無頓漸別定教門。又云。前總聯簡義通諸教。所餘有學宜應用之。若講別問。用此文義。於一一門中。應結歸自義（云云）若談唯識中。可言唯識。證入中道也。又談般若空之處稱中道。是即空教。如唯識樞要初。以總料簡科示輪益義益有殊等。亦心經幽讃中。以般若空爲第三時。復談蘊處界之處稱中道。是即大乘三科法門。如對法疏一說對法論所明三科。中道爲宗。此且就中道言示耳。一切名教類是可知。有智學者須復翻觀。於談唯識亦談空教亦談眞如。若如異計執著。則唯識眞如等悉皆異計。非大乘教。又如破古說立時妄謬。亦定但劉虬等。設談三時教。亦封執定判云此是局第一時教。局是第二三時等。則如古說。共同爲非。故次下文云總是破古說非等也。總言意趣甚深微妙。不可以容易論。如至下具辨也。又若以章言云諸章之通名。則總料簡之章。依主得名。又此一章段一條所談。離總料簡無別所談。此章即總料簡。持業得名。
　　【章】第一總辨諸教業宗體名。鈔曰。將今釋此章。且由西國有部相傳。大分爲三段。初立章標法。二作門釋法。三釋結勸信（問。何故云由有部立科耶。答。初立章次立門。是婆沙說。爾大乘教於其教言所闕。多分由有部教。如表無表章辨）今即初也。總者。此一章眼目。如上所辨。辨者。料簡也剖判也分別也。諸教業等者。諸言通五。具云諸教諸業諸宗諸體諸名。今略置初。是即今章所料簡法式。次所列五門也。教業宗等者。周記曰。教·業·宗·體·名之五字。如次是下所列五門。時利差別者。有利之業。名爲業也。餘四可知（云云）今云。此釋尤好。
　　【章】於中略以（至）得名懸隔。鈔曰。自下大段第二立門釋法。此中亦大分爲二段。初分大科。二隨科隨成。此即初也。門者有四義。一通入義。二出入義。三方便義。四差別義。夫大乘教法皆是離言境。若非設方便。則難通入其境。故今施設五種方便以令通入。問。何由云大乘離言境耶。答。顯揚第作說乘施設建立云。無上大乘施設建立者。緣離言說一切法眞如無分別平等出離慧。此慧所依·所緣·伴類·所作業。助慧資糧·所證果（云云）瑜伽眞實義品說大乘教離言法相。無性攝論第八說菩薩所緣不可言法性。又門者。即料簡分別義也。如下章以五門分別云五門聊簡。若不作爲差別。猶如彩畫虛空。故今立五種差別聊簡分別。一教益有殊者。教益者說教利益。教謂教示。益謂饒益。秋篠義鏡一曰。若論詮彼云教。教能益根機故名教益（云云）有殊者。辨設教有輪益與義益之殊也。二時利差別者。秋篠曰。機熟前後。故教時異。當時蒙利故云時利也。（云云）
　　【章】第一教益（至）後明大乘。鈔曰。自下立門釋法中。第二隨科釋成。此中有五料。即五門分別。此下即初門分別也。此初門中大分爲二。初輪益。次義益。輪者法輪摧破義也。此就能詮語言有益云輪益也。義者了義不了義。此就所詮義有益云義益也。輪是摧伏摧惑即益。持業得名。義益亦持業釋也。明輪益中下。初明輪益。此中大分爲三。初分子科。二就異計明。三就大乘明。今即明二益。科及分子科之二文也。有二重科。自可知已。輪者由章主意有四義。一圓滿義。具轂輞輻。或擇法覺等體用周備。名之爲輪。二摧壞義。此四種法（眼智明覺）若伏若斷若助若正。未斷煩惱皆能摧故。三鎭遏義。已伏煩惱令勢遠故。四不定義。從自見至自修。從自修至自無學。智發言教。他從言教解於諦理。他從諦理起於正行。他從正行。起於果智。如是展轉復爲他說。如轉輪王所有輪寶。能降未伏諸煩惱故。能鎭已伏諸煩惱故。往復往故。瑜伽論說。當知世尊轉所解法置於阿若憍陳如身中。此復隨轉置餘身中。彼復隨轉置餘身中。以是展轉隨轉義故。說名爲輪（已上玄讃四法輪章意）如是如來所說言教。展轉隨轉作利益事。云輪益也。玄讃四曰。轉者。動也顯也運也起也。動宣言教顯揚如理。運聖道於聲前。起眞智於言後。圓摧障惱。名轉法輪（云云）此即就能詮名輪義也。上所言四義之中。第四不定義亦就能詮云也。
　　【章】明異計者（至）經量等十部鈔曰。此下二就異計明。此中有四。初總標。二擧佛教有非法輪計。三擧佛教皆轉法輪計。四總結異計明異計者四字。此初總標也。其多聞等下。第二擧佛教有非法輪部計。此有五文。初擧同計執部名。二示計唯八聖道是正法輪。三示一切教有非法輪。四擧示非法輪語。五結成佛教計有非法輪之部。今即初也。此中多聞部。本從大衆部流出此部。多聞部說。佛五音是出世教（一無常。二苦。三空。四諸法無我。五涅槃寂靜也）此五能引出離道故。如來餘音是世間故。若離此五。雖八道支（見道所修）七覺等教（修道所修）皆非出世。其八道等作此行相。亦是出世。如次下釋。此多聞部自大衆部出。而違本部却同有部。雖非全同。不云佛音一切能引出離道故。今此中攝。薩婆多已下九部。本從上座部流出。故同計執。今云同說也。
　　【章】同說非諸（至）名爲輪故鈔曰。此二示云唯八聖道是正法輪。非諸佛語皆爲利益者。薩婆多等說。八聖道支是正法輪。見道稱輪。亦非佛語皆爲轉法輪（云云）要逗物機等者釋利益字。意謂。佛語中說有非有如是利益事。故云有佛非法輪語也。唯八聖道是正法輪等者。正明薩婆多等立法輪。彼說輪有二種。一者梵輪。二者法輪（梵輪者。如來應供是梵增語。彼所轉故亦名梵輪。法輪者。法謂可軌持義。正見等法所成性故。說名法轉）俱舍論二十四說。所說沙門性亦名婆羅門。亦名爲梵輪。眞梵所轉故。於中（梵輪）唯見道說名爲法輪。由速等似輪。或具輻等故（云云）就言唯見道名爲法輪爲薩婆多等義。有二說別。第一說者。唯見道說名爲法輪。爲薩婆多本義。謂即於梵輪中。依見道世尊有處說名法輪。如世間輪有速等相。見道似彼故名法輪。謂見諦道速疾行故（十五剎那）有取捨故（取集捨苦等）降未伏故。鎭已伏故。上下轉故（觀下四諦觀上四諦）具此五相似世間輪。故顯宗曰。如聖王輪取前捨後。見道亦爾。捨苦等境取集等故（云云）此意顯示。見四諦理必不俱時。如聖王輪降未伏故。尊者妙音作如是說。如世間輪有輻等故。八聖道支似彼名輪。謂正見·正思惟·正勤·正念似世輪輻。正語·正業·正命似轂。正定似輞。故名法輪。寧知法輪唯是見道。憍陳那等見道生時。說名已轉正法輪故（云云）此是俱舍·顯宗中。就妙音義立唯見道（八聖道支）名法輪之義也。第二說者。以云一切聖道皆名法輪爲薩婆多本義（今云。此薩婆多異義）謂天親論主依經部宗破薩婆多言。三轉行相非唯見道。如何可說唯於見道立法輪名。是故唯應即此三轉十二行相所有法門名爲法輪。可應正理。云何名轉。由此法門往他相續令解義故。或諸聖道皆名法輪。於所化生身轉故。於他相續見道生時。已至轉初故名已轉。此等說。有釋言。初說見道名爲法輪。非薩波多正義。雜心論亦叙不正義云。牟尼說。見道速疾名法輪。俱舍復言。或諸聖道皆是法輪等。此是薩波多師本意。故顯宗云。毘婆師本意。總說一切聖道皆名法輪。以說三轉三道攝故。於他相續見道生時。已至轉初故名已轉。非唯見道以八聖道支獨名法輪。妙音所說非正義故（云云）今云。法輪章中法輪章中擧此兩說。然以妙音爲不正說。非迦濕彌羅國義。雜心論主亦有部之異計。顯宗論說。亦救俱舍破之義。是故以妙音爲婆沙正說。此章所言亦由妙音。云唯八聖道是正法輪（婆沙百八十二所說。往彼可考）轂輞輻圓等者。釋名法輪。轂者。說文輻所湊也（云云）老子曰。三千輻共一轂轂者。居輪之正中而爲輻之所湊（云云）輞者。車之牙輞輮也（車網也）輻者。說文輪轑也。詩正月員子爾輻。注謂輪中木之直指者。下有菑以指輞。上有爪以湊轂（云云）今云轂·輞·輻之三圓滿具足名輪。即具五相。一速疾義（譬見道十五剎那）二有捨取義（譬捨前諦取後諦）三降未伏義。四鎭已伏義。五上下轉義（譬觀上苦等已觀下苦等）此中第三章主云摧壞義。如前擧。俱舍論中云轂輞輻圓滿具足。今云摧破煩惱者。俱舍說五相。第三相摧壞義。今文由俱舍釋成。即以圓滿·摧壞二之義釋成也。法即輪。持業釋也。若云轉法輪則所轉即法輪。法輪之轉。持業·依主二釋皆得。
　　【章】故世友說（至）不名法輪。鈔曰。三示一切教有非法輪。故世友說者。周記曰。此世友尊者說婆沙論。於此論中所說。非如來語皆轉法輪（云云）今云。周記所言未了。婆沙五百羅漢所造。如何世友獨說耶。若言四評家中以世友爲正義故。今云世友說婆沙論亦無害。則不應理。論世以世友爲正義。說極微觸不觸。論主既判大德說可愛樂。云何但以世友爲正義耶。准此應知。論法輪義以妙音爲正義婆沙文分明。豈但以世友爲正義耶。況世友二字。一本作妙音。文爲穩當。復云故世友之故言。既承上唯八聖道正法輪轂輞輻圓等文。而云說非如來語皆爲法輪。婆沙·俱舍中轂輞輻等說。亦說唯八聖道正法輪。皆妙音說。炳然可知。故世友二字是傳寫所致。應改作妙音也。故周記訓釋甚爲不是。世尊所言亦有不如義等者。開發曰。十部同說。非諸佛語皆轉法輪。唯八道教名爲法輪。世尊所言非皆利益。未必如義。八聖道教咸爲利益。其必如義。見道因故。又已輪者如是引生見通果。故名法輪也。佛所餘教不名法輪（云云）詮八正道教等者。周記曰。問。此宗何故不取此教以爲其因。而以爲境耶。答。見道已前有漏之智。名爲因故。彼宗不取以法輪言教爲因。即證摧破智所以。彼教說爲輪境。苦諦等法即是教也。（云云）
　　【章】如問慶喜（至）不如義言。鈔曰。四擧示非法輪語。開發中擧四箇語。此章三語。一問天雨不。二乞食易不。三氣力安不。開發增少病少惱不語。今按。氣力安與少病惱。意全無違。法華經（見寶塔品）等中。有少病少惱氣力安穩不之語故。此章爲三語。義意無違。問。天雨不者。出婆沙十六（初左）問。諸比丘等。出四分律第二（十四丁）此何利益等下。此文以十部計執立佛說非法輪之理。如說逆害等者。引經立非利益非如義之理。此阿含經文（對法十六所引）開發中云如經言逆害於父母。王及二多聞。誅國及隨行。是人說清淨。今此章中。但擧逆害父母。以等言等取餘語。欲以次大衆部等十部而對叙。則如開發中。悉知有所餘語而當對叙。此教所言等下結不如義。此教者。說逆害等之經教。開發云如經言等。或云。大寶積經中有此教文（云云）雜集論第十六。引此契經偈等成祕密決擇。如次下引。
　　【章】此等十部（至）而無利益。鈔曰。五結成佛教有非法輪部。總說諸經等者。開發曰。此等聖教何必如義。故諸佛語非皆轉法輪。有不能生他聖道故。又已轉者解心生故（云云）今云。此等十部任文局執作解也。
　　【章】其大衆部（至）飮光部十部。鈔曰。自下第三擧佛教皆轉法輪計。此有四文。初擧同計執部名。二示佛教皆轉法輪計。三會薩婆多等爲非法輪語以爲法輪。四結成佛教皆轉法輪皆如義語。今即初也。此十部中。一說部·說出世部·雞胤部之三部。於佛滅後第二百年。從根本大衆部流出此三部。眞諦部執異論疏曰。第二百年。大衆部併度行央掘多羅國。此國在王舍城北。此部引華嚴·涅槃·勝鬘·維摩·金光明·般若等諸大乘經。於此部中。有信此經者。有不信者。遂分三部。若不信者。謗言無般若等諸大乘經。言此等經皆是人作。非是佛說。簡置一處還依三藏根本而執用云。小乘弟子唯信有三藏。由不親聞佛說大乘故爾（云云）今案。設不信大乘經者。亦從引用大乘根本大衆部而流出部故。計執固義云佛語皆轉法輪也。說假部佛滅第二百年分部。制多山·西山·北山住三部。第二百年滿時。皆從大衆出。法藏·飮光二部。從有部出。同大大衆計。
　　【章】同說佛一切（至）故號爲輪。鈔曰。第二示佛教皆轉法輪計。周記曰。問。此等部說與大乘如何爲別。答。亦有別。彼部等說。一切佛語皆正輪體。大乘所說。唯八聖道名正法輪。餘非正輪。故與彼別。如文自悉（云云）皆爲利益等者。大衆等四部說。佛所說語令他利益。無有虛言不利益者。義謂義利。皆饒益故。又佛所說皆無違失。稱可道理。不可立難。名爲如義（已上宗輪疏）非唯八聖道等者。大衆等四部說。佛所說語皆爲法輪。故佛法輪非唯八道。非唯見道獨名爲輪。佛所說語無非利益。故所說皆是法輪（已上宗輪疏）能摧諸惑等者。一切功德有能摧用故名法輪。法輪因境等者。一切聖言教示。若約能詮。則能詮教生正法輪（八正道一切功德）爲因。名起能緣智緣法輪聖教。則一切聖教悉爲所緣境故。一切聖教亦名法輪。由此等說。八聖道及一切功德·諸聖教。皆名法輪。因境二字相違釋也。宗輪論說等者擧證。大衆等四部執之文。摧伏轉動下。章主文也。摧伏煩惱云摧伏。自在說法云轉動。玄賛四曰。轉者動也。運聖道於聲前。起眞智於言後。圓摧煩惱（云云）佛說轉動者。一本作佛語爲是。轉動者自義也。在他身已者。開發作至他身爲是。能聽者聽佛說法。其語聲轉動至他身之耳根時。有他身中惑自摧破之義。無知惑者。染汚無知。不染汚無知。今合云無知。無知即惑也。
　　【章】如問慶喜（至）必不如言。鈔曰。第三會薩婆多等爲非法輪語以爲法輪。此有三文。初立二所由會第一語。二立二利由會第二語。三會引逆害父母等經爲不如義。如問慶喜等下。初立二所由會第一語也。此中如問慶等二句牒第一語。爲令阿難等下。立第一所由會第一語。未圓智者。指除佛一切人。亦除餘人等下。以第二所由會第一語。增上慢者。不知爲知是增上慢。於除未了等者。謂於餘未知諸法性相。不作審問。何爲已知。自高擧耶。由是多義二句結成第一語法輪如義語。佛顯慈悲等下。二立二利由會第二語。此中問比丘等二句牒第二語。令生喜心下。立第一利由會第二語。此四句第一利也。問。乞食易不。顯佛悲心。若不問者。謂佛無慈悲不知弟子安危之事故發問耳。爲令比丘歡喜修道。佛問說我生大歡喜而修學道故。亦令未來行此事故。亦令未來等者。立第二利由會第二語。令順世俗而令勤修學業。然以慶爲母等下。會薩婆多等以逆害父母等經爲不如義。是示祕密決擇爲如義語。由對法十六（十四丁）釋是。則祕密決擇者。謂說餘義名句文身。隱密轉變更顯餘義。如經說言。逆害於父母。王及二多聞。誅國及隨行。是人說清淨。今此頌中詮表世間共可極重罪惡文字。轉變密顯餘清淨義。何等世間共可極重罪惡。謂逆害尊人及大衆。尊人有二。一別二共。別亦二種。一父二母。共亦有二。一護世間。二應供養。護世間者。謂王。應供養者。謂多聞梵志。世間共許最清淨故。若總殺害名逆尊人。若誅國人及隨行畜生名害大衆。顯此義者。名詮表世間共可極重罪惡文字。云何轉此文字密顯清淨義。謂逆害父母等言轉變。密顯永斷愛等餘義故。所以者何。若愛·若業·若有·取·識·戒見二取·眼等六處·及所行境。如其次第名母父等。法相似故。愛爲發因。業爲生因。由此能植習氣種子。類世間父。由此二因令有·取·識流轉不絕。於流轉時。雖求解脫。然由二種非方便法降解脫得。謂妄計度清淨最勝。戒·見二取猶如世間多聞梵志恒妄計著最勝清淨。此有·取·識·所依所緣六處境界。猶如世間國及隨行。若能永斷如是等法。當知是人最爲清淨（已上對法）今云。由此論文應解此文。此是祕密決擇。大衆部等由大乘經起計執故。言陳是大乘。封執是異計。非害生母等者。結歸如義語（有取識爲玉者。取是愛增俱一切煩惱之名。愛支潤業支種五果種名爲有。取支潤業五果種名有支）
　　【章】故佛所說（至）無有虛言。鈔曰。此第四大結佛教皆轉法輪皆如義語。
　　【章】此則是初明異計也。鈔曰。明異計中。大文第四總結異計也。
　　【章】明大乘者（至）是助法輪。鈔曰。自下示輪益有二所立。科中第三就大乘明。此中有九段文。初標牒。二正示大乘立正·助二法輪。三立正法輪理證。四立助法輪。五立五法輪。六釋法輪名。七示佛教皆如義。八結大乘所立。一切佛教皆名法輪悉是如義。九總結輪益。今即初·二也。雖無正文等者。九段文中。二正示大乘立正·助二法輪（此中二文。初示但以理證立。即此文是也）然正法輪下。二正示大乘立正·助。次下立理證具辨。
　　【章】無垢稱經（至）是正法輪。鈔曰。第三立正法輪理證。有三理證。無垢稱經等者。第一理證。即經第一（六左）佛國品偈頌文。具文云。三轉法輪於大千。其輪本來常清淨。天人得道此爲證。三寶於是現世間（云云）疏曰。賛云。此明轉法輪三寶出世也。法輪有三。謂聲聞·獨覺·菩薩法輪。隨機有異。法成此三。且准法華等（乃至）廣說。具如次下。於大千者。大千世界。百億釋迦一時同轉。俱釋迦化。故言大千。其輪能寂。本性寂。本性寂者。即是眞如本體寂理。法輪境性。可名法輪。昔未轉時。爲種煩惱生於現行。囂煩所覆。今轉法輪。生聖道故。煩惱都盡。本性眞寂。其理便顯故。能寂其本性寂（云云）餘文非今所用故略云等。法花又云等者。方便品文。即第二證也。彼具意云。於三七日中思惟是事已方趣波羅捺。爲五比丘衆轉四諦法輪。此四諦輪。聲聞之人於三生等行修習已。依蘊處界證四諦故。名聲聞法輪。獨覺之人於四生等行修習已。依十二緣證四諦故。名獨覺法輪。菩薩之人三大阿僧祇劫。修六度行十善巧。觀於三性證四諦故。名菩薩法輪。又瑜伽論九十五說等下。第三理證。此非瑜伽全文。取意引是。佛轉三周等者。伽正文云。即於此四聖諦中。三周正轉十二相智。是名得方便。是名三性（云云）今將釋三種三周義。大分爲三。初就小乘明。二就大乘明。三正釋今文。初就小乘明者。俱舍賢聖品說。云何三轉十二行相。三周循歴四聖諦故。謂此是苦。此是集。此是滅。此是道（光云。此一周轉四諦。此名示相轉也。說見道也）此應遍知。此應永斷。此應作證。此應修習（光云。此第二周轉四諦。此名勸學轉也此說修道也）此已遍知。此已永斷。此已作證。此已修習（光云。是第三周轉四諦。此名引證轉。此說無學道也）由此法門。於他相續令解義故（光云。是由三轉十二行相所有法門。往他相續身中令解義故。故名爲轉。約教法輪名爲轉也。又云。或諸見修無學聖道皆是法輪。於所化生身中轉故。故爲轉。約聖道法輪轉名爲轉也。於憍陳那他相續身見道生時。已至轉初。理實三道皆名法輪也。經云見道名法輪者。法輪初故。從初立名。不依餘二。文）是名三轉。一一轉時。別別發生眼智明覺（云云）又婆沙百八十二曰。轉法輪有二種。一自相續中轉。二令他相續中轉。菩薩樹下是自轉法輪。婆羅痆斯國是令他轉法輪。佛以饒益他爲正事故。依令他轉說初轉法輪。二就大乘明者。總有三種三轉。一隨機三轉。二自爲三轉。三爲他三轉。初隨機三轉者。無垢稱賛釋經三轉云。法輪有三。謂聲聞·獨覺·菩薩法輪。隨機有異法成此三。且准法花等。廣如彼明。二自爲三轉者。由法輪章云。初轉在見道名即相轉。次轉在修名應作轉。後轉在無學道名已作轉。三爲他三轉者。同章云。一示相轉。示其五人四諦相故。謂此是苦。此是集。此是滅。此是道。二勸修轉。勸其五人修四諦故。謂此是苦。汝應知。此是集。汝應斷。此是滅。汝應證。此是道。汝應修。三作證轉。恐其不信。佛引自身而終作證明。此是苦。我已知。此是集。我已斷。此是滅。我已證。此是道。我已修。如是雖有三種三轉。同一時轉。謂佛爲他示四諦相初轉轉時。憍陳那等隨聞自即四諦相得入見道。次佛爲他勸修轉時。自應作轉得至修道。後佛爲他作證轉時。自已作轉成無學道。此且佛約對聲聞機說。佛一音說法故。同時緣·菩二機亦如是轉。故三種三轉同一時轉。是爲約大乘說也。若不作如是解。則小乘中亦立自他相續兩轉。以何爲大小乘別耶。大乘教中以展轉隨轉義名轉法輪故。如下引瑜伽文。三正釋今文者。文云三周者。即三轉也。如光師釋。十二行相者。此亦立兩釋。一者小乘說。二者大乘義。初小乘說者。俱舍曰。一一轉時。別別發生眼智明覺。光法師由娑沙解云。於見道中。法忍名眼。法智名智。類忍名明。類智名覺。復次觀見名眼。決斷名智。照了名明。警察名覺。初解約唯見道。後解通三道。如苦諦下有三轉十二行相（見·修·無學各有眼智明覺）集滅道諦各有三轉十行相。理實總有十二轉四十八行相。然數等故。但說三轉十二行相（已上光法師由婆沙七十九釋也）此毘婆沙師說。若依經部。非唯見道。即此三轉十二行相所有法門。名爲法輪。三轉者。三周轉故。言十二行相者。三周循歴四聖諦故。光師釋云。此是輪主申自義（云云）二明大乘義亦二。初隨轉理。後眞實理。初中亦二。初由薩婆多。法輪章曰。忍·智一一皆具四行相。照境分明者名眼。對治無智名智。對治無明名明。對治邪見名覺（云云）此是由婆沙七十九初說。唯約見道。周記亦由婆沙據法輪章。作總成四十八行相說。次由經部。法輪章曰。三轉法輪。同俱舍說三周循歴四聖諦故。謂此是苦等乃至廣說（云云）又今章所引瑜伽文。云見修無學三位之中等。此等兩說不以眼智明覺。唯以三道爲三周。循歴四諦說十二行相。此等同俱舍說。此等三文兩義所叙。章主由隨轉理作此等釋。二明大乘義者。今章所引瑜伽論說。雖以眼智明覺釋十二行相不與小乘同。謂如於苦諦生聖慧眼爲總。別於過去苦諦生智。未來苦諦生明。現在苦諦生覺（乃至）道諦亦爾。此說一智總名慧眼。三世別行相合爲四種。非於一諦別起四智。由眞見道唯一剎那。不同小乘上下別觀。彰所得慧念念眞聖。非是滅諦通三世有。然立十二行相。不取總聖慧眼。但取別相智明覺三。總不離別故。顯於四聖諦有智明覺。是則十行相。此大乘不共說。次章文云生眼智明覺。眼字古本無是爲正。現本衍眼。不成句故。甚深法輪者。今問。今所說瑜伽文云佛轉三周十二行相。此爲自爲轉耶。將爲爲他轉耶。答。法輪章云。此說世尊自得道故。復爲於他三轉法輪。同俱舍說三周循歴四聖諦故。謂此是苦等乃至廣說。如前所引。如次顯示見修無學三道。此是佛爲他三轉者。初名示相。示四諦故。次名勸修。勸修諦行故。後名作證。爲作證明知彼滿故（已上法輪章文）今云。章主意由是應知。就佛爲他三轉而釋。前無垢稱·法花文。亦爲佛爲他三轉也。三周者三轉也。由三位循歴四諦說。云三周亦云三轉。佛爲他三轉故。今云甚深法輪也。見修無學（至）勸修作證者。明上句所言佛轉三周甚深法輪是佛爲他轉。問。此文既擧見修無學。而次云示相勸修等。若任文取義。則明自爲爲他兩轉。何故云唯明佛爲他轉耶。答。初擧見修無學。彰爲他轉所爲。謂示相勸修作證。何之所爲。爲令他得三道。問。何以知是。答。文云三位之中。中言境第七。指示示相等三轉之處所。彰示勸作三位之處而能差別非餘處。問。此三道言。何故非佛自爲轉耶。答。佛轉示相等三時。既是無學。爲何說見修二。謂佛爲他示四諦相。爲令得見道等。故今云如其次第。故云明唯佛爲他轉也。又但云見修等。不云印相等自爲轉三。但擧示相等爲他轉名。故知明唯佛爲他轉。又今此章明教意故。今文亦云佛轉三周等。明知唯佛爲他三轉今此所用。又何。初擧三道明示相等爲他轉三。彰說者爲他轉。聽者自爲轉。同一時起也。周記所釋但明示相等配三道。不以自·他爲。可謂麁釋。觀於四聖諦（至）永斷煩惱者。明佛轉甚深法輪時。因佛爲他轉。三乘三道有自爲轉。法輪章中釋今瑜伽文云。得方便者。謂即於此四聖諦中。三周正轉十二相智。此自三周轉法輪相。爲得無上菩提因故（云云）此爲菩薩乘自爲三轉釋也。謂今此章釋成佛教輪益有殊故。此觀於四聖諦等文。雖約自說。從上佛轉言及示相等句而所出文故。彰爲他轉同時有此自爲轉也。所引意與法輪章別。故作此異。已觀者。能觀人三乘隨廣。所觀四諦。此四諦觀非唯見道。於三位中所觀四諦。生聖慧眼者。顯因佛轉自轉總相。各於去來者。顯生聖慧自轉別相。即三周十二別相智。如別已明。生眼智明覺者。現本有眼字。南京古本無是爲正。現本不是。智·明·覺三如次過去·未來·現在智相。如前已明。能斷所＊廣二句。以摧伏義釋成輪名。自他二轉俱以摧伏名爲轉輪。道數數故斷亦數數。隨所＊廣斷。能斷智亦別起。故云所＊廣。又何。今擧三道所觀四諦故。能觀智亦有差別。煗智斷上惑。上智斷細惑。故云所＊廣。問。由何此文知云由佛爲他轉而同時有自他兩轉耶。答。法輪章中由瑜伽意云。謂如長老阿若憍陳如。從世尊所聞正法輪已。最初悟解四聖諦法。又答問言我已解法。從此已後。如前所說究竟行相。五皆證得阿羅漢果生解脫處（乃至）阿若憍陳如已證我法。地神知已。擧聲傳告。經於剎那瞬息須臾。其聲展轉乃至梵世世間（云云）瑜伽論九十五曰。當知世尊轉所解法置於阿若憍陳如身中。此復隨轉置餘身中。彼復隨轉置餘身中。以是展轉隨轉義故。說名爲輪。是即轉法輪相。故云佛爲他同時餘自他亦同時轉也。故八聖道是正法輪者。周記曰。此上引彼文證。除八聖道所有佛教。並名法輪。雖助正別。總得名輪。即法華經觀十二有支亦名法輪。又法華言轉四諦輪。豈總名八聖道。故所引證得通助·正（已上周記明章主釋意。已下設難明結文意）若爾。何故結云故八聖道是正法輪耶。答。此結云由觀四諦。無漏慧眼等正能斷惑。故八聖道名正法輪。非總結前無垢稱等（已上周記問答立結觀於四諦已下文之義也）今詳曰。周記所釋不穩（基辨）謹按無垢稱賛。釋三轉法輪於大千之全文。以法輪瑜伽文。其中釋法輪二字及三之言。由法華·般若轉三乘四諦法輪文。又釋三轉言。專用瑜伽五十九三轉十二行相法輪自爲爲他義。由是深撿今章文意。雖有三理證。以無垢稱經文爲本。次擧法華經文。示法輪境釋無垢稱經法輪言。次擧瑜伽釋經三轉大千文。故至結文云八聖道是正法輪。專釋結無垢稱經文。故周記云非總結前無垢稱等。爲不穩當。問。何故釋無垢稱經三轉法輪於大千文以法華瑜伽之文。結是云八聖道是正法輪耶。結意未彰。如何。答。周記釋違章主意。謂教益有殊中。今此文段明輪益殊。教謂教示。輪謂於能詮教有摧破義。是云輪益。今章主意。以八聖道爲正法輪。所餘功德爲助法輪。准是可知。八聖道中以正語爲正輪。所餘道支有亦爲助義也。法輪章曰。輪者說也。法既名輪。說亦名輪（云云）又曰。轉者動也顯也運也起也。動宣言教顯揚妙理。運聖道於聲前。起眞智於言後。圓摧障惱名轉法輪。所轉即法輪。法輪之轉。二釋皆得（云云）謂由正進·正業有正念·正定。由正念·定有正見·正思惟。而住正見·正思惟正語說法。故處處釋云。此法輪體。即佛所有名句聲等教法爲體（云云）正語爲體。同時所具七聖道支。亦雖可云助法。見道八聖道支同一時具。初生慧眼有能摧用。四義圓滿故。對所餘功德爲助法輪。今大乘亦立八聖道是正法輪。上所理證無垢經三轉法輪於大千之文。初生慧眼有能摧用。四義圓滿轉法輪故。今此爲正法輪之證。所餘爲助法輪之證。次所引用無垢稱經第五文是也。今以法華·瑜伽釋無垢稱經文。成正法輪理證已。今結云八聖道是正法輪也。由是周記云非總結前無垢稱等。爲不穩當也。擧助法輪證成上所言。如次所引。又今引無垢稱經云三轉者。三謂聲·緣·菩之三乘。隨機轉四諦輪也。又約自爲轉。則見·修。無學三道轉也。約他爲轉。則示相·勤修·作證三轉也。經含容此等三說三轉法輪。此經賛中。以瑜伽論眼智明覺之文釋經三轉故。爲正法輪之理證炳然。今結云八聖道是正法輪。是章主意也。
　　【章】無垢稱經（至）是輪義故。鈔曰。此下第四立一切佛教助法輪之理證。無垢稱經等者。菩薩行品之文也。彼經賛曰。此顯動上皆益。行住坐臥名威儀。或去或住名進止。緣領諸境名受用。凡所起作名施爲。不獲廣說。且要言者。如是等類。一切皆令所化調伏。調生長善。伏制斷惡。是故一切皆名佛事。如問阿難當天雨不。知而問者。欲餘人審諦事故。佛知尚問。況於我等。故皆佛事（已上賛文）說轂輞輻等者。釋正法輪唯八聖道之由。婆沙·俱舍同說。尊者妙音作如是說。如世間輪有輻等故。八聖道支似彼名輪。謂正見·正思惟·正勤·正念似世輪輻。正語·正業·正命似轂。正定似輞。故名法輪（云云）今此云說者。指此妙音說。如世輪有轂·輞·輻差別名車輪。以八聖道名法輪。離八聖道無法輪名有圓滿義故。如世輪離轂輞輻無車輪體。此轂輞輻圓滿具足名輪。今法輪亦復爾。八支具足圓滿名輪。此聖道支。圓滿·摧伏·動轉義之初本故。今名爲正。不名助也。所餘功德等者。示助法輪義。摧伏動轉等者。明所餘功德爲助法輪由。八聖道支具圓滿·摧伏·動轉。故是正法輪。所餘一切佛事佛教。具摧伏·動轉義。不具圓滿義故。雖名法輪。但名助不名正。問。何故以圓滿·摧伏·動轉釋正·助差別耶。答。法輪章云。輪有四義。一圓滿義。具轂輞輻。或擇法覺等體用周備。名之爲輪。二摧壞義。此四種法（眼明覺智）若伏若斷若助若正。未斷煩惱皆能摧故。三鎭遏義。已伏煩惱令勢遠故。四不定義。從自見至自修。從自修至自無學。從自無學智發言教他從言教解於諦理。他從諦理起於正行。他從正行起於果智。如是展轉復爲他說。如轉輪王所有輪寶。能降未伏諸煩惱故。能鎭已伏諸煩惱故。往復往故（云云）如是輪四義。今所云三義·云說轂輞輻有差別。是彼章圓滿義。此章云摧伏。彼章所云第二摧壞第三鎭伏兩義。此章云動轉彼章所云不定義。八聖道支能摧初故。具四義本故云正。其餘非四義起根本故。但有摧伏·動轉二義。故是助非正。問。前云八聖道中正語但是法輪。然今復如何云轂輞輻圓滿具足。唯八聖道是正法輪耶。答。前云正語但是法輪。就今章所明法輪云教益有殊。但取正語。非云餘七聖支同時無。無七聖支非云正語。今說轂等圓滿是正法輪。就八聖支必同時具。前後全無違。尊者妙音亦說以正語·正業。正命似轂。轂是輻所湊輞所指。雖云數車無車。以轂爲車爲車之初。此義應思。問。法輪章中。由大乘義釋法輪體云。或體唯取八聖道支。具轂輞輻圓滿義故。正見·正思惟說名爲轂。是根本故。正語·業·命說名爲輻。因轂有故。正念·勤·定說名爲輞。攝錄餘故。不同小乘（云云）既有如是大乘之說。云何不由是。用小乘妙音說成以正語爲本義耶。答。大乘立身語業體是思。由尋伺發語言。而其尋伺以思慧爲體。小乘不爾。立有實有語業。大乘立體是思。亦立尋伺體是思慧。正見是慧。正思惟是思數。今約語業尋伺體性。云正見·正思惟說名爲轂。是根本故也。小乘約語業尋伺實有。以正語爲轂。然今不由大乘說用小乘說。今此明輪益。對異計叙大乘。明佛語輪非輪。雖大小乘說異。今且隨轉理門辨佛語輪非輪。故由正語似轂之說也。
　　【章】涅槃經中（至）皆名法輪。鈔曰。此亦立助法輪之理證。北本經（十四）聖行品文也。問。此文既說諸佛所說皆名爲轉法輪。何故上文云雖無正文說佛所語皆如其義咸轉法輪耶。答。大乘之中云無說佛所語皆如其義咸轉法輪正文。故立佛語皆轉法輪。不同大乘部等。今大乘宗以理立正·助二法輪。正·助合爲佛語皆名法輪。今所引涅槃經文。是助法輪之證。非正助合名法輪之證。問。以何得知耶。答。此文但說摧伏·動轉之二義名輪。故此經雖說凡有所說名轉法輪。非具四義說。故非正法輪之證。如八聖道。能摧初故。具四義本故。是爲正輪。正·助合名法輪之義。今以道理立之也。能令降伏者。四義中摧壞義。能令安穩者。鎭遏義也（遏者止也）故佛身語等者。以動轉不定義結佛語畢法輪也。故之言承上釋身言。佛身語之三字。今義正用雖但應佛語。上既引無垢稱經說諸佛威儀等皆名佛事故。今承之云佛身語。身業既是佛事。語業豈非佛事。故次結云佛語皆名等也。凡所運動等者。即所前明動轉不定義。合上以摧伏動轉義而釋。以圓滿義不釋。故是亦助法輪之總結也。今云。除八聖道所餘教法。亦雖非無摧破等義。故可名法輪。於自爲·爲他兩轉。初生慧眼。初摧斷惑。但在八聖道初具時。是即輪益之初。故前云八聖道是正法輪也。世尊說法度生。必有此正輪益之義。名轉法輪。所餘教法有助輪益之義故。合正·助義云佛語皆名法輪也。此約麁相說。若如實義。此正法輪必有助餘（後念法等）法輪義。此助法輪亦有八道支俱義。即攝應云正法輪也。
　　【章】以要言之（至）自當廣說。鈔曰。第五以五法輪釋。以要言之者。由法輪章。云今者大乘總貫諸文法輪有五。以彼見是。大乘諸論教中說法輪名。總括其要。不過以此五名輪也。一法輪體等者。是由瑜伽九十五說正見等法所成性故說名法輪。自他三轉通見·及修·無學道故。諸聖慧眼能摧煩惱說名輪也。此八聖道別修行相。雖在修道。體實通餘見·無學道。若不爾者。世尊應無八聖道故。二法輪境等者。法輪是聖慧眼故。即能緣智。今此所言其聖慧所緣境。謂四諦理等。等言等取十二四緣三性等法。是由何立。謂瑜伽九十五。說爲得所得。所緣境者。謂四聖諦。又法華經中。亦說大通智勝佛轉十二因緣。又解深密經說。依顯了相說三無性皆依遍計所執。已名法輪故。三法輪眷屬等者。謂諸聖道助伴及五蘊等。今此文云餘。聖道之餘故。與聖道俱時五蘊。此皆功德法故。又云助伴者。助理觀戒信等。瑜伽·顯揚·對法·成唯識說六現觀。其中第一思現觀（最上品喜受相應思所成慧）第二信現觀（緣三寶世出世間決定淨信）第三戒現觀（道共戒）也。此三助無漏觀令增明。今文云等。等取此助伴。四法累因等者。因者能生後聖道之因。謂佛教法及聞·思·修三慧。此即前爲後因。合爲果因故。諸經論中說佛教法名法輪是也。五法輪果等者。謂四沙門果所攝受聲聞菩提·獨覺菩提·若諸如來無上菩提。是法輪果。瑜伽九十五說爲得所得者。謂大菩提。有菩提必有涅槃故。今云謂菩提涅槃。如法輪章等者。法華玄讃第四卷（五十五丁）有法輪義章。彼云。然此五種不過四種。一教。二理。三行。四果。（云云）
　　【章】一切佛語（至）是輪義故。鈔曰。第六釋法輪名。即成佛語法輪義也。或近或遠者。近謂親近。親生眞智。遠謂疎遠。爲增上緣能生眞智。又云。近者親近。輪即正法輪也。遠者疎遠。輪即助法輪也。能生眞智者。此不定義也。即移轉也。怨敵所有二障者。煩惱·所知二障即令處生死怨敵。又怨敵者人·法二執。此爲根本有二障故。云所有二障也摧伏者。令摧伏怨敵所有二障也。移動者。令或近或遠能生眞智。是移動也。以此二或通助·正二而釋。
　　【章】以佛所說（至）無疎亂故。鈔曰。第七釋一切佛說皆是如義語。文自可知。
　　【章】由此道理（至）歸勝義故。鈔曰。第八結大乘所說。或近者正法輪也。或遠者助法輪也。生無漏智者彰輪義。無漏智生則必摧伏煩惱必令移轉也。是故一切三藏等者。以三乘隨機教法皆名輪故云一切。法輪章曰。雖轉四諦法相不殊。三乘之人各各證果。聲聞姓人已於三生或六十劫。先修習已聞佛所說。依蘊處界證四諦理。名聲聞法輪。獨覺姓人已於四生或於百劫。先修習已聞佛所說。依十二緣起修證四諦。名獨覺法輪。菩薩姓人已於一大阿僧祇劫。先修習已聞佛所說。緣三性等證四諦理。名菩薩法輪。不爾。三乘俱觀四諦俱時證聖。有何差別。大般若云。世尊初於波羅奈國轉四諦法輪時。無量衆生發聲聞心證聲聞果。無量衆生發獨覺心證獨覺果。無量衆生發起無上正等覺心證於初地二地三地。乃至一生當得菩提（云云）由是自知。今云一切三藏教法。是三乘一切教法。或曲或直等者。曲謂非直說。直謂直說。如次下釋。十二分教中。最初契經名爲直說。其餘分教名非直說。或直說或非道說皆名法輪。釋皆如義等者。結如義語。麁言細語等者。世間言教。如天雨不。亦是佛說則歸勝義。此云麁言歸勝義。細語者出世間語。歸勝義自可知已。此雖無正文。就助法輪爲如義語也。上來總是等者。九段文中。第九總結輪益。謂明一切輪益故云總也。今云。上來明異計中。薩婆多等十部執文生畏。立佛語中有非法輪。又大衆部等十部。任大乘經言教起執。立佛語皆轉法輪。又大乘中。雖由五法輪云佛語皆法輪。以五法輪中境輪非因輪等互所無。可云輪·非輪。雖爾觀察五法輪能轉相。同一時處爲輪。起能轉用。而互相輪·非輪各別宛然。謂非輪非非輪。至如實義。離言說相是輪義也。無垢禰疏曰。其輪能寂本性寂。本性寂即是眞如（云云）是爲大乘所說法輪也。如是三意。於一切言教中必具足故。今云總是明輪益也。或唯識了義燈（一本）曰。問。前說輪益·義益二理何殊。答。義約所詮之理爲稱。輪據斷道爲言。二義各約一途故。云輪義二益（云云）基辨詳曰。燈主所釋。一往道理就論成唯識法門。明輪義二益故。以唯識能觀智爲能斷道釋輪言故爲一往論義爲所詮。輪爲能斷。今此章所言。就明教益有殊。示佛一切言教有能摧伏輪益。能說轉動即是輪義故。非但約能斷道立輪名言。五法輪中。能證所證·能詮所詮同一時處得法輪名。又正法輪中。無垢稱疏釋經三轉法輪文曰。其輪能寂本性寂。即眞如（云云）眞如泯能所廢詮。非境界。此爲法輪章主本旨。故燈釋爲一往。又曰。問。以教對機。教有三時之別。未審輪體爲別爲同。答。根性既差。輪體有別。約初有教。說體如常。空教之中以八空聖道爲體。第三時法輪體者。雙合前二（已上取意）今云。此答釋約自爲轉而辨。若約佛爲他轉。則輪體無別。但衆生隨類各得解。此即章主意。法輪章中引大般若云。世尊初於波羅奈轉四諦法輪時。無量衆生證聲聞果。或證獨覺果。或證無上菩提（云云）此即以一四諦教法。隨機摧伏隨轉。約自邊別。約佛邊佛智唯一。如前已辨。又問准義益了不了。輪中亦有輪非輪不。答。有二解。初解有輪非輪。後解唯輪無非。二解之中。初解准此章也後解非誤。
　　【章】辨義益者（至）後辨大乘。鈔曰。初門之中大文第二明義益。此中有三文。初分科。二辨異計。三辨大乘。今即初也。
　　【章】辨異計者（至）有不了義。鈔曰。二辨異計。此中有四。初標牒二薩婆多等計。三大衆部等計。四總結。今即初·二也。非皆了義等者。此中云了義者。契當道理也。言不了義者。不契道理。如契經說等者。對法第十六。說祕密決擇。引此契經偈。未知何經。此十部意說佛經有不了義。今此所引契經爲不了義經。
　　【章】大衆部等（至）有不了義。鈔曰。辨異計中。第三大衆部等計。皆法輪故者。明佛經皆了義之由。此等十部立一切佛教皆法輪。既稱法輪。豈不契道理。故佛教一切皆是了義。其密語經等者。此二句前薩婆多等十部設問難。前所擧契經文。不信不知恩等偈。對法中名祕密決擇。此十部立一切佛經皆了義故。前十部設此難。自證諦理等者。此下答前難。此二句釋不信言。周記曰。如入見道自證諦理。智非深故。不信他也。又解有隨法行。有隨信行。隨法行者。自尋教法。即便信解。隨信行者。要信他言教。方能信解。今言自證諦理。即隨法行。二解俱得（云云）能知圓寂等者。釋不知恩。周記曰。如眞見道。能證智圓寂平等平等無恩無德。名不知恩（云云）永棄業等者。周記曰。業力難知。名之爲密。斷此業已更無生處。名無容處。猶如食吐等者。周記曰。如有病人患吐。爲藥而食之時。但希除病。不食其味。受資具等亦復如是。但欲資身而求聖道。不生貪著。如維摩經爲不食故。所以受食（云云）今云。周記釋食吐。與對法違。似未穩當。章主全由對法釋。如對法第十六說。又如經說。不信不知恩。斷密無容處。恒食人所吐。是最上丈夫。今此頌中。宣說世間極下劣義所有文字。轉變密顯餘最上義。世間下劣凡有四種。謂意業下劣·身業下劣·語業下劣·受用下劣。意業下劣復有二種。一者不信善生相違。不信有後世等。不行施等故。二不知恩順生不善。不顧往恩。違越世理。起害母等所有惡行故。身業下劣者。謂行竊盜。攻墻密處。最可輕賤。活命業故。語業下劣者。謂妄語等最可輕賤。於善衆中所不容故。受用下劣者。謂鬼犬鳥等好食所吐故。顯此義者。名說世間極下劣義文字。云何轉此文字顯無上義。謂不信等言轉變密顯餘勝義故。不信者。謂解脫知見。自現證故。不知恩者。謂涅槃智。有爲名恩。無爲非恩。知非恩故。名不知恩。斷密者。謂永斷後有續因煩惱故。無容處者。謂於當來諸趣苦處不復生故。食吐者。謂於現法中雖假資具力暫持身。而於命財不生欣樂故。若能如是。是最上丈夫（以上對法）開發中亦由對法釋。故周記釋似未允當。既契正理等者。正答前難。以顯露釋。則似不契正理。若轉變密顯義。則皆契正理。豈非了義。攝論第八說密語說十利。謂令說法者易可妄立。總括義故。乃至於智者前。論義決擇入總慜數。爲斯十利說祕密語（云云）既爾如何四依中等者。前十部又難。四依者瑜伽所說菩薩所修行。謂勸彼依等下答難。此答意。世尊所說經教皆是了義。外道言教爲不了義。
　　【章】此即是先辨異計也。鈔曰。第四總結異計。
　　【章】辨大乘者（至）名不了義。鈔曰。義益之中。自下第三明大乘。此中有八段。初標牒。二聲聞乘爲不了義。三成大乘中亦有不了義四寄難成。五結非皆了義。六四門分別。七結四門。八總結教益有殊。今即初·二也。涅槃經中等者。即第二科。經第六卷如來性品文也。猶如初種等者。雖非非種。其體全無實。入無餘涅槃。是非實却爲實。如無餘依地說。由無下劣心能忍受勤苦。彼所趣解脫。譬如證涅槃。由是聲聞乘不得眞實果故。教不令依聲聞乘。
　　【章】然瑜伽論（至）了義經故。鈔曰。三示大乘教中亦有不了義。然者。轉語與前義別。故置此言。瑜伽論者。菩薩地菩提分品文。修正四依者。無垢稱經法供養品。涅槃經第六卷。說菩薩四依。涅槃經從本起末作用次第。第一依法不依人。謂不是眞如理體。第二依義不依語。謂義是佛果。所謂般若解脫法身。依理成德。故次辨之。第三依智不依識。智是佛智。即是用聞依德起用故次辨之。第四依了義經不依不了義。依智起說。故後辨之。又法供養品擧深尋淺次第。第一依義。義是二空所顯眞如。第二依智。智是證智。由理方起。故次辨之。第三依了義經。經是義詮。前所辨義由詮故顯。故次辨之。第四依法。法謂地前行法。依於行法修習方得證理之智。又今此所引瑜伽論文。依義道理起修次第。第一依義不依語。即用教下所詮一切義以爲所依。不依於語。雖復依義。義若與彼四道理法不相違者。方可得依。是故次辨。第二依法。法是四種道理之法。此上二種依義道理以明次第。後之二種起修次第。第三依了義經不依不了義經。即詮三性教法爲了義經。餘教不了不可爲依。由依了義教故修成證智。是故次辨。第四依智不依聞思。謂諸菩薩等者。瑜伽論說四依。其第三依之文也。今明了不了。餘依無所用故略已。周記釋此文云。菩薩修正四依等者。謂諸菩薩。一深植正信。二深植清淨。三一向澄淨。四依如來了義經典。前三配前資糧·加行·及以見道。即其一信分三種別。加行之位信轉強勝。得名爲力。與清淨名資糧。不爾但名正信（云云）今云。此釋不穩。但此一文分四依置一二三等。雖似有理。違瑜伽文。故爲不穩。法毘奈耶者。倫記二十一有兩釋。一云。法是二藏。毘奈耶即是毘奈耶藏。二云。法是三藏。即是三藏滅惡之用。通名毘奈耶（云云）今云。二解俱得。不可引奪者。論文云。若諸菩薩於了義經不決定者。於佛所說法毘奈耶。猶可引奪（云云）又云。了義經典爲所依故。於佛所說法毘奈耶。不可引奪（云云）今云。今文了義者。顯了決定說故。不了義者。隱密不決定說故。是故於了義經未決定者。雖說佛說三藏教。人猶引奪此所說義。自不信用。若了義經典爲所依者。所說文義顯了決定故。其人所演佛說。三藏人皆信從。不能引奪也。故大乘中下。結大乘教中亦有不了義經。故言承瑜伽說。以勸當依了等者。明大乘中應有不了義所由。於菩薩所修中。既云不可依不了義。明知大乘中有不了義。
　　【章】既爾如何（至）具戍尼等。鈔曰。第四寄難成。既爾二字承上義難。涅槃經說等者。第六如來性品云。又聲聞乘名不了義。無上大乘乃名了義（云云）此理不然下。答。難而成。豈諸大乘等者初總成。如契經說等者。擧證成。婬欲即是道者。周記云。婬欲貪愛義。愛彼十二分教。名之爲道。問。論言。彼法起愛恚等著。皆名法執。如何今說貪爲道耶。答。法執名寬。於諸法中。以名屬義。以義屬名。作此分別而生愛著。即法執收。令彼惡道不生分別。不以相屬故非法執（云云）又維摩經觀衆生品。說佛說婬怒癡性即是解脫（云云）此等亦義意同。覺不堅爲堅者。對法第十六。引此契經成祕密決擇。又攝論說四祕密。其第四轉變祕密。謂於是處以其別義。諸言諸字即顯別義。如有頌言（阿含經文）覺不堅爲堅。善住於顛倒。極煩惱所惱得最上菩提。無性五（十一丁）釋曰。轉變祕密者。謂於字義轉變差別。覺不堅爲堅者。剛強流散說名爲堅。非此堅故說名不堅。即是調柔無散亂定。即於此中起堅固慧覺彼爲堅。善住於顛倒者。謂於四顛倒善能安住。知是顛倒決定無動。極煩惱所惱者。爲化有情精進劬勞所疲倦故。如有頌言。處生死久惱。但由於大悲。如是等。得最上菩提者。是得諸佛三菩提義（云云。已上無性攝論五·十二丁）又說諸法皆無生等者。般若經之說也。又無量義經等說。我滅道來。四十餘年。常說諸法。不生不滅。不來不去等（云云）密義趣經者。結不了義。又瑜伽說等者。論六十四（七右）說。不了義教者。謂契經·應頌·記別等。世尊略說。其義未了。應當更釋（云云）此取契經·應頌·記別一分爲不了義。非取全分。至次下具辨。此瑜伽文。次下四門分別中。第四言略語廣門。豈大乘經等者。結大乘教亦有不了義。又說菩薩殟波陀等者。擧密語成大乘教亦有不了義。殟（鳥骨切）波陀慳者。無著攝論（無性論八）說云。何菩薩其施清淨。若諸菩薩殟波陀慳。無性釋曰。殟波陀言。顯目生起。密詮拔足。今取密義。拔除慳足而行惠施（云云）具戌尼者。一本作貝戌民不是也。無著攝論說。云何具戌尼。若能常居最勝空住。無性釋（八）曰。若能常居最勝空住者。依世訓釋文詞道理。答上所問。具戌尼言。此勝空常。顯目離間語。密詮常勝空。具表勝義。戌表空義。尼表常義。今取密義。問答相應。顯則不爾（云云）無性攝論八（七右）問。如是密語爲何用焉。答。按無性攝論。說菩薩十離行。其第八云隨覺離行。釋曰。八隨覺離行。於諸如來所說甚深祕密言詞。能隨覺故（云云）此是捨隨聞義覺不聞義甚爲難故。名爲難行。今此所言殟波陀慳具戌尼波魯師等。周記曰。問。此密意有何所以。答。若生善法。便能拔得慳之足。言離間者。非是兩相離間。但能離彼惡。即是最勝空（云云）今云。次下明四門中第三門。以顯了爲了義。以隱密爲不了故。密義趣經皆是不了義教。大乘經中既有密義趣密語。自知大乘教中亦有不了義教。
　　【章】故大乘經非皆了義。鈔曰。第五結大乘教中亦有不了義。
　　【章】由如是理（至）略語廣門。鈔曰。此下第六四門分別。此中有五文。初標牒四門。二釋初門。三第二門。四第三門。五第四門。今即初也。由如是理等者。彰雖無教證。以理立四門。略有四重者。以此四門攝諸經論中所說了不了言義盡。然了義燈中。斥破要集解已云。今者正解應云。依法分四。如法苑明。又加依人。對解了不執名爲了義。對執著者名不了義。如似二諦（云云）今云。是本由要集以自在王菩薩經。說了義經者。一切諸經皆是了義等更加一門。今以人與法判斷焉。然燈主謬失。云何爲謬耶。謂了義不了義之名。就所詮義所緣境分了不了。若於能詮能緣上分了不了。則應有依人釋義。然既但於所詮義所緣境立了義不了義名。儼然可知。故云依人立不了義。妄謬之說。若然。如對解了不執名爲了義。對執著者名不了義。於此四門中。何門攝耶。謂若外道執者。初門攝。有能執人則必有所執義。就其所執義立了不了。若小乘執。則第二門所攝。是亦就所執義立了不了。燈主以似二諦爲准例焉。今云。是亦不然。似二諦非人是法。若外道軌則初門攝。若小乘軌則第二門所攝。故今章四門之外。無別加門。不更可增減也。
　　【章】法印非印（至）非了義經。鈔曰。此下第二釋初門。此有六段初標牒。二擧三法印。三立外道教皆不了義。佛教皆了義之理。四引瑜伽成了義。五引涅槃成不了。六評此門示立後門。法印者。印謂決定。於法決定可印可。不可更加也。以三種印印定諸法。能令永捨惑業苦故。諸外道教並非了義。非三種印。印不能永捨三有爲故。今云非印。一諸行無常等者。俱舍光記乃神泰疏一曰。西方造論皆釋佛經。經教雖多略有三種。謂三法印。一諸法無我。二諸行無常。三涅槃寂靜。此印諸法故名法印。若順此印即是佛經。若違此印即非佛說。故後作論者皆釋法印。於中意樂廣略不同。或有偏釋一法印。或有擧一以明三。如五蘊論等。唯解諸行無常。如涅槃論等。唯釋涅槃寂靜。此即偏釋一法印。如俱舍論等。解諸法無我。此即是擧一以明三（云云）或說四鄔拕南等者。瑜伽論四十六說。復有四種法嗢拕南。諸佛菩薩欲令有情清淨故說。何等爲四。一切諸行皆是無常。是名第一法嗢拕南。一切諸行皆悉是苦。是名第二法嗢拕南。一切諸法皆無有我。是名第三法嗢拕南。涅槃寂靜。是名第四法嗢拕南。諸佛菩薩多爲有情宣說如是法相應義。是故說名法嗢拕南（云云）倫記釋云。自下第十五解四鄔拕南。若作嗢字。皆須改正。舊語不正名四優陀那。翻名爲印。今翻名說。即世尊常誦說。此義似無問自說。隨義傍翻。亦得名印。或名總略義。或名標相。如說無常是有爲標相。苦是有漏法標相。無我是一切法標相。涅槃寂靜是無爲法標相。若名嗢拕南。則名集施。即名烏拕南。故是標相（云云）光·寶·泰三師俱舍疏亦同釋也。鄔陀南此云自說。嗢拕南此云集施。必不可混也。又伽鈔亦鄔陀南此云說。嗢陀南名攝散（如下唯識章第三門末）。
　　【章】由此道理（至）惑業苦故。鈔曰。第三立外教不了。佛教了義之理三乘三藏十二等者。一本作三藏二乘不是也。准開發。應作三乘三藏也。無非了義者。三乘三藏十二分教。皆爲三種理法所印。以三種印印定諸法。能捨言准開發。能令永捨惑業苦也。故一切佛教無非了義也。能捨等者。擧一切旨教了義之由。不能永捨等者。擧外道教不了義由也。
　　【章】故瑜伽論（至）亦可勝依。鈔曰。第四擧瑜伽成了義。故者。承上順印名了。違印名不了。次擧瑜伽所歸成了義。擧涅槃外言妄成不了義。順印故所歸依。違印說者妄言。歸依有幾者。問所歸頭數。何緣但有等者。問所歸依數有幾何耶。二問也。歸依有三等下。答文也。四緣者。第一緣者如今此引。第二緣云。二於一切種所調能調善方便故。三具大悲故。四以一切財供養未生歡喜。要以正行供養乃生歡喜。今此但擧初緣略餘三緣。一由如來等者。第一緣也。性調善者。煩惱已盡。習氣亦除。如巧鍊金極調善故。由佛如等者。如是者歸依四緣。論中云。由如是故。彼所立法彼弟子衆皆可歸依（云云）彼所立法即法毘奈耶。是皆可歸依也。
　　【章】涅槃又云（至）名非了義。鈔曰。第五引涅槃成。謂外道教妄語故。不可歸故。是不了義。經第十八梵行品文也。開發曰。涅槃復云。一切外道取可言說悉皆妄語。是諸外道癡如小兒。不能了達常·無常等。於佛法中取少分義。虛妄計有常無常等。而實不知常無常等。故唯佛教是了義經。順三法印。可歸依故。外道所說名非了義。違三法印。不可歸故（云云）設有聖教等者。周記曰。設有聖教等者。此據第一法印非法印門。外道之教諸法是常。不言諸行無常。外道涅槃暫時止息。亦非寂靜。外道執我。不云諸法無我。違三法印。故外道教名不了義（云云）今云。此釋未盡。由開發曰。然佛經教是了義經中。說有常樂我淨等者。是依法身佛性理說。非說諸行即是常等故。與三印義不相違。若有說言一切諸行即眞如理皆常等者。雖違三印。不同外道宗非爲正教。不可依止。然經中說三寶衆生悉是常等。此有別意。至下當知（云云）准此開發。今此設有聖教文。於設有下。應有說常樂我淨等六字。恐脫落歟。此是遮妨難文。難云。若言順三法印是了義經。則何故涅槃經中云常樂我淨。違三法印耶。今遮此妨有此文也。意言。設（此字示有別意）有說常樂我淨等如來聖教。唯是說佛所說教。非如外常我言。故是皆爲了義說。外道所說我常等言名非了義。
　　【章】以此門通（至）唯了義故。鈔曰。第六評此門示立後門。以者謂也。通者漫也。梗概立此門也。非佛教中等者。如實義者。佛說教中亦有了不了。如後門說。然今云佛教皆了。外皆不了。是梗概說也。此文二句明通之所由。
　　【章】詮常非常（至）名不了義。鈔曰。此下第二門。此中有四文。初標牒。二引涅槃經。三引深密·瑜伽。四解立門名而結。今即初·二也。經如來性品文也。無常變易者。經云。若言如不無常變易。食所長養。則名不了義。若言如不常住不變。非食長養。是名了義（云云）又周記云。言諸小乘教名不了義者。問。小乘中豈無法身中常佛。何非了義耶。答。小乘戒定等爲法身佛。以王宮雙樹爲報身。以猨猴鹿馬爲化身。故此三身皆無常（云云）此經意言下。章主文也。若經中者。指一切大乘經也。
　　【章】解深密經（至）名非了義。鈔曰。第三引深密·瑜伽。唯爲發趣等者。爲趣二乘偏說四諦。安立諦有是諸數執諍安立處。此即隱密爲說依他·圓成二成生是有。恐增空見。而不爲說遍計所執性空。名不了義。轉正法輪者。如前已明。佛正語·正思惟說四諦。令阿若憍陳如等生聖慧眼斷見道煩惱。故云輪正法輪。雖是希奇等者。周記曰。意云。佛初說四諦輪。雖是希奇。亦是有上。然此以後所說法輪更勝於前。上謂勝也。故四諦輪是未了義（云云）即顯大乘等下。章主文也。由瑜伽深密彰結聲聞乘教是非了義。現本作然字非也。亦寫誤也。
　　【章】此中一往（至）名非了義。鈔曰。第四解立門名結。此中一往者。表此門非盡理。依乘所明者。所明之言但云所詮。乘有能詮。而離能詮無所詮名。合能所詮。今名詮常無常門。然今於義益辨此了不了。義謂了不。益能運載。故云乘所明也。乘所明者何。謂大乘教多分明常住不變佛一切法性是眞如十二因緣無生無滅故。詮常是名爲了義。小乘教中與是相違。言如來無常變易等。即是不了義。然是即一往說。非諸大乘等者。彰此門一往說。雖於此門大乘教是了義。於次第三門。有於大乘隱密不了義在。復於第四門有大乘言略不了義。故非諸大乘無不了義也。又於此門中聲聞乘教是不了義。雖然於初門見。則聲聞乘教是三法印。復於第四門亦聲聞乘教語廣是了義教。故今云非聲聞乘經都無了義。非言以一字令冠兩處也。如次當引等者。初引涅槃經證大乘教說常住不變是了義。次引深密瑜伽證聲聞乘是有上未了義故。云如次等也。
　　【章】顯了隱密（至）非了義經。鈔曰。此下第三門。此中有五文。初標牒。二引瑜伽。三引深密·瑜伽。四引成唯識。五結成。今即初·二也瑜伽論中等者。即前所引正四依中第三依文。如前已辨。以佛所說不了義等者。釋隱密不了義之由。依種種門等者測云。依於一切異種種門。辨盡所有性如所有性故。云依種種門辨本性義（云云）基法師云。本性義者即諸法本體。言識有八種。是識之本性。小乘不了義不說故。辨於本性亦不能了也（云云）周記云。言本性義深難解故。以種種門辨之言隱密（云云）即依此文等者。章主文也。彰大乘中亦有顯了了義隱密不了義【章】解深密經（至）名非了義。鈔曰第三引深密瑜伽即證隱密不了義。意言。若諸經中依法性相顯了而說詮理究竟。名爲了義。若非顯了。隨宜方便密意趣說不究竟故名不了義。故深密經第二卷中。佛自說云。善男子。如來但依如是三種無性性。由深密意。於所宣說不了義經以隱密相說諸法要。謂一切法。皆無自性。無生無滅。本來寂靜。自性涅槃（云云）又顯揚六說。隱密者。謂當隨三種自性義解釋一切不了義經。由無量義經中一切如來隱密語言及一切菩薩隱密語言。皆隨三種自性。方可悟入彼義故（云云）唯爲發趣等者。擧所被機。如成唯識疏云。如來設教隨機所宜。機有三品不同。教逐三時亦異（云云）三時教示隨機品別故。今擧機示。如下時利中辨。依一切法等者。第二時中。爲初發趣大乘諸菩薩衆。破其有執說大般若示諸法空。即是隱密。以隱密相轉正法輪者。世尊爲他大乘菩薩衆。住正語正思惟等。說諸法皆空等。諸菩薩衆聞此所說生聖慧眼。是即正法輪義。如前既辨。雖更希奇等者。明未了義由。意云。說諸法空轉正法輪。雖可廣對初時教更希有奇特。復此上有勝故。猶非了義。何者。大般若中說諸法空。爲說遍計所執自性本無。恐增有見。未爲說依他圓成二性是有。名未了義。即說一切等者。章主文也。擧教示相也（此隨機有此教示別。於佛邊遍一切一味之相。如深密勝義論品）
　　【章】成唯識論（至）顯非了義。鈔曰。第四引成唯識示密意不了義。非性全無等者。攝論說。依他起性是遍計所緣。圓成實性依展轉說亦所遍計。七十六說。非由別觀三種自性立三無性。然由有情於依他起自性及圓成實自性上。增益遍計所執自性故。我立在三種無自性性。乃至廣說。故依三性有體無體。總密意說三種無性。三種無性非無後二性。但無計所執。於性非全無。說一切法無自性。是即密意。故密意教是不了義。故云說密意言等也。
　　【章】故大乘經（至）名了義故。鈔曰。第五結成顯了了義隱密不了義。故言承上。大乘經言簡小乘教。說諸法相之言。境第七於聲。此四字亦冠次言若顯了上。言非顯了言若顯了者。此言字爲字眼。示能詮言教顯了所詮。與不顯了之差別是了義不了義別。此據能詮等者結釋成。無異者。能詮與所詮無別異也。
    【章】言略語廣（至）應知其相。鈔曰。此下第四門。此中有四。初標牒。二引瑜伽成。三彰聲聞乘亦有了義。四彰大乘中亦有不了。今即初·二也。謂契經等者。此門示大乘中亦有不了。小乘教中亦有了義。契經者。梵云修多羅。修多羅有總有別。總者即攝十二部盡。涅槃經第十五。說從如是我聞乃至歡喜奉行。如是一切名修多羅即是也。別者唯攝長行。略說所應說義。與所餘分相不同故。名之爲別（云云）對法論第十一說。謂以長行綴緝略說所應說義。名爲契經。此唯長行。名爲別相。偈頌便非別契經攝（云云）應頌者有二相。一爲益後來。二顯前未了義。對法等云。謂諸經中。或中或後。以頌重頌前長行義。名益後來。又云。不了義經應更頌釋。長行雖說義未了故。名顯前未了義。涅槃唯說初之一義。記別者有三相。一記弟子死生因果。二分明記深密之義。三記菩薩當成佛事。對法等云。謂於此處聖弟子等謝往還去記別德失生處差別此記弟子死生因果。又云。不了義經說名記別。記別開示深密義故。即此第二記深密義故。如是契經·應頌·記別之全分。非爲不了義。契經中別。應頌中顯未了。記別中記深密之義。是名不了義。今此門名言略未了義。名語廣此即了義。十二分教中。除契經·應頌·記別之一分。其餘一分及九分教。名爲了義。語廣故。世尊略說等者。示言略未了之由。此中意說等者。章主文也。彰大乘顯了之教應名了義中。有此契經·應頌·記別故。大乘教亦有不了。
　　【章】由此即顯（至）名了義經。鈔曰。第三示聲聞乘亦有了義。除契經等下。意云。聲聞乘中亦有除契經等略說。餘自說等語具廣教故。聲聞乘亦有了義經。
　　【章】大乘之中（至）名了不了。鈔曰。第四彰大乘中亦有不了義。結成此門。雖大乘顯了教。必有契經等言略故。亦未了義。此依說義下。結成此門。問。此第四門就言有廣略名了不了者。此是約能詮廣略辨。若爾應輪益中攝。何故此云義益耶。答。此但釋了不了字。非釋義言。了不了字就言有廣略釋。依言了不了之義。依主釋也。前二門了不了即義。持業釋也。第三門通二釋。第四門但依主釋也。故云義益攝也。
　　【章】此中第一（至）當應配之。鈔曰。明大乘中。第七結成立四門所爲。此中有三。此初正明所爲。以此四門下。二彰大乘中無性相次定了不了。由此四門。以諸經論所說一切了義不了義言盡。目與心謀知了不了。不可封執此是局了局不了故。云而於其中復應取捨。勸諸弟子等下。三示佛說隨機了不了別。隨其所應等者。正四依中第三依。勸依了義。亦隨弟子所被機別。此了義亦應有差別。勸隨言勿封執。是即大乘一法中道之源底。隨所講教等者。勸講說者勿失大乘心。應配之者。謂目與心謀。此是言略不了。非隱密不了。故大乘不了小乘了義。小乘不了大乘了義。文句自在配釋。必勿守株焉。此即學大乘之要法已。上來所明了不了之四門。是三藏之相傳。非章主自意述。開發曰。且依相傳。總四義釋。別對諸教。如理應思（云云）又大菩薩藏經第二十八卷。以九復次說了不了。其中初一復次。依能所詮明了不了。後八復次。約能詮教廣分別之。如彼經云。舍利子。諸菩薩等。善能通達所有廣文。名不了義。如是廣文不應依趣所有廣義是名了義。如是廣義則可依趣開發解云。此初復次。一切佛經其能詮文皆名不了。但所詮義即名爲了。意謂。能詮本爲表義。若不觀義。能詮何爲。生解之中所詮親勝故。所信義總名爲了。若能說者對心所發表善諸法生他解者。即能詮勝。非所詮義。彼依親生行者解心故。說所詮名了義也。即依此義。瑜伽·顯揚說能詮皆爲經體。至下當知（已上開發）又云。下八復次。唯約能詮明了不了。勸諸弟子依了義經。隨其所應當善思說（云云）今問。如上來所明開發所解。今章所明四門。爲不攝盡此大菩薩藏經說耶。若爾。何故此章文云以此四門了不了義釋一切教了不了言耶。答。此章中亦以能詮所詮不可分離。雖約能詮應說了不了。於能詮爲益邊辨輪益。先已釋已。故但於所詮義辨義益殊釋了不了。又了不了言雖應於能詮釋。加義言云了義不了義。則必是在所詮。約斯邊此章但於義益具辨。菩薩藏經約能所詮不可分離邊。唯約能詮釋了不了之言。雖約能詮。離所無能。今云一釋一切教了不了也。義意全無相違。
　　【章】上來總是教益有殊。鈔曰。大文第八總結教益。
　　【章】第二時利（至）後叙其非。鈔曰。自下第二門。此門中大分爲三。票牒分科。二叙古說。三述今文。古說中分四。初分子科。二叙古說。三叙其非。四結非。今即初也。二重科自可知。時利者。時謂機熟說聽究竟時也。利謂利益即教時之業用。時有三種。一者世俗時。世人悉言。時節謂執別有此時·彼時·俱時·不俱時·遲時·速時詮緣因而詮緣時。或言非時一切不成。時來則熟。時來則壞。故別有實體一切悉成。二者道理時。小乘論云。問。劫性是何。答。謂唯五蘊。時無別體。依法而立也。五蘊諸法剎那生滅。前後相續事緒究竟。名云時也。三者識變時。謂年月前後識心之上變作此時·彼時·俱時·不俱時·遲時·速時等相狀而起。其實俱是同一剎那心現相分。隨緣勢力變作年月前後此時·彼時等。名之爲時。如夢所見謂有多生。覺後唯心都無實境。唯意識所緣境。是不相應分位假立。非有實物論時也。今此所言時利之時第六識變。此時有二。一者能說者變識時。二者能聽者識變時。初能說者識變時者。護法菩薩等說。謂宜聞者本願緣力願聞佛說。如來識上文義相生。聽者識心既聞佛說。亦有如是似文義相。如是佛識上文義相生時。名能說者識變時。約佛邊。則寂默牟尼。大定智悲凝然而住。隨衆生本願緣擊發。大定智心上文義相自顯現。譬如大海水湛然。隨風等擊緣起大小浪。而不離大海水。如來文義相亦不離寂默牟尼故。如來說教體一眞如。平等利生實無差異。然隨根性悟解不同。頓漸有空等有差別。似三時等說教有異。經云。如來一音演說法。衆生隨類各得解（云云）二者能聽者識變時。謂宜聞衆生隨自因緣力。以佛識現文義相爲增上緣。自心上文義相現時。名能聽者識變時。如成唯識變云。如來說教隨機所宜。機有三品不同。教遂三時亦異（云云）故論教時論衆生機發。機發者隨緣力。隨三品機發緣。佛識上三品文義相現。此爲增上緣。衆生心上三品文義相現。此云三時教相。如上所言。三種時中。初二時非今所用。後一正今所論。而能說能聽雖識變別。其相等同。教同一時。名之爲教時。如是教時無不利衆生故。今云時利。論此時利。有古今師說異。故云時利差別。此即諸教業用。故總云業也。問。機有三品不同。教遂三時亦異。則佛說此一經或一語時。無量衆生萬差機根。一時對向爲能聽者。若爾。於能說者一心上。如何有隨萬差機發緣萬差文義相現耶。答。是即如來寂默牟尼不思議智力如至次下具辨（立世俗時如常。立道理時如俱舍·婆沙世品。立識變時如由佛地論無垢賛法花賛中具叙）
　　【章】叙古說者（至）無二三等。鈔曰。自下二叙古說。此中有七段。初總標。二立一時教。三立頓漸二時教。四別立二時教。五立半滿二時。六立五時教。七結文。今即初·二也。
    菩提流支等者。後魏三藏。具如續僧傳一。此名覺愛者。二十疏云。菩提鶻露支。此云覺愛。先云覺喜。即魏時菩提流支法師（云云）唯立一時教者他家云菩提留支立一音教。謂一切聖教唯是如來一圓音教。今章主開發中云。彼說。聖教唯有一時。無有前後世出世間漸頓等異（云云）今詳此兩名異。唯有一時無有前後。即一圓音教。至實意無有異。然他家不云一時教。彼等但論立教差別十類之初。安立留支故。名一音不云一時。今此章主論時利差別之初。安立此說故。名一時不云一音。問。若爾。何故他家不云時利但云立教。今章但云時利不云立教耶。答。他家爲立小始終等五辨。辨餘家差別故。不強取云時。今家爲立三時教。辨餘家差別故。但取立時教。不拘餘立教判釋。故初標云時利差別。他家與今家其所歸別。近世不辨別是。浪一雷同諍其勝劣。嗚呼愼哉。佛得自在等者。開發云。彼說。聖教唯有一時。無有前後等異。所以者何。由佛本願。欲令衆生證大菩提及涅槃故。既成佛已便得自在。於一切時一音演教。都不起心說有前後世出世間漸頓等異（云云）有說不說者。周記曰。佛自在故。於一時中頓說三時。都不起心而分別言我說此教不說彼教。但爲感不同故。如唯有聲聞種姓者。唯聞聲之教。不聞緣覺菩薩之教。非佛其時不說菩薩教也。譬如天樂·末尼。此等無分別。但自有情各自隨識而自感得（云云）今云。此釋尤好。但衆生有感等者。開發中引天樂·末尼喩已云。佛無心有差別。說衆生機感有差別。如月影別。隨何時處聞各不同。謂水像現亦似面像逐鏡等生。影像雖復不同。月·面本無有異。異由水·鏡。非月·面殊。故佛言音異無差別（云云）於一切時者。種種之時。又說。一切法者。種種教法。意言。各各衆生有感歎言。如來今日爲我說法。各各衆生同時如是思故。云於種種時謂說種種法也。如來姓品云。一切衆生種種形類。二足四足多足無足。佛以一音而爲說法。彼彼異類各自得解各歎言。如來今日爲我說法（云云）譬如天樂等者。擧喩而成。此譬本出攝論。無性論第八（十九丁）曰。如末尼·天樂。無思成自事。種種佛事成。常離思亦爾（云云）無性釋曰。今此頌中引彼末尼·天樂兩喩。成立所得無分別智。雖無分別。不依功用成種種事。如如意珠及以天樂。雖無是念。我當放光。我當出聲。並無思故。然由生彼有情福業意樂勢力。不待擊發放種種光出種種聲諸佛菩薩無分別智。當知亦爾雖離分別。不作功用。而能隨彼所人有情福力意樂。現作種種利樂事故（云云）問。留支一音。燈主所言如來說教體一眞如。二師同以佛以一音演說法文爲據。意如何別耶。答。或異或同。留支云。雖對機佛言音別。捨機約佛邊言。則唯一音一時教。如雖現種種影。約月邊一日影。又燈主云。如來設教體一眞如。於如來大牟尼凝寂。示機感相有別。二師意全同爾章主破流支說。斥以一音義爲一時。一音在佛邊。時機感故在衆生。以如來一音義爲一時教。道理不成故。破不取也。
    華嚴經云等下。引五箇證而成。經（晋經第三盧舍那佛品）又彼經云。如來一音說。各隨其所應。滅諸煩惱病。令住薩婆若。等（云云）（此第一箇證文）維摩經云等者。第二證文。舊佛國品。新經序品歎佛文也。彼經頌曰。佛以一音演說法。衆生隨類各得解。皆謂世尊同其語。斯則神力不共法（無垢稱賛曰。此歎詞無礙解爲利益也。佛一音者。謂一剎那聲。一方音聲。一本質聲。一法教聲。宣說法時。八部四衆隨類各解。隨其方域詞韻不同。佛皆能同。彼謂各同故成不共。九地雖能得詞無礙。尚未圓滿。今顯圓故）佛以一音演說法。衆生各各隨所解。普得受行獲其利。斯則神力不共法（賛曰。此歎法無礙解。說法逼機應根勝解。應界性不同故言各各。隨其所解聽者聞法。隨其根性普得受行。隨獲彼果故爲不共。一雨普潤。禀不同故。云云）佛以一音演說法。或有恐怖或歡喜。或生厭離或斷疑。斯則神力不共法（賛曰。此歎義無礙解。佛說法義。先行惡者。聞法即怖。怖墮落故。先行善者。聞法歡喜。善路生故。耽生死者。聞法厭離。欣涅槃故。心不定者。聞法斷疑。心正定故。三獸渡河。證淺深故）按章主引此經。初云佛以一音演說法。在三頌初句。今合取。文言同故。不煩別擧。次云衆生隨類各得解。擧初一頌第二句。次云或有恐怖等。擧第三頌二三句。此即擧前後略中頌也。意彰今三頌共取爲證也。謂一音之一。此少分之一。釋云一剎那一方言等故。而以次句所言普得受行等。照應一剎那等一音而見。則少分之一音具無邊利益海。及具詞·法·義無礙解故。此一即圓滿一也。此今家釋流支意也。故無一教等者。以圓一義釋一之言。故者承上。一者少分之定也。教者教示即語言。是具法詞義。定者決定。意謂。此師說意。於佛說些少一教一音。具出無邊德海。隨機感別。故無決定此言是頓是漸也。又無量義經言等下。第三證也。此經一卷三品。此文說法品文。彼品云。善男子。自我得道初起說法。至于今日演說大乘無量義。未曾不說苦空無常無我。非眞非假非大非少。本來不增今亦不減。一相無相法相法性不來不去。而生等四相所遷。善男子。以是義故。諸佛無有二言。能以一音應衆聲（云云）此中一相者。一眞法界遍一切一味相。於此理上無有男·女·生·住·異·滅·色·香·味·觸十種之相。故云無相。不生不滅不來不去。無此無彼無德無失者即無相。是亦一相。但由衆生等者。經云。善男子。是故初說·中說·今說。文辭是一而義別異義別異故。衆生解異。解異故。得法得果得道亦異（云云）今章取意引證。非全文也。法華亦言等下。第四證文。經第三藥草喩品文也。四喩別中。第四不自覺知喩也。三乘學人依一佛教一雨所潤。如諸草木禀潤雖別。不自覺知亦不依他禀潤生長。一雨者喩教。一地者喩理也（經全文云。雖一地所生。一雨所潤。而諸草木生長各異。云云）優婆塞經言下。第五證文。此經一部十卷二十八品。經第一卷三種菩提品文也。彼具文云。善男子。如洹河水三獸俱度。兎·馬·香象。兎不至底浮水而度。馬或至底或不至底。象則盡底。恒河水者即是十二四緣河也。聲聞度時猶如兎。緣覺度時猶如馬。如來度時猶如香象。是故如來得名爲佛。聲聞緣覺雖斷煩惱。不斷習氣。如來能拔一切煩惱習氣根源故名爲佛（云云）故知諸教等者。結成一時教。故知者承上。諸教者。約所化邊。隨諸機感種種言教。其諸言教一剎那一方言。悉具無邊利益海故。但總圓一時無二三等。如開發言。由是如來所有聖教。但總一時。無別一教定頓·定漸·世·出世異。亦無前後時分差別。約機悟解。雖復不同。廢機如論故無有異。又別叙覺愛意云。若隨機感教非無三。我立一時。但約如來。隨本願力常說頓（圓頓）教。然由衆生自根欲力悟解不同。設一會中。唯被大機。或唯被小。皆由聞者根欲有異。廢機以辨。教仍一時。故所成立實無乖返。然古來釋此流支一音有兩家別。一者西明五義。二者燈家七義。初西明五義者。秋篠記曰。西明解云。今依大乘同婆沙七十九所說初師說。七十九說。問。佛以聖說四聖諦。能令所化皆得解。設爾何失。若能解者毘奈耶說如何會釋（毘奈耶說。世尊有時爲四天王。先以聖語說四聖諦。四天王中。二能領解。二不領解。世尊憐愍饒益彼故。以南印度邊國俗語說四聖諦。謂翳泥迷泥蹋部達驊剖。二天王中。一能領解。一不領解。世尊憐愍饒益彼故。復以一種蔑戾車語說四諦。謂摩奢覩奢僧攝摩薩修怛羅毘刺遲。時四天王皆得領解。若不能加他所說。當云何通。如有頌言。佛以一音演說法。衆生隨類各得解。謂世尊同其語。獨爲我說種種義。一音者謂梵音。乃至廣說）答有二說。一有作是說。佛以聖語說四聖諦。皆能領解。而四天王意示有異。爲滿彼意故佛異說。乃至廣說。復次世尊欲顯於諸言音皆能善解故作是說。謂有生疑。佛唯能作聖語說法。於餘言音未必自在。爲決彼疑。佛以種種言說法。復次有所化者依佛不變形言而得受化。有所化者佛變形言而得受化。乃至廣說。是故世尊說三種語（聖語蔑戾車語。邊國俗語三）二云（第二說非今所用。文長故略）西明云。一梵音故說一音。故無量義經云。稽首歸依梵音聲（云云）然其一義總有兩種。一大小二藏同一音說。二三時所說皆同一音。故無量義經云。三時所說文一義異。言文一音說而義異者。觀義勝劣有差別故。若依維摩。且約三義以辨一音。一者隨類同其語。如支那國等語及六趣語等。二者約取解以辨一音。如多貪者聞不淨觀等。三者約恐怖歡喜等以辨（云云）秋篠評曰。今證家旨。略依五義總名一音。如文可解。燈文云不以小乘爲定量故。以是准知。菩提流支一音義不依小乘。前五義中。隨詮一如名曰一音。非是頓義說爲一音。若取頓義即同小乘（云云）（同婆沙第二說云佛語輕利速疾迴轉雖作種種語而謂一時。）二者燈家七義。秋篠曰。今燈家旨。即隨七義皆名一音（云云）問。七義者如何。答。七義之中。初五義取西明五義。其餘二義者。燈（一本）曰。言一音者。爲一梵音爲。爲一剎那。爲名等各別。爲一名中此現多名等。今謂。一一聲·一一剎那聲·一一名等各能現多。或一聲現多名。或多聲現一名。或一名現多名。或多聲現一名。或一名現多名。或多名現一名。句·義准知。隨義皆得名爲一音。又既如如意隨求兩寶。隨生惑各各現聲（已上秋篠增明記取意。基辨）今按。章主·燈家意全無相違。一音者。一剎那音·一方音等。然隨衆生機緣多類。此一剎那音中。同時現無邊利益海。以是約佛邊。則可云圓一音或頓具音或一時音如一音等已。但隨器機之別得各解別。雖然但一剎那音。如月面影像喩。自可解已。
　　【章】又古來大德（至）名爲漸也。鈔曰。此文古說之中第三叙古德立二時教。凡立二時有三家。一者此方古來大德。二者大唐菩提流支。三者北涼曇無讖。次下各明。開發曰。且依此方古德共說（云云）立有頓漸二教等者。由開發云。有立二時。於中有異（一此方古德說。二流支說。三曇無讖之說）且依此方古德共說。佛教有二。一頓二漸（云云）今章文言存略。初標時利故。今亦准開發。可置有立二時於中復異之言爲諸菩薩等者。此是頓悟者。大根大莖者。法華藥草喩品。
說草木叢林及諸藥草小根小莖小枝小葉大根大莖大枝大葉（云云）（草者百草總名。卉即三草。喩三葉也。木者二木。喩二聖。叢者卉及木皆有叢林。意彰草木各有衆多。此雖衆多。就中世。出世善法種子喩於藥草。二木者大木小木。此有二。一云。七地以前名爲小木。八地已上名爲大木。二云。初地已前名小木。初已上名大木。即不退義名大。大木是大根大莖。教理行果喩爲根莖枝葉。依教依理起行。依行得果。如根莖等生次第故。今明爲地上菩薩依教證理。說花嚴·楞伽等。云爲諸菩薩大根大莖等也）說花嚴楞伽等者。花嚴經世尊成道已。爲頓大機菩薩說。楞伽經者。能顯中邊慧日論三云。入楞伽經者。准三藏菩提流支云。又依結集。初年說大集寶幢陀羅尼及楞伽海龍王經等。九年說鴦掘摩羅。十年說如來藏。又云。華嚴涅槃般舟鴦掘摩如來藏等。皆自說年月。准此楞伽非四十年後。雖下指云我於楞伽涅槃大雲等經已令斷肉。楞伽未必在涅槃經後（云云）由是楞伽在涅槃前說明。被大機菩薩。如常可知。大雲者號大方等大雲經。一部四卷。北涼曇無讖三藏譯也。法鼓者號大法鼓經。一部二卷。劉宋求那跋陀羅三藏譯。此經說如來涅槃常住不滅。勝鬘者號勝鬘師子吼一乘大方便方廣經。一卷。求那跋陀羅譯。此經說三乘即是一乘。如從佛樹已下明漸教。漸次說法下。應有施等二字。恐脫落歟。異本有施等二字。三乘有教者。恐三乘二寫誤。應作人天。是即提謂經等也。阿含經下。恐脫三乘有教四字。由異本及開發意也。維摩思益等者。維摩經如常可知。思益者。思益梵天所問經四卷。梁菩提流支譯。大品者。大品般若經三十卷。羅什譯。維摩說如水月。如鏡像。如熱炎。如呼響。如空雲。如水沫。如水泡。如芭蕉。如電住。菩薩觀衆生亦若是（云云）思益經說一切皆空。大品亦爾。故云空教。即是三乘同行之空教也。皆是漸教者。開發曰。從淺至深漸次說法。初說人天善法。謂三歸五戒等。次說三乘人空之教。謂阿含等。次說大乘法空之教。謂般若等。次說一切無二教。法華經等乃至雙林。爲除四倒說佛法身常樂我淨佛性常等。初說人天施等善法令離惡趣。次爲二乘說無我等令出生死。後般若等令求大果。然於其中。由先執有初爲說空。所執自除。說無二果。又先未迴知無我。即說常樂。恐彼生疑。故涅槃時方爲演說。此等諸教從淺至深。大由小起。故名爲漸。（云云）
　　【章】又菩提流（至）名之爲頓。鈔曰。第四叙亦立漸頓二時教。菩提流支者。由周記意。大唐菩提流支也彼記曰。今時此師說頓者。與前說一時教同（云云）既云今時。明知大唐菩提流支。又秋篠記曰。但立二時菩提流支說頓義云頓者。如來能一時頓說一切法。名之爲頓。今燈家意即似彼師所說頓義非是後魏流支一時教義（云云）明知此菩提流支非後魏菩提流支也。楞伽經說者。十卷經第二（果一切佛法品）云。大惠譬如明鏡無分別心一時俱現一切色像。如來世尊亦復如是。無有分別。淨諸衆生。自心現流一時清淨非漸次（云云）又四卷經第一（十九丁左云）莫問聲聞等者。開發曰。三乘人皆漸次學（云云）今擧菩薩聲聞略緣覺。皆漸次修行者。周記曰。問。此說漸者。與次前漸（此方古德所立）如何別耶。答。亦有別。前據說法五時教中有其次第。名之爲漸。此約修行。各自乘中從初修行乃至於果。名爲淺深。名爲漸（云云）開發亦云。三乘之人皆漸次學。從淺至深方得究竟故。所學教總名爲漸（云云）頓者如來等者。開發曰。如來自在一時頓說一切法盡。名之爲頓。此即約學就行並名爲漸。依說自在悉名爲頓無別一教定漸定頓（云云）周記曰。今時此師說頓者。與自前說一時教同。如來於一時中說一切法。頓能得被三種根機故。言一時頓說一切法（云云）。
　　【章】又有二教（至）而說滿字。鈔曰。此下第五叙亦立半滿二時教。由開發。初云有立二時。於中有異。作總牒已。其下分古德頓漸。或流支漸頓。及此半·滿。故皆是立二時教家也。又有二教等者。此是北涼天竺三藏曇無讖。依涅槃經如來性品。立半·滿二教也。今所引由南經引。北本經如來性品云。又半字義者。皆是煩惱言說之本。故名半字。滿字者。乃是一切善法言說之根本也。譬如世間爲惡之人爲半字。修善之人名爲滿字（云云）又云。善男子。是故汝今應離半字善解滿字（云云）又經五（二）如來性品曰。善男子。譬如長者唯有一子。以愛念故。晝夜慇懃教其半字。而不教悔毘伽羅論。何以故。以其幻稚力未堪故。善男子。假使長者教半字已。是兒即時能得了知毘伽羅論不。不也。善男子。彼大長者謂如來也。所言一子者謂一切衆生。如來視於一切衆生。猶如一子。一子者謂聲聞弟子。半字者謂九部經。毘伽羅論者所謂方等大乘經典也。乃至廣說。又法華玄論五（七丁）云。又菩提留支。此云道希。其親翻十地論。但明半滿。留支是地論之宗。即知半滿有本而依（云云）由是曇無讖之後唱半滿留支也。
　　【章】又勝鬘經（至）名爲滿教。鈔曰。此引經論成半滿教。有作無作者。斯經述記（基法師說門人義令述）下曰。瑜伽據法體實性證而知者。說非之唯一。安立有四。唯識論第九。據別法相形有勝有劣故成各四。此經據聖人說法。有·無各四作是生義起滅之用。安立通事理二門。有作唯在其事也（云云）經云有作無作。論云安立非安立。有作亦說有量。無作云無量。量謂限量。二乘劣智且知有量。法無邊際名爲無量（已上鬘述記意）玄賛七曰。有作四聖論者。分段生死十二因緣名苦。煩惱及業名集。擇滅名滅。生空智品名道（今云。此即聲聞乘四諦也）無作四聖諦者。變易生死五蘊名苦。所知障名集。涅槃名滅。法空智品名道（今云。是菩薩乘四諦也）問。何故名聖耶。答。諦者實義。唯聖知實故名四聖諦。又述記曰。有作名聖諦。即二乘人但成就無量少分功德。名之爲聖。不名大聖。以未得無量全分功德。故明聖義。非二乘義。要無作諦始名聖諦。始覺知已復能無倒爲彼世間無明鼓藏愚癡衆生開觀演說。故名聖諦（云云）（已上述記取意）由此等義應解。以有生滅四諦。二乘所知。少分名聖。爲有作四聖諦。以無生滅四諦佛菩薩所知。全分是聖名無作四聖諦。聲聞知有等者。彼經曰。如是八聖諦。如來說四聖諦。如是四無作聖諦義。唯如來應正等覺事究竟。非阿羅漢辟支佛事究竟（云云）述記曰。二乘以欲界爲下智。色界智名中。無色名上。既起三界斷智唯能證有作四聖諦。不能得無作四聖諦。故知非究竟。唯如來應正等覺。不但知現在。亦知未來苦三障等。總斷修證盡四諦。以此所以。如來事究竟（已上述記取意）瑜伽等說等者。瑜伽六十四（四左）說安立眞實·非安立眞實。初四聖諦。次諸法眞如（云云）問。瑜伽所說安立非安立。四諦及一眞法界勝鬘有作·無作俱是四諦。無作與非安立體義既殊。爾下唯識章云安非即勝鬘有作無作。亦心經幽讃云勝鬘經說安立四聖諦非安立四聖諦。今亦此文有作無作安非安立。同爲半滿二教耶。答。古來有二義。一者古德義云。章主意。舊有作無作。新安非安立。此名詞義同。非云其體同（子島六卷私記載之）二者子島義云。勝鬘無作四諦名非安立有二義。一微隱難知非麁淺境。名非安立（此是幽讃初義也）二或觀察二空眞如不作別觀名非安立（亦是幽讃後義也。子島判此二義云。初義與瑜伽異。後義與瑜伽非安立。是同也。云云）今云。古來二釋中。古德釋子島不取。實麁謬也。子島釋由幽讃故。雖無加焉。會釋未彰實意。幼學但眩繁文而已。今更加一解。謂勝鬘無作。由述記意無生滅義。無量無邊際義。故無作四諦者無生滅無邊際。故雖云四諦非四諦。非非四諦即廢詮一實如一眞法界故瑜伽說非安立一眞法界。即勝鬘無作四諦故幽讃云安立四諦非安立四諦也。問。何故不云無作眞如。而云無作四諦耶。答。如章云。俗自不俗。待眞有俗。眞自不眞。待俗有眞。故無四諦。待何立無作名。四諦宛然即無作故。欲彰離俗無眞。名云無作四諦。四諦即有生滅也。其四諦全與無作四諦無別意。故觀四諦理。有作無作法體是一。故不云無作眞如。云無作四諦。亦義意全無違。有作即四諦准是可解。唯說安立等者。結歸半滿。幽讃曰。麁顯施設淺智所知。名安立諦。微隱難知非麁淺境。名非安立（云云）以是撿讀如來性品曰。以諸聲聞無有慧力。是故如來爲說半字九部經典。不說大乘。若諸聲聞有堪任力。能受大乘（云云）此中無有慧力者。即淺智二乘。有堪任力者。堪任微隱難知境界也。如是併尋可解。
　　【章】又有二教（至）以明半滿。鈔曰。此亦以二空二諦成半滿教。二十唯識等者。此是頌文。長行釋曰。依此所說十二處教受化（益）者能入（悟入）數取趣無我。疏釋曰。補特伽羅名數取趣。以能數數取諸趣故。有其果位（有情趣果現）亦立因（數取趣）名。由無實我故。數取趣。知十二處（六根六境）無實我（但有五蘊。蘊積集義。除常一）故。受化者入有情無我。又疏曰。二乘根機者。名爲應受有情無我教。由知唯有根（六）境（六）無實我故。二乘根者便入有情無我正理。除計我（人）執得二乘果。是密意說十二處教之勝利也（云云）復由餘教等者。此亦頌文。長行釋曰。復依此（十二處教）餘說唯識教。受化者能入所執法（一切諸法）無我。謂（入法無我者謂）若了知唯識現（變現）似色等法起。此中都無色等相法。應受諸法無我教者（非凡愚大乘姓）便能悟入諸法無我。疏曰。有情無我密意教餘故云餘。菩薩根機名爲應受法無我教。由知諸法唯有識故。菩薩根者便能悟入諸法無我。除計法執得成佛果。是諸法空唯有識教之勝利也（云云）由此釋文應知。能入數取趣無我教。今所言生空教（二乘根機應受故半教也）又餘入法無我教。今所言法空教（菩薩根性應受故滿字教也）又有二教等者。擧一諦明半滿。現本此文亂脫。餘教入三字下。應置此三句。一勝義諦等者。說眞俗二諦。善珠曰。涅槃經（十五）說七番二諦。初一番依人明二諦。後六番依法明二諦。今隨其所應名勝義世俗。具如二諦章中。勝鬘經中唯說眞實一諦。仁王般若總說二諦。涅槃經（南本十三梵行品）中。二諦各有眞俗二諦。同（南經十七）梵行品。說佛爲眞諦說於世諦（顯揚論五二下亦說）又二十一高貴德王品。說以世諦入第一義諦。又三十三獅子吼品。說爲衆生眞諦說爲世諦爲眞諦。又諸佛說法正依二諦。顯揚第五卷亦具說。同第十九說眞諦名諦之義。勝義者殊勝智境。故名勝義。世謂代也。俗謂風俗也。可破壞義遷流義也。具如二諦章。此以二空等者。現本錯亂。此以等十字應置二世俗諦下。而二障二字應作二諦。此即結歸半滿。問。何故以二諦爲半滿耶。答。涅槃經三十五迦葉品說。善男子。我往一時在耆闍崛山。與彌勒菩薩共論世諦。舍利弗等五百聲聞。於是事中都不識知。何況出世第一諦（云云）第一勝義諦非聲聞智所及故。是滿字教。又經一三聖行品說。出世人之所知者名第一義諦。世人知者名爲世諦（云云）由是世俗諦即半字教。
　　【章】晋時有隱士（至）立五時教。鈔曰。此下第六叙劉虬五時教。此中有八文。初標牒。二簡濫。三叙第一時。四叙第二時。五叙第三時。六叙第四時。七叙第五時。八示不可取。此即初也。晋時者。傳燈錄（永超）云。齊南郡隱士劉虬。作註法華經七卷（云云）或云。盧山隱士劉虬（云云）立五時教者。此云七階五時教。劉虬所造註無量義經序曰。根異教殊。其階成七。先爲波利等說五戒。所謂人天善根一也。次爲抱隣等轉四諦。所謂聲聞乘（二）也次爲中根演說十二因緣。所謂緣覺乘（三）也次爲上根擧六波羅蜜。所謂授八大乘（四）也（八大乘者。般若·般舟三昧·鴦掘摩羅·如來藏·維摩·思益·楞伽·普曜等經也）衆經宜融群類須通。次觀無量義經。既講得道差別。後云未顯眞實。便易成實之機用。開一極之由序（五）也。次法華經。唱顯一除三權。順彼求實之稱。去此施權之名（六也）雖權開而實現。猶掩常住之正體。在雙林臨寂滅。乃暢我淨之玄旨（七）也。遵此以往法門雖多。撮其大歸。數等盡於此。亦由衆聲不出八音也（云云）此中雖有七階。第五攝第六。第三攝第二。名爲五時。是劉虬居士所立之源由也。
　　【章】或有說云（至）眞諦等作。鈔曰。二簡濫眞諦三藏等者。此有說大妄說也。開發曰。有立四時。如眞諦三藏。一四諦法輪。謂阿含等。二無相大乘。謂般若等。三法相大乘。如楞伽等。廣明五法三種自性八識二無我諸法相故。四觀行大乘。如華嚴等。廣明四十二賢聖觀故。有立五時。如波頗三藏。一四諦。二無相。三觀行。此三如眞諦三藏。四安樂大乘。如涅槃等。詮大涅槃。最安樂故。五守護。如大悲大集仁王經等。諸天龍神國王大臣。受佛付屬護正法故（云云）由是明知。眞諦三藏不立五時作文疏破之者。破五時教如次下引。居梁在魏者。流支居前。眞諦在後。故此五時教非眞諦作。眞諦後流支大凡六十年也。
　　【章】第一時者（至）善根器故。鈔曰。三叙第一時。即提謂等五戒等者。周記曰。此本行經非是佛本行經也。此經但說持五戒之行得人天果本行經也（云云）今云。周記釋妙。然提謂經即說五戒本行經。故今云五戒本行。即指提謂經所說要也。非別有五戒本行經也。或云。指三歸五戒慈心厭離功德經（云云）今云。前義爲正。開發但云提謂經是故。又現本有寫脫。按了義燈。云爲提謂等說五戒本行經時。由是則提謂經即五戒本行經也。現本有寫誤脫落。一本作爲提謂等說五戒本行經是。與了義燈同。
　　【章】第二時者（至）小乘經是。鈔曰。四叙第二時。如文可解。
　　【章】第三時者（至）大品等經是。鈔曰。五叙第三時。三十年中等者。周記曰。說彼三乘同行空教者。此有二釋。一云。人天中定有三乘根性。此人聞此空教。而與以行之。名曰三乘同行空教。二云。教雖是空教。亦可通被三乘。以彼根性各各別故。若爾。而與深密相違。深密經（第二六右）言。初時有教惟爲發趣聲聞乘者。第二時空教惟爲發趣修大乘者。第三時普爲發趣一切乘者。若言空教三乘同行。則應第二空教名爲普發趣一切乘者。此意難解。故言同行空教者。恐是劉虬自憶說。都無典據說歟（云云）今云。由開發作唯說三乘空行之教。於第二時文。既云說三乘有行之教。由是則此章現本寫誤乎。然三乘有行共空行亦應同行。若不爾。則爲何云三乘耶。今案劉虬意。第二時云三乘有行者。取小乘菩薩云三乘也。雖云三乘有行。猶云小乘有行之教也。次於第三時云三乘空行者。取不愚法二乘。今云三乘也。約囘心機。雖云三乘空行。猶云大乘空行之教也。此居士執著三乘劣一乘勝。立此五時故。以深密三時不可難是。深密普爲機被顯了說之機。故於空教處不可相例。但被不愚法故。全非普爲。周記難答恐不合居士意也。
　　【章】第四時者（至）常住佛性故。鈔曰。第六叙第四時。尚說無常佛等者。此居士意。法華經未說常樂我淨故。云說無常佛也。顯一乘佛果等者。說開示悟入四佛知見及佛智慧難解難入也。以前者。法華以前也。此中等者明於此時後立第五時。
　　【章】第五時者（至）悲經等是。鈔曰。第七明第五時。大悲經等者。一部五卷。高齊天竺三藏那連提黎耶舍共法智譯出。
　　【章】此雖可爾（至）未可依信。鈔曰。第八示此五時教不可取用。既無經論誠文者。略破上來古說已也。皆是臆談。如次下破。問。開發中擧眞諦四時·波頗五時。何故今章不擧是耶。答。今此既無經論誠文之一言總略破已。故不擧是。
　　【章】前來總是叙古說也。鈔曰。叙古說中。第七總結。如開發唯名唯識料簡。不云總料簡。今此間料簡。總料簡一切教故。但擧一二古說。總及一切。設立四時。或立五時。或立一時二時。悉無誠文。臆談浪說。故不可依信。此餘有人立時教判無誠文。悉不取。今但示其例。故今云總是也。

大乘法苑義林章獅子吼鈔卷一（尾）
　　
    安永第五（丙申）歲。於皇都京極善長寺。有講義林章之企。爲其講資。自前年於南都興福寺菩提院方妙光院。以愚見解說之次。不憚拙智。草草任義解發。書記之了。
　　囘向四恩法界海。囘向無上大菩提法相大乘沙門釋基（大同房生五十歲）同第十（丑）歲。於東開淺草安部川町延命院。講此義林章。自前年加校正了釋基（花判）天明第七（末）歲三月下旬。於皇都京極善長寺。復有此講演之砌。自前（午）十月。於南都興福院妙光院。重校正之了。基辨（六十九歲）
　　講筵發起衆。東都緣山衆二十人。京都禪林寺衆十二人。東西兩派衆十人。東福寺衆兩三人。
大乘法苑義林章師子吼鈔卷第二（自叙古說非至時利差別竟）
　　
          南都西京藥師寺傳
　　      法相宗沙門基辨撰


　　【章】叙其非者（至）大乘者也。鈔曰。自下叙古說中。第二叙其非。此中有七文。初標牒。二破一時教。三破古德二時。四破唐流支頓漸二時。五破曇無讖半滿二時。六破劉虬五時。七結古說非。今即初·二也。且如第一等三句別牒。菩提流支等者周記曰。菩提流支唯立一時教。所引教文有五種別。一譬如天鼓。此攝論文談其本一名爲一時。二如華嚴·維摩依教說一名爲一時。自說言於一音故。三無量義經據相無異名一時。四法華經約一乘故名爲一時。五優婆塞經證理是一名爲一時。此據正義作如是釋。非是流支作此言也。彼但言一時不說差別。故有異也（云云）今云若由流支說周記釋不穩。流支意雖五箇證似有別。皆是約如來邊則是一也。此一具圓一與一剎那之一時也。差別但在能感邊故。成立但衆生有感於一切時謂諾一切法。故周釋所言穿鑿矣。若廢事談理等者。二但破名一時教。非破覺愛所立之理。廢事者。廢機器差別一向不論也。理談者。但談所證理也。若不論直往漸入等機器差別。而但談所證所說理則此是一相一味圓一眞如故。應如所說以一剎那音圓一義名一時教。復於說教一會必有大小機。則應如所說名一時教。然既有唯頓唯大唯小唯漸故。以隨類得解立圓音義。有時成。如一會大小等機具時。有時不成。如一會唯大唯小機集時。故立一時教名全不應成。若唯被大等下。三擧例難（有五箇例證）此第一證。周記曰。如勝鬘說。有四機不同。如何說唯被於大。答。爲菩薩說有四機而行化利。非爲聲聞說彼經也。權實准知（云云）今云。此釋尤好。或但被小如遺教經者。此第二例證。問。准大周目錄。此經乃是大乘所收。今何唯小。答。夫論大小約對機理。今遺教中唯明四諦。但對聲聞。如何得云大乘。故此章爲正。或初有大等者。此第三證也。至入法界品初有聲聞。故其已前諸會唯被大機。說舍利弗等如聾盲故。云初有大無小。初有小無大等者。第四例證。此以理證難也。如文自知。或有諸經等者。第五例難。此意言。見一切經教之說相。有全分大。有全分小。有多分大。有多分小。如何云一時耶。言唯一時等者。四結非。謂如是教示相隨機爲異。然今覺愛立名云一時教。深是猛亂（作孟浪。莊子齊物論字。唐陵德明音注云。孟浪一音漫爛。猶率略也）豈無一會頓等者。此亦結非文。周記曰。此意難云既有一會頓發三乘。一會漸入大乘。發心既復不同。總名一時哉。今云。尤好。如華嚴·深密·法華等。皆是一會頓發三乘之心。如下具辨。又如般若·法華·深密等。此中既有一會漸入大乘者。然覺愛何必定以一剎那一圓音義云一時教耶（若唯彼大等。嘉祥法華義疏云。諸大乘經有四句。一但菩薩衆。無聲聞衆。如華嚴七會。二有聲聞衆。無菩薩衆。如金剛般若。三具二衆。如法華等。第四俱無二衆。如金光明經。如智論云大乘具二衆。是四句中第三句也。問。何故大乘經中列大小二衆哉。答。智論云。欲辨二乘義故。意云。明小乘方便說。大乘究竟也。問。何故必小乘教無菩薩衆耶。答。智論四云。聲聞乘狹小。不受摩訶衍。譬如恒沙不受大海。以其狹小。故。云云。今云。此說與今釋會同也）又說破云。金光明·及解深密·瑜伽論等。皆說三時。今但言一。便違理教。由是覺愛所立義不可依今以彼意設救云。所說聖教有大小殊。然深密等說三時別。皆約衆生悟解不同。非佛本教有大小別。是則說一會中對三種機。亦有大小漸頓等異。未必前後方說三時。若隨機感非無三。我立一時。但約如來。隨本願力常說圓音。設一會中。唯被大機。或唯被小。皆由聞者根欲有異。廢機以辨。教仍一時。故我所立實無乖返。又問彼云。實理無餘乘。可說教唯一。既有五乘別。經應非唯一時。又理·行·果既自不同。如何說教獨唯有一耶。彼答云。諸乘差別由機感故。約機辨教。實應分教。今廢談立一時教故。與五乘不相違。即隨機·理行·果有殊。本教能詮何有差別。故立一時。又問彼云。諸佛言教本欲被機。機行既自有殊。何故教唯說一。答。此由諸佛意樂殊勝。欲令所化得最上乘故。機雖復不同。本教體乃一也。又問彼云。雖所化機不同隨勝意樂唯說一時。亦可。雖所化機差別。隨勝唯應現報身。答。現身令他見。隨機有化身。若爾。說法亦令他聞。機教非一。由是今解。諸佛之身唯有眞報。隨機見異。說有化身。依本言之。皆無差別（此解因下勝軍等說）立理非破至下。當知。然諸教許有二身。以教例身。豈得言唯一。故如深密實有三時。說一時言。依別意也。何云別意。謂且如法華無量義。化不定性說教無差。究竟同歸一佛乘故。二乘既是一乘方便。依此密意說教無差。彼經自說爲三乘。前後漸頓人>說各異故。第一二三等文。極理分明。至下三時自廣辨釋。彼依華嚴·維摩等立一時教。然此等文讃佛力。非明說教唯一。謂佛一時。不共法力唯現一身但說一教。令諸衆生見聞各異。非一切時·身·教唯一故。佛處處經中。說言爲有情故現種種身說種種法。皆爲證也。教既在機。然以佛邊德用名爲一時。不應道理。已上破覺愛一時教已。（此以開發意作問答）
　　【章】第二古德者（至）後當叙非。鈔曰。三破此方古德立頓漸二時。古德者。總取舊譯家中立頓漸二時教師。其中宋道場寺慧觀爲首。取隋淨影寺慧遠等。如第一卷已明。然今此次文云定說五時所說之經爲漸教者故。專取慧觀以爲所破諸立頓漸二時師。皆攝慧觀所立已。嘉祥義疏曰。五時本慧觀師說。末有開善光宅等說（云云）說有頓漸等者。總破定判諸經爲頓漸也。且如華嚴經等者明於一經不可定判或漸或頓之由。華嚴經者。舊經四十五（三丁右）新經六十（三丁右）列名歎德者。歎聲聞眞實功德。如來普爲現大莊嚴。又舍利弗等者。舊經四十六（二十二丁右）新經六十一（十七丁右）文。彼云。又文殊師利從大會起。與諸大衆遊化南方。舍利弗與六千弟子。從自房出至文殊所。見文殊師利相好莊嚴。一切皆發無上道心。文殊師利爲說十法（十幻十如）皆得無礙淨眼三昧。周記釋曰。問。上華嚴會。其舍利弗已發大心。何故乃言法華會亦發大心耶。答。有三解。舍利弗之中。有是聲聞。有是菩薩。華嚴會乃是菩薩舍利弗。非聲聞也。一云。華嚴會中化舍利弗。非實聲聞也。一云。華嚴會舍利弗即是法華會者。在華嚴會但發信向無上道心。至法華會方始趣向。故無違也。今依後解爲正。若依第一解。既是菩薩。華嚴即是唯頓。以義爲例。如何破他哉。今云。此三解中。第一解是實類菩薩舍利弗。第二解是應化聲聞。然如初解。舍利弗菩薩非聲聞攝。然經中無證文。故難信用。如第二解。經中有證不思議境界經（第一會異譯）說復有無量千倍菩薩。現聲聞形亦來會座（云云）又盧遮那品（晋經第三）說。十方菩薩雲集。毛孔出光。一一光中出塵數菩薩。塵數衆生令至聲聞獨覺地等（云云）依是等文。法華玄讃中。華嚴經初說有舍利弗是應化等（云云）此賢首品中有一舍利弗。是名應化（鏡水鈔取意）立華嚴經中應化聲聞。在前七會。如何今以第八會舍利弗得爲應化耶。故第二解亦不成。後解爲好。云實類聲聞故。況入法界品在塵苑四諦教後而說故實類聲聞自明。由是應知。以華嚴一經定判是唯頓教。不應道理。楞伽經中等者。四卷經第一（初丁）十卷經（一初丁）七卷經（初丁）意言。是雖唯大乘教被菩薩經。聲聞在座故。可言如此楞伽。望菩薩是頓。望聲聞是漸。何定判一經得云唯頓唯漸。法鼓經等者。經下卷（十丁）文。同法華說長者窮子喩故。雖唯一乘說。是漸教也。此等教非首末悉皆被大根。可言通漸教。然何一經。定判云唯頓耶。爲何今擧楞伽法華等爲此難耶。謂慧觀等所立。前云華嚴·楞伽·大雲·法鼓等爲頓故。勝鬘經說等者。周記曰。此論文中。既引勝鬘云。引攝一類姓者。明知勝鬘非是頓教。問。前破覺愛。即言勝鬘唯被大。然今復引攝論。云勝鬘是漸教。豈非前後矛楯耶。答。前據勝鬘會無聲聞。今據一乘而能可被漸機言不定性。亦不相違（云云）今云。此釋尤妙。三種意生身者。勝鬘述記下曰。有三種意生身。謂阿羅漢·辟支佛·大力菩薩。阿羅漢喩欲界。辟支佛若色界。大力菩薩猶無色界。成唯識名大自在菩薩。謂八地已上皆得相土二自在故。名爲自在。問。何故楞伽經云。前五地名三摩跋提業藥意生身。六·七二地名覺法自在意生身。八·九·十地名種類意生身。然今經即言羅漢等三耶。答。此經據三業不定者。但言羅漢辟支佛。以前三果迴心受變易不定故。菩薩之中唯據頓悟大悲增者。要八地已上方受變易身。其楞伽經唯據頓悟。不說二乘漸悟。唯論大智增上·悲增上者故（云云）攝大乘者。無性十（十五丁）文非爲頓教等者。結破。古德以華嚴·楞伽·大雲·法鼓·勝鬘·梵網等名爲頓教。今如上所言。華嚴經等雖首末悉皆非被大根大莖。名爲頓教。此約多分說。然古德定判爲頓經。不應道理。定說五時等者。擧慧觀所立漸教略破。五時者。如第一卷叙。後當叙非。以次所擧劉虬五時例斥破也。謂如法華經。分別功德品云。佛說如來壽量品時。八世界微塵衆生發菩提心。如是等文。處處非一。如何定判名爲漸。華嚴等經通被頓漸。何定判名爲頓耶。是故古德立時教定判一經。爲大錯謬也。若約機理說爲頓漸。全無相違。周記曰。定說五時至後當叙非者。上來且破頓說。破漸教與劉虬義意相似。故指如後破五時。雖不分明。次第義意如劉虬。依之可悉（云云）今云。此釋未穩。今此所言五時之言。不辨其由。云似劉虬。智周法師未知慧觀於漸教中立五時歟。今云後當叙非。破斥推後。指破劉虬文。此有所由。謂劉虬五時亦本自慧。觀五時而起故。破斥與劉虬同破。
　　【章】第三又菩（至）亦不可取。鈔曰。四破唐菩提流支二時。以佛能頓等者。如來自在一時頓說一切法盡名爲頓故。今云能頓。此是以說爲頓。三乘之人漸次修學爲漸者。以行爲漸。楞伽經意。非約所說所聞之教以爲漸教。約能說云頓。約能修云漸。故此等所說不足依用。非約是者。意言。此楞伽經非說判教時利故。以此經爲證立二時教。亦不可取用也。
　　【章】又第四依（至）以明半滿。鈔曰。五破曇無讖立半滿二時教。破意言。經說半滿。約聲聞乘所明之理不盡名爲半字。約大乘經典所明之理盡名爲滿字。非以逗機直往爲頓名滿。亦非以逗機迂囘爲漸名半。故由半滿之經說立時教不應理。不定依逗等者。周記曰。問。經中自云爲聲聞人而說半字。爲菩薩人而爲滿字。何故今言不定依逗機等耶。答。正遮爲機。不障兼也（云云）今云。此答不然。讀涅槃經（如來性品）云半字者九部經典。毘伽羅論者大乘經典。今引此義云。爲菩薩乘而說滿字之名。必非經全文。又經說。汝今應離半字善解滿字。由是半滿之言是所解所明之理。非約機言。故周記答不得經意。然開發中以彼師意返破云。不然。若不約機有盡不盡。所以者如何。正由對機。詮·行有異。彼經方說有半滿。故經說云爲諸聲聞乘說半字等。又述正義云。然此半滿勝鬘說爲有作無作四諦。瑜伽說爲安立非安立諦。此皆據義立名。皆不違理。然隨己情說故。今總撥爲非。開發具說。此本意略擧。全無相違。
　　【章】第五劉虬（至）故未名轉法輪。鈔曰。此下六破劉虬五時教。此中有四。初標牒。二破第一時。三破第二時。四結非。今即初·二也。今者且依等下。二破第一時。謂劉虬在晋菩提流支在後魏。後劉虬既五十年。故後立一時教。既不破之。則吾所立不成。仍作斥破。今家亦用此破斥而破。問。慧觀與劉虬。出世年代前後如何。答。劉虬東晋末人。慧觀南朝宋人。出世同時（併立五時。慧觀爲先）提謂經等者。彼立第一時所據。今破云非唯人天蒙（然此經有兩本。一提謂經一卷。二提謂波利經二卷。初所言經。梁僧祐出三藏記四·五十六丁·左。失譯雜經錄云。提謂經一卷。未見其本。今闕此經。云云。又唐佛授記寺明佺等撰武周刊定衆經目錄第十二·十八丁右。大小乘闕本經目云。提謂經一卷。云云。又開元錄五十五丁左。貞元錄八·十四丁左。總括群經錄。擧宋代中。亦云提謂經一卷。乃至卷末云。右三百七部。三百四十卷。唯初九部九卷有本。餘並闕本。後所言二卷經本。僧祐出三藏記五·七十左。疑經僧撰雜錄三云。提謂波利經二卷·舊別有提謂經一卷。右一部宋孝武時。北國比丘曇無靖撰。又費長房開皇三寶錄九·十二丁云。提謂波利經二卷。見出三藏記。右一部合二卷。宋孝武世。元魏沙門釋曇靖於北臺撰。見其文云。東方太山。漢言代嶽。陰陽交代故云代嶽。於魏世出。唯應云魏言。乃曰漢言。不辨時代。一之妄也。太山即此方言。乃以代嶽譯之。兩語相翻。不識梵魏。二之妄也。其例甚多。不可具述。備在兩卷經文。舊錄別載有提謂經一卷。與諸經語同。但靜加足五方五行。用石糅金。致成疑耳。今以一卷成者爲定。云云。已上三寶錄。又道宣大唐內典錄十下五丁右。歴代所出疑僞經論錄第八云。提謂波利經二卷。宋武時北國曇靖撰。又開元錄六·十一丁右。貞元錄二十八·十丁左。僞妄亂眞錄七云。提謂波利經二卷。宋武時。北國比丘曇靖撰。舊別有提謂經一卷。與此眞僞全別。有人由此等諸錄考曰。諸家判云提謂經明人天教等。恐在彼二卷僞經者。依天台等諸家處處所引之文。多以彼經所說五方五嶽五常五行等法。配對五戒。是非一卷眞經。處必矣。若如一卷眞經。梁僧祐錄已下。並爲失譯闕本。云何亦依一卷眞者耶。然如晋時劉虬及元魏流支等。或親檢一卷眞者。亦不可量矣。基辨評曰。有人所云雖似有理。意味未決。大凡闕本者。云非全無。例如集量論雖云失譯闕本處處引用。多分缺。少分缺。共名爲闕。本如何云以云缺本爲全無。引僞經耶。又三寶錄中。云舊錄別載有提謂經一卷。與諸經語同。費長房云何以全無本云與諸經語同耶。雖非全備。見少分有本炳然。勿以云闕本必云引用僞經也）得四大本淨等者。周記曰。不執五蘊爲我名爲我淨。問。若是爾。五蘊本淨者。不執四大爲我。應云無我。答。五蘊唯內。四大通外。不於執我故。所以不說云無我。雖作此解。然檢彼疏及經文。云無我。亦無過（云云）今云。本淨者有二義。一者證得本來自性清淨涅槃云得本淨。得者悟入也。二者於四大五塵等。悟入本來無自性。發得無漏智也。吾我本淨者。現本作五戒。草寫誤也。清涼華嚴疏鈔玄談曰。謂彼經文云五百賈人得受五戒（乃至）六塵本淨五根本淨。今云。此亦不爾。開發作吾我（古本亦然）周記曰。准覺愛章句。作吾我而自釋（云云）今云。四大五陰六塵是別。吾我是總。吾我本淨是即無我。約總別而云。開發及覺愛覽本作吾我。以是爲正。問。懺悔罪已。如何云得本淨耶。答。菩薩戒序曰。衆當一心善聽。有罪者發露。無罪者默然。默然故當知。諸大德清淨。堪說優婆塞優婆夷菩薩戒（云云）是故提謂長者。亦懺悔彼五逆等罪已。自得四大五陰六塵清淨。此清淨故。吾我自清淨。何故懺悔得清淨不。謂懺悔是慧。經言。衆罪如霜露。慧日能消除（云云）又言一切業障海。皆從妄想生（云云）又言。盡受得戒。皆名第一清淨者。得不起法忍者。明提謂得果。不謂無也。起謂生也。即無生法忍云證初地。柔順忍者。調柔云柔。隨順云順（柔順忍者何位哉。謂四加行位歟）滅三界苦等者。周記曰。提謂既得不起法忍。受變易生。更不被三界分段苦果之身。又無生忍通在初及八地。今提謂者應是八地。所以然者。以得記故。是此章家作此釋（云云）今云。此釋尤好。今引此提謂經難意。既說提謂長者得無生法忍等。何便云世間因果之教耶。是難之意也。又普曜經等者。經第七（六丁）文。周記曰。謂齊等五百賈人俱得授記。齊得成佛。名曰齊成。施佛麨密得成佛故。問。五百賈人得初果時。佛皆授記而得成佛。明法華已前有授聲聞記意。如何得言法華會時方與聲聞而授記耶。答。此中總也。但言與記。不言五百中無不得記。復無等言。亦不違也。今云。此答尤不盡。授記是十二分教之一。佛必由十二分教說法。授記教豈局法華會耶。他家古師引此經作密成。云齊成爲誤。有云。凡酬因感果如影隨形。說由施麨蜜之德授與佛號故。宜云密成。若云齊成。則似無所由。此等今妄說。不可取用。云何但言等下。叙流支破。雖作此破等下。今家評古破。流支引普曜經難意言。既於第二七日。提謂等授記云得作佛。如何云此經但第一時世間教耶。周記曰。言覺愛雖作此破。劉虬義亦難知。既以不名轉法輪故。由未分明下。乃是助覺愛叙語。未同所觀諦。未於麁苑轉四諦輪已來。三乘各各自緣四諦。不可名爲轉法輪也。即鹿苑中轉四諦輪已後。方始三乘同觀四諦。此時初名轉法輪也。今云。周記釋誤矣。章云義亦難知。非劉虬義。指覺愛難破義意也。又由未分明下。助覺愛。甚不是也。正叙覺愛難劉虬義意難知之由。雖義難知。一往應有此破故先擧此。由秋篠增明記一曰。問。深密會可普被一切故。是第三時。則四諦教時。亦普被一切。何故不名普爲一切乘第三時耶。答。智度論六十九云。諸佛事有二種。一祕密轉。二顯示轉（云云）凡判教時約顯示轉。深密經普者。約顯示轉故第三攝。初時普者。約祕密轉故初時攝。各顯一途。故不相違。由此義。劉虬反破云。我立五時。約顯示轉。非祕密轉。提謂波利等五百賈人。皆利根頓機也。聞世間教。則入出世位。說此經時。說得諸乘聖道者。是約密轉。云初時唯人天教。者。約顯示轉。云未有出世善根器。是就凡相約顯輪也。又大品經中亦說。佛在鹿苑轉四諦輪。無量衆生發菩提心。無量菩薩得無生忍。住於初地乃至十地。皆是密轉。非顯示轉是故我立五時。全無相違（已上增明取意）今云。由此二轉劉虬應返難流支故。章主評流支破。云雖作此破義亦難知。云由未分明等者。祕密轉故。不名轉法輪。至五比丘法輪方轉。是即顯示轉。三乘同觀四諦故。秋篠曰。此中言分明。顯示異名也。是故覺愛斥破義意難辨。問。若爾。章主云何破劉虬五時耶。答。次下結文總破云。然此所立雖理可然。既無教文。未可依疏（云云）是章主破意也。
　　【章】次第二時（至）說法同也。鈔曰。下三破第二時。此中有三文。初牒劉虬第二時說。二覺愛破。三覺愛結破斥。今即初·二也。十二年中等者。牒劉虬所立。周記曰。問。雖云第二。即深密第一時教。何故今破取。答。深密爲不生性。初正說有。兼亦說彼非有非空。及於空教。今此即擧總判爲有故爲不可。知文應悉（云云）覺愛破云等下。擧流支破。有六箇難。是亦不爾四字總破。成道五年等者。第一難。謂成道已第五年說般若。何云十二年唯說有教耶。又第七年等者。第二難也。謂云爲八菩薩。明五蘊本空。何云十二年唯說有說耶。又第九年等者。第三難。難意准前可知。又提謂等者。第四難。如前已辨。此亦十二年內。故作此難。又摩訶般若等者。第五難。摩訶般若經亦名大品經。全三十卷。羅什譯也。秋篠義鏡一曰。勘大品經新舊兩本。俱無此說。然智論六十五無作行品。釋第二轉法輪處有此文也。恐現傳經脫此文歟（云云）考他家書。五教章（上二十丁）中。亦引此文云大品經云。又三論玄中。引大品經（第十九）云。諸天子歎曰。我於閻浮見第二法輪轉。龍樹釋云。鹿苑已轉小輪。今復轉六法輪（云云）嘉祥所覽經論同秋篠。賢者所言同章主。若爾。經本有異本歟（唐道綽引梁曇鸞往生論註云論云今亦此類歟。古所不少也）開發中引此文。云大般若第六分說。今撿現流經論。又成道竟等下。第六難也。第二七日等者。此叙初七日不說法義。難劉虬十二年唯說有教云成道已第二七日說華嚴經。諸論疏家通所說也。就成道已初七日說法。或不說法之義。有二家別。一由賢首說。探玄記二（九丁）云。菩提流支云。華嚴八會中。前之五會是佛成道初七日說。第六會後是第二七日說。以十地經初云第二七日故（賢首難此說云。此等所判恐不順文。以初七日定不說法。十地論云。何故不初七日說。思惟行因緣行故。既言思惟。明知非說法。設有救言只不說十地。非不說餘法者。則不得言思惟也。下論又釋。爲顯已法樂。是故不說。故知。初七定非說耳。云云）然淄洲慧日論中。擧此流支說云有大乘論說。同學鈔中擧此說云金剛仙論所說也。有釋云。金剛仙論者。菩提流支所造（云云）由是則可言菩提流支立初七日說法之人也。二由慈恩家說。金剛般若賛述中。有云金剛仙所造般若論十一卷等。是南地異人造。非眞聖教之文。若由是。金剛仙。人名。非論名也。古來云金剛仙論菩提流支造。恐妄說也。又永超傳燈目錄曰。金剛般若經金剛仙論（又云記）十卷（金剛仙造天親弟子。菩提流支譯。云云）若由此義。則雖云金剛仙論中有初七日有說法之說。是非菩提流支說。又以今此所明菩提流支破斥之文。自爲成初七日有說法之義。非菩提流支之說。問云。何自爲成非流支之說耶。答。若云初七日有說法之義。菩提流支之說。則今此文何故不云成道已初七日。說華嚴前五會。而云第二七日說十地經耶。難劉虬意。云初七日說前五會。與云第二七日說。無其別故。周記中雖辨其別。是一往理。非盡理言。若爾。於他家以初七日有說法義爲流支說。別人菩提流支。非後魏流支歟。可云此所言菩提流支。非云初七日說法人也。由是次所設三七日不說。六七日不說等義難。亦可言成非流支難。有何所由。不以初七說法自所立作難。而以非自所立不說義作難耶。故今此所言流支。非賢首所云流支也。且如法華經等下。以三七日不說法等義難劉虬說。即成道竟下。正叙難意也。且字不穩作只亦衍。應考別本。如法華者。方便品文也。問。常思惟者。思惟何事耶。答。古有四說。一初七日思惟佛智微妙。二七日思惟衆生鈍根。三七日思惟不可以妙慧授鈍根。二初七日欲法說一乘。無機即止。二七日思惟欲譬說一乘。無機即止。三七日欲宿世因緣說一乘。無機即止。以覓下·中·上三機悟一乘不得故。三七日也。三初七日以勸門說大乘不得。二七日誡門說大乘不得。三七日誡勸合說不得。四此是隨從世法。即世界悉檀也。世人思惟凡有二種。一觀物思惟。二經行思惟。今隨從世法。亦作此二也。云三七日亦隨世法故。此中第一說未知誰解。第二·三是天台用之。第四嘉祥義。今章主由嘉祥。今更加一解。思惟者正思惟也。初七日思惟者。由佛地經。如來懸圓鏡智處淨法界。論曰。何故安處大圓鏡智在淨法界。爲令無量無數衆生觀染淨故。何故觀彼爲欲取淨捨諸染故。大圓鏡智方便善巧觀修習故。證得此智依緣法界。相續無動。雖無作意分別戲論。而相續轉爲增上緣。令諸有情隨所求願。安立長養成熟無量善根種子。得世間樂出世解脫。此由如來大圓鏡智起化生用。爲諸有情宣說法要。令知染淨取淨捨染。即是利樂有情根本（云云）由是應知。初七日思惟者。顯處淨法界相。無作意無戲論無分別。故十地論說顯示自受法樂故。又說爲令生愛敬等也。或處說不說法。又第二七日思惟者。彰平等性智圓滿成就顯現。佛地經雖說十平等法性圓滿成就。文煩廣故。今擧一相以釋。經曰。一切衆生敬受所說平等法性圓滿成故。論曰。如來雖無戲論分別。由悲願力如是示現所化有情自勝解力如是變異。謂自心外聞佛音聲。如來所出一切語言稱機宜故。諸人天等皆無違逆。故名敬受。又曰。如來雖居無戲論位。由平等智增上力故。大圓鏡智相應淨識。現瑠璃等微妙色身。令諸有情善根成熟。自心變似如是身相。謂自心外見如來身（云云）故十地論說爲令衆生於如來所增愛敬故。又成唯識十六。他受用身亦依自土。謂平等智大慈悲力。由昔所修利他無漏純淨佛土因緣成熟。隨住十地菩薩所宜變爲身土（初地菩薩見百葉世界化佛。即百箇三千大千世界也）又第三七日思惟者。彰觀察智助成事智顯現。佛地論中雖說十種因明此智德。恐文煩慮今擧一二。經曰。如是如來妙觀察智。世及出世衰盛因果。聲聞·獨覺·菩薩圓證。無餘觀察妙飾間列（云云）又曰。如是觀察智上。無邊因果。五趣三界差別。具足顯現（云云）論曰。如是如來妙觀察智。助平等智爲增上緣。擊發鏡智相應淨識。現受用身種種衆會威德熾盛。雨大法雨。爲令地上諸大菩薩受大法樂。亦助如來成所作智爲增上緣。擊發鏡智相應淨識。現變化身種種衆會威德熾盛。雨正法雨。爲令地前所人有情受用法樂（云云）由如上佛地經論。應解此三七日思惟。謂四智雖同時現。彰安處大圓鏡智功德。云初七日思惟。云不說法。云自受法樂。又云爲令生愛敬故。又彰平等性智圓滿成就顯現。云第二七日思惟。復云第二七日說十地法門等。此彰他受用身土故。爲地上薩埵種種衆會威德熾盛。雨大法雨等。故華嚴會無聲聞衆等。自應知。又彰妙觀察智助成作智現隨類身。爲未登地說法斷疑。云第七日思惟。復云於鹿苑初轉法輪等。云於般若會轉第二法輪也。思惟者正思惟也。瑜伽等說如來說法往正思惟非尋故。佛說法體是正思惟。由是初七日思惟。云不說法。亦云說法。俱有道理。謂安處圓鏡智。宣說法要利樂有情之根本故。云自受法樂。亦云說法。亦云思惟。意同。又第二七日已後。對機說法皆正思惟故。云三七日中常思惟也。即成道竟下。正叙難也。法華云三七日不說法。是住文取義而論也。彌沙華塞律云等者明七日不說義。五分律第十五（二十八丁）三昧七日者。入定七日。十地經云等者。論第一文也。不說法者。即入定七日。此說七日不說義也。顯示自受下。十地論主文。引是釋不說法也。增愛敬故者。法華義疏四（三十五丁）云。顯示自受大法樂故。顯己法樂。爲令衆生於如來所增長愛敬心故。復捨如是法樂。悲愍衆生。爲說法故。此即初七日不說。第二七日方始說法（云云）今云。此說任文而釋。深意趣如前釋然律及薩婆多等下。明六七日不說法義。律者四分律三十一受戒犍度文也。薩婆多傳者。梁僧祐撰。一部五卷。其第一卷文也。即四十二日下。正叙難也。十二由經等下。明一年不說義。此經全一卷。東晋迦留陀迦譯。明藏云十二遊經。或云十二由遊經。又云十二由延經。嘉祥幷今章主。俱處處云十二由經。應撿本經。經十二年方等者。嘉祥法華義疏七（六丁）云第年方度五人。則一年不說。由是知。今章作十寫誤。撿法華玄賛。云十二由經成道後第二年方度五人。故爲第爲是。智度論云等者。論三十四（十二丁）文也。五十七日者法華玄賛四云。智度論說。五十箇七日不說法（云云）有人解云等者。嘉祥法華義疏四（三十五丁）云。或是可五十箇七日。計近一年。與十二由經相應（云云）此嘉祥會智論與十二由經。今章主亦朋嘉祥。玄賛開發兩書云五十箇七日也。
　　【章】如是經傳（至）何得一準鈔曰。破第二時中。第三覺愛結破斥。經傳者。律亦爲傳。二十部傳說故。何得以己胸意等者。正是今家難劉虬五時。設雖有理。無誠證文。以己胸談立五時。其第二時中云十二年唯說有教。道理不成。違有成道後不說法日之說故。又若前後等十。立理破。十二年間唯度破有教機。則應如彼說。既有機器千品來集會上。何得云一準說有教。
    【章】今依古說（至）立教不同。鈔曰。破劉虬中。第四結非。古說者。指覺愛破。但破初二。自餘三時破斥推覺愛別傳。何故不擧破自餘耶。答。有二意。一破自餘三時同初二故。以己胸臆立時教故。既機器千品。何得一準。故不同別破。二覺愛破亦難解。恐文煩廣不別擧也。
　　【章】此即別破（至）所說時也。鈔曰。叙其非中。第七總結古說非。此者。
總指上來所叙別破一時二時五時等立教不同。然此所立已下。以今家意總破諸師。云一時二時五時所立。雖可有理。皆已無誠證教文。耻爲依據。並者一時二時五時。今同一指也。違解深密等者。叙今家所立必有誠證。違此證文則古說皆非。今總結已。
　　【章】上來總是（至）叙古說也。鈔曰。叙古說中。大文第四結成。上來下。結叙其非。總並前科結。此中總是二字。總料簡章之總言也。如前已釋。
　　【章】述今文中（至）後略示教。鈔曰。自下五門第二時利差別中。第二述今文。此中大分爲四。初分科。二述今文。三略示教。四結此師授。今即初也。述今文者。今謂今家。即護法宗所立也。文者證據教文也。前段終文結古說非。云雖理可。然既無教文。未可依據。古說以無文證臆談判爲妄謬。由是今家時利差別。以佛所說爲依據故。今擧示其證文。云述今文。述言凡斯所叙彰皆是師傳非自作。下結文云今依師授略叙古今時利差別是也。近代他家學者。此一段文不識述證文與示教判文別明。以初深密文。是爲三時教判。專辨是非。浪作妄評。以次下正示教判文。不辨是則以三時教作一代教判。而作無用長談。皆是爲今章主還爲仇讐。今家學者辨此差別可唱三時也。章主作斯科文。擧深密·金光明等說三時經。示述今文。不云述文（總略一代示教判也）彰但由佛說三時名而立今家別義。一代教判即辨時利差別。今所言科。章主別存意趣。我得冥感受此正傳。我門學者愼勿忽諸。
　　【章】述今文者（至）所執性已。鈔曰。此下二述今文。此中有七。初標牒。二擧深密·瑜伽三時說爲證。三擧金光明經。四擧涅槃經。五擧瑜伽釋。六示由此等證立三時教。七結成。第二擧深密·瑜伽中有七。初牒經名。二示佛說三無性。三勝義生領解。四世尊讃歎。五定三時教機優劣。六說持經福利。七說得益。今即初標牒。及擧深密·瑜伽中初·二科也。深密經者。無自性品也第一卷者。一字寫誤。應作二也。世尊廣爲下。二示佛爲勝義生菩薩說三無性。深密經文甚長。今但取要引是。由彼經。則初勝義生菩薩請問三無性義。次世尊讃起問。勅聽許說。然後正答。答有長行及頌。初請問意云。世尊處處經說蘊界處等種種諸法。生滅染淨。知斷證修。後時復說一切諸法皆無自性。無生無滅。本來寂靜自性涅槃。前後二說豈不相違。佛爲答此問。說答三種無自性性今云爲勝義生。彰答。請問。依遍計所執等者遍計所執相無性性即是依他。悟解計所執本來都無已。其處即一切法依他緣生義宛然顯現。是故於此同處一法具生無性·勝義無性之二無性也。成唯識論（第九）曰。謂後二性雖體非無。而有愚夫於彼增益。妄執實有我法自性。此即名爲遍計所執。爲除此執故。佛世尊於有及無總說無性（云云）疏釋曰。然由有情於依他起自性及圓成實自性上。增益遍計所執自性故。我立三種無自性性（乃至）廣說。故依三性有體無體。總密意說三種無性。三種無性非無後二性。但無計所執（云云）相無性者。經曰。善男子。云何諸法相無自性性。謂諸法遍計所執相。何以故。此由假名安立爲相。非由自性安立爲相。是故說名相無自性性（云云）依性依他起上等者。略擧說生無自性性意。經文云何諸法生無自性性。謂諸法依他起相。何以故。此由依他妙力故有。非自然有是故說名生無自性性（云云）此約彼所迷執處爲言故。言後立依他生無自性及勝義無性。無性唯是遍計無相。是收無性義盡（弘景等亦作此釋）神泰云。若於依他起上。觀無遍計所增益性。即是遍計無相性。說是依他無生性。亦於圓成實性上。觀亦無遍計所執性亦爾。是遍計所執無相性。亦是圓成實無性性依此文觀依他性圓成實性上。無遍計所執性故三無性。遍計所執無自體故說無性性。依他圓成無他遍計所執體故說無性（云云）今按。神泰所釋大乘基法師常途所談。如三十疏。弘景等亦同釋。即成唯識論意。是此釋三藏相傳。門人等皆同釋不異解也。今解。生者。依他緣生一切諸法。無自性性者。即遍計所執本來都無義。生言表有。無自性言遮有執。即生言遮有執。無自性言表緣生有。生之無自性。依主得名（上表下遮）生即無自性。持業釋（上表。下亦表故也）及即依此等下。略擧說勝義無性意。經曰。云何諸法勝義無自性性。謂諸法由生無自性性故。說名無自性性。即緣生法。亦名勝義無自性性。何以故。於諸法中。若是清淨所緣境界。我顯示彼以爲勝義無自性性。依他起相非是清淨所緣境界。是故亦說名爲勝義無自性性。復有諸法圓成實相。亦名勝義無自性性。何以故。一切諸法法無我性名爲勝義。亦得名爲無自性性。是一切法勝義諦故。無自性性之所顯故。由此因緣名爲勝義無自性性（云云）今云。釋此經文有二意。一者依他緣生諸法名勝義。是即四重勝義。四重世俗。有漏無漏二種依他。皆得名勝義無性。是即勝義無遍計故。名勝義無性。問。何故二種依他名爲勝義。答。經文有二義別。一者依他緣生法本性非所執法。是即淨智所緣境界。此無遍計義名勝義。此勝義即無自性性。二者依他起法一緣起法非云圓成實。今云勝義即圓成實。於二種依他法其法與圓成相別。即應云無故。勝義之無自性。又勝義即無處。是依他起。二釋並得。又勝義言遮有分別表離言境。無自性性者遮離言境表一法緣生法。而於一緣生法。此遮與表同一時處。非即非離。二者圓成實境名勝義。是一切法廢詮談旨非境界處。名爲勝義。經云一切法勝義諦故。是即悟入本來計執都無所顯之處。故經云無自性性所顯。今此文云及即者。釋依他勝義。彰同時同處非即非離義也。及事集義彰相違三性各別相今合集而論。於一法上三性相各別應詮緣故云及。即者不離義。論生無性性處。即計執都無故。是相無性性。此處即勝義無性性。此及與即同一時處非即非離。又依此者。此言指依他起生無性。依者所依託義。第七依於聲。前文云依他起之上。言於聲故能差別義。一分勝義等者。一分謂如前已釋。勝義言含依他·圓成。今說依他勝義故言一分。以圓成實勝義言一分。准此應解（周記釋如此）依圓成實上等者。釋圓成實勝義。圓乘實性無自性所顯故。云圓成實上無遍計所執故也。又說一分等者。取圓成實勝義言一分也。說三種無性等者。結佛說已。經曰。然由有情於依他起自性及圓成宗自性上。增益遍計所執自性故。我立三種無自性性。由遍計所執自性相故（云云）問。深密經中。勝義生請問一切諸法無生無滅本來寂靜自性涅槃所有密意。世尊答此密意已故。復次勝義生說法譬領解此密意。文長如經。然此章但說三種無性皆依所執性。不言無生無滅本來寂靜自性涅槃。而次說領解此密意譬況。佛說與領解意似齟齬。何故如經不擧說無生無滅本來寂靜自性涅槃所有密意文耶。答。經文云。勝義生當知。我依相無自性性。密意說言一切諸法無生無滅本來寂靜自性涅槃。何以故。若法自性都無所有。則無有生。若無有生。則無有滅。若無生無滅。則本來寂靜。若本來寂靜。則自性涅槃。於中都無少分所有。更可令其般涅槃故。我依相無自性性。密意說言一切諸法無生無滅本來寂靜自性涅槃。善男子。我亦依法無我性所顯勝義無自性性。密意說言一切諸法無生無滅本來寂靜自性涅槃。何以故。法無我性所顯勝義無自性性。於常常時於恒恒時。諸法法性安住無爲。一切雜染不相應故。於常常時於恒恒時。諸法法性安位故無爲。由無爲故無生無滅。一切雜染不相應故。本來寂靜自性涅槃。是故我依法無我性所顯勝義無自性性。密意說言一切諸法無生無滅本來寂靜自性涅槃（云云）今尋思此經旨。云一切諸法無生無滅本來寂靜自性涅槃之言。句雖是一。依相無自性性。與依勝義無自性性之二密意。同時處具。復即云一切法言。是依他生無自性性。故於一言句上。三無性相同具。故今章中。云說三種無性皆依所執。不云一切法無生滅業。文存略故。又次所擧譬況。領解一切法無生滅等密意已故。略擧佛說。但說三無性。影略互顯。意義無違。
　　【章】勝義生菩（至）諸譬喩已。鈔曰。三明勝義生領解。深生領解者。經曰。爾時勝義生白佛言。世尊。諸佛如來密意語言。甚奇希有。（乃至）微妙最微妙。甚深最甚深。難通達最難通達。如是我今領解世尊所說義者。（乃至）廣說廣說世間等者。經中廣說領解三世性性已。次擧世間譬況明領解相。毘濕縛藥者。經曰。世尊。譬如毘濕縛藥。一切散藥仙藥方中。皆應安處（倫云。初擧毘濕縛藥。一切散藥仙藥方中皆安處者此藥平穩調和。諸藥一切丸散皆安一味。此間無當此名。故存梵語。又解。梵言毘濕縛。唐云有功能。於諸藥中而置於此。有功能故。周記用之）如是世尊。依此諸法皆無自性。無生無滅本來寂靜自性涅槃無自性性了義言教。遍於一切不了義經皆應安處（倫云前爲初學大乘菩薩。總說諸法皆無自性。本來辨依他圓成是有。名不了義。今領解唯遍計所執是無。餘二性有。是眞了義。將此有無了義道理。解釋前說不了義經。即知。佛說無自性義。即非一切諸法皆無故。云遍於一切不了義經皆應安處）雜菜畫地者。經曰。世尊。如彩畫地遍於一切彩畫事業皆同一味。或青或黃或赤或白。復能顯發彩畫事業（倫云。二擧畫喩。如欲畫時。先必彩地遍諸彩色。由此＊彩地復能顯發彩畫。事業相貌分明）如是世尊。依此諸法皆無自性。廣說乃至。自性涅槃無自性性了義言教遍於一切不了義經皆同一味。復能顯發彼諸經中所不了義（倫云。以諸法中空不空理了義。言教顯不了義經說於諸法皆無性者。唯據遍計所執）熟蘇者。經云。世尊。譬如一切成熟珍差諸餅果內。投之熟蘇更生勝味（此譬可解。羞者品也）如是世尊。依此諸法皆無自性。廣說（乃至）自性涅槃無自性性了義言教。置於一切不了義經。生勝歡喜（合譬自可知）虛空等者。經曰。世尊。譬如虛空遍一切處皆同一味。不障一切所作事業（已上譬）如是世尊。依此諸法皆無自性。廣說乃至。自性涅槃無自性性了義言教遍於一切不了義經。皆同一味。不障一切聲聞·獨覺·及諸大乘所修事業（注云。具說三性空不空義。帶有說空名了義。遍於一切不了義經。唯明空處分別解釋。不障一切中道作業。如空遍滿一切色處。不障一切所作別業）勝義生說此譬已佛讃歎。
　　【章】世尊讃歎善解所依。鈔曰。四佛讃歎。經文曰。爾時世尊歎勝義生曰。善哉善哉。善男子。汝今乃能善解如來所說甚深密意言義。復於此義善作譬喩。所謂世間毘濕縛藥雜彩畫地熟蘇虛空。勝義生。如是如是。更無有異。如是如是。汝應受持。（云云）
　　【章】勝義生菩（至）安息處所。鈔曰。五定三時教機優劣。此經辨持經功德中。先定三時教機。初於一時者。說第一時機。今問。此文置初字。次第二時置昔字。後第三時置今字。此初·昔·今三字。是年月前後次第。分明可知。然了義燈（七本）中云。經辨三時。非約前後。但以類相從。有爲第一。空爲第二。俱爲第三（云云）若燈家意。則唯義類。從名爲三時。非約前後。若非約前後。則何哉此經文置初·昔·今三字耶。答。同學抄等中。雖設此難。不擧答文。我宗立三時教判趣。但在答此難。故爲令人於此答設劬勞。不擧答文。是示三藏相傳實義耳。於無此答處。近代他家講學猥辨。以燈家爲妄說。來我爲汝等述立三時教實義焉。謂釋此深密文有二義。一者約漸次機（不定性）任文取義。二者約得益邊（一切諸機）深取意趣。有如是二意。二意之中。初義約此經多分機說。後義約此經少分機立。今家次文亦判無頓漸別定教。但約衆生機器及理。燈家亦云爲對漸悟說教三時。若對頓悟無三時別。又云非如是前後定判爲三時別。並約所說義類相從。總有二義。一約前後。二約義類今謂。章主與燈家雖所言別。至深意趣全無相違。至下具辨。今此經文乍見約前後文。云初·昔·今故。此是經多分約不定性漸次機說故。然膠執此初·昔·今字。此經文但云約前後是正說。約義類說是妄談。則此經得益文。何故擧頓悟人耶。既說六百千衆生發菩提心。聲聞亦得聲聞益故。若約衆生發無上菩提心。則此經雖說初·昔·今。但是頓悟無年月前後。全與華嚴同。若約得聲聞益邊。則雖說昔今。但是初時教。故今云。初昔今。多分雖對漸次不定性機約前後說。一分約偏圓機。此經或初一時。或第三時。不拘前後說。蒙聲聞益邊。是初時教。蒙大心益邊。是第三時。若約如來邊。則說時雖一。約衆生機器邊。則初時·二時·第三時必同一處有。是故此初·昔·今言。有約前後約義類二之意。又今家意。但以此經文爲立三時名目證也。此深密經文。任文非立我宗三時教判。如次下文云。由此誠證。若以偏圓機宜漸次教但三時。此中偏者。偏機偏教。定性蒙有教益機及蒙空教益機。圓者。定性蒙中道教益機·教。機宜者。偏機圓機。漸次者。有·空·中次第蒙益。簡偏機圓機不歴次第蒙益。如是教導次第不次第機。其教說但三時事已足。故云教但三時。由是應知。此深密文立三時名目之證。由此名言。我宗三時教判意。此三時言攝一切偏機圓機漸次機盡。故但約次第前後非爲三時教判。既立科名。云述今文。而引深密三時文等已。次云略示教而以華嚴爲第三時。義類相從。至下具辨。燈家以經三時但約義類云非約前後。取經得益邊。由我宗立三時教判。不任文取義。深取意趣也。問。若約前後云初昔今。其義可知。若約義類得益邊。初·昔·今。第二·第三名。云何解耶。答。深密經約漸次機。第三時教。雖然約於深密會上蒙聲聞得益邊。則是初一時教。此機初被益故。約六百千衆生發無上菩提心邊。則不拘年月前後。第三時教。與華嚴同。此機與漸次第三時得益齊故。又解。第一時說有。但約有法體說非對何物說有之義。但獨一之義名初一時。又名第二時。第者居也。居二名第二。二者如何。謂說空但一無空義。必空有物立空名也。故由空·有二物。有此空教時故。空教時名第二。又名第三時。說中道時。由空·有立中故。如無一·二則無三數。今復說爾。無空·有二則無中名。非有非空是中道故。名居中時。時者說聽究竟時。非約前後時也。由是華嚴經不拘年月前後名第三時。於深密會頓悟衆生。亦不拘年月前後名第三時也。合約前後不拘前後之二種三時立今家第三時。是即三藏相傳說也。我宗學者愼勿忽諸在婆羅痆斯等者。舊云波羅奈訛也（中印度境）仙人墮處者。舊名仙人住處（景云。此爲謬）又名仙人輪處。今云墮處者。以昔在王將諸綵女在園遊。有五仙空中欲度。見已墮落。故云仙人墮處。具如新婆沙百八十三說。施鹿林因緣。如西域記七·智論十六·玄賛等。唯爲發趣等者。弘景云。爲趣二乘。偏說四諦安立諦有。是諸教執諍安息處。此即隱密爲說依他圓成二性是有。恐增空見。而不爲說遍計所執性空。名不了義（云云）唯者。守千曰。約正所被云唯爲聲聞。實兼諸乘皆獲利益（云云）今詳曰。此釋甚有理。謂佛以一音說四諦。據衆生機器所聞觀各異。聲聞寄三科觀四諦。緣覺寄緣起觀四諦。菩薩寄三性三無性觀四諦。故一四諦教必有三乘益也。轉正法輪者。此就顯示轉云唯爲聲聞等。云實有三乘益。兼明祕密輪也。如上已明。大般若曰。世尊初於波羅奈轉四諦法輪時。無量衆生發聲聞心證聲聞果。無量衆生地發獨覺心。無量衆生發起無上正等覺心。證於初地二地三地。乃至一生當得菩提（云云）玄賛中。章主評此云故知鹿苑創轉三乘通行法輪。故以守千爲正。雖是甚奇等者。上人（四帖抄）云。未聞法故云希奇也（云云）問。次第二·三時亦云甚奇希有。與今此云有何異耶。答。自次第二·三時教而見。則雖難云甚奇希有。從一切世間天人等說見。則甚奇希有。故次云一切世間等。又第二時云更。第三時云第一。而以論教機優劣。自可知已。有上有容者。周記曰。更有過故。名爲有上。而義有餘理尚未盡。名云有容（云云）是諸諍論等者。守千云。對說常義。雖是希奇。不顯法空。由隱實性。教義未足。猶招諍論。又上人云。諸法非有非空。一向說有故。尚招應空諍論。諍論猶未去。安足興諍。爲無盡期。故云安足處所（云云）世尊在昔等下。明第二時教。在者於聲。唯爲發趣等者。第二時中爲初發趣大乘諸菩薩衆。破其有執。說大般若云諸法空。即是隱密爲說計所執自性要無。恐增有見。未爲說依他圓成二性是有。名未了義。是說法空故。大乘教也。守千云。亦依正被唯爲趣大。實具三乘。又云。趣者令發起也。今言。佛以一音說空。三乘隨機所聞所觀各異。謂定性二乘雖聞法空。但觀人無我。如正量部舍利弗毘曇論第十九（非問分道品）心經幽賛中云。或復我執依法執生。但觀法空。我隨空故。又大品經第三（勸學品）說。欲學聲聞地。亦當應聞般若波羅蜜受持讀誦。正憶念如說行。今云。此是共般若。約二乘空慧說。又大般若第一會百二十九。說廣果天以下已發菩提心者。尊重般若觀禮讀誦合掌而去。今詳。生五淨居有二類。一者於廣果天已下囘心生五淨居。變易身受佛位。此約不定性。二者於廣果天已下已不囘心。至五淨居無囘心理此是約定性人（三十論疏云。若生淨居。必不生上。亦不囘心。取涅槃近。躭寂心堅。化必難得故無囘者）爾此定性說恒來尊重般若所觀禮讀誦。若無所益。不可來降。故定性聲聞亦聞般若必得利益。自可知已。又不定性二乘。今此說趣大乘者是也。問。其趣大人爲是誰耶。答。守千云須菩提。今云。般若會上對告聲聞。皆是趣大乘者也。又法華信解品說。四大聲聞自述所得空云。我等長夜修習空法。無生無滅無小無大無漏無爲。於佛智慧不生貪者。得脫三界苦惱之患。住最後身有餘涅槃（云云）此即不定性二乘趣大乘者。聞般若空教領解得益之證也。又頓菩薩乘者得益者。大品經二十二說。二乘得空有分有量。諸佛菩薩無分無量。又云。須菩提所行空行。欲比菩薩空行。百分不及一。如毛孔之空比十方空。又涅槃經二十七說。聲聞之人但見於空不見不空。智者見空及不空。空者一切生死。不空者大涅槃。見一切空不見不空。不名中道。中道者名爲佛性（云云）今云。依此等意。幽賛中說。空言有二。一者三無性空。二者法性空。初蒙不定性。次被菩薩性也。問。何故置唯言耶。若小乘雖悟我空。未悟法空故。爲令彼機知法空。設第二時故云唯也。或觀第三時教。爲趣諸乘者。說法空教。故法空教唯爲大乘說也。依一切法等者。由經文有二意。一者約遍計所執解。二者就圓成實解。二意之中。今此第二時所說無生無滅等。約遍計所執說。謂以其遍計都無有體故無有生。若無性則無滅。由無生滅即本來寂靜。寂靜之義即與涅槃相似。名爲涅槃。非滅諦涅槃也（景·泰二師）以隱密相等者。問。第二時中。云皆無自性無生無滅本來寂靜自性涅槃。第三時中亦同無別。何故第二時云隱密相轉。第三時云顯了相轉。爲此差別耶。答。神泰云。初轉聲聞四諦法輪。第二時爲發起唯一性空大乘者。說諸法無自性性。然不約三性三無性分別故。名隱密相轉。但言一切皆空。不說依他圓成爲有。如大品等是其教也。於今第三時爲發趣一切大乘者。以普明了說三性三無性轉正法輪。更無有上。如華嚴等是其教也。以說橫計法無。因緣及圓成法爲有故（云云）由以三性三無性說無生無滅本來寂靜自性涅槃。與不以三性三無性之別。爲隱密顯了別。第二時約遍計所執辨本來寂靜等。第三時約圓實亦名無生無滅等。所謂無自性空與法性空之別而已。雖更甚奇者。上人云更云猶云亦。是第二時之說也。自第一時教見則其希有奇妙未聞。非同日論。故置更言。雖然是對機說。隱密轉故非顯了相。爲未了義。故云猶也。是諸諍論等者。守千云。總相以密說一切諸法體義俱無。以顯本當涅槃自性。雖過有教名更奇。不彰依圓。理亦未明。猶招諍論。是安足處。彼時者第二時所轉也。亦是有上等者亦初時有上等。更有三性三無性教彰法性空。更有容受三性三無性彰法性義。故有容受。世尊於今第三時等下。說第三時教。普爲發趣一切乘者。泰云。第二教中不明三乘得益故。但說大乘。第三教中辨中不定性三乘成佛故云一切。景云。說遍計所執空。即此義當爲初發趣大乘者說。具說三性空有義。是即當彼爲久學菩薩轉正法輪了義說也。故言普爲發趣一切乘者說眞了義（云云）今云。雖似二解有異。辨五種性及辨三乘得益。非久學菩薩則不能辨。故二解意全無相違。依一切法等者。一切法謂依他緣生諸法。此緣生法皆生無自性。於此緣生法所起計所執亦相無性。此相無自性所顯處。即圓成實勝義無自性。故云一切法皆無自性。無生無滅等者。經曰。善男子。我依法無我性所顯勝義無自性性。密意說言一切諸法無生無滅本來寂靜自性涅槃。何以故。法無我性所顯勝義無自性性。於常常時於恒恒時。諸法法性安住無爲。一切雜染不相應故。於常常恒恒時。諸法法性安住故無爲。由無爲故。無生無滅。一切雜染不相應故。本來寂靜自性涅槃。是故我依法無我所顯勝義無自性性。密意說言一切諸法無生無滅等（景云。不以無我即爲圓成實體。圓成實體乃是眞如。然由無我門入故。從入門說云無我。名爲勝義。眞如是諸法勝義諦體。由性無性門之所顯故說勝義。名爲無性。倫云。欲辨眞如之體法無我性亦名勝義。由所辨之三種。種種無性之所顯故。名無自性性也）問。何故第二時但云自性涅槃。此第三時云自性涅槃無自性性。加增無自性性耶。答。第二時約遍計所執云無生滅等。此無生滅（乃至）自性涅槃即無自性性。第三時約圓成實云無生滅乃至自性涅槃。故彰此自性涅槃是無性性所顯。今加增言云自性涅槃無自性性。自性涅槃之無自性性故。第二時教約三無性空說一切法皆空。第三時約法性空說本來寂靜等。謂一切法者。依他緣起一一別相。緣起本性者同一時處離言境故。無可守自性者。故云無自性性。如是緣起離言境故。生處即滅。滅處即生。如何種子生現行。現行熏種子。三法展轉因果同時。如束蘆互相依。故云無生無滅。如是緣起離言境故。離一切障常恒顯現。如云本來寂靜。亦云自性涅槃。雖言辭是一。以三性（有）三無性（空）彰此寂靜涅槃。與但以三無性（空）彰此寂靜涅槃。此爲第二·三時別。於離言法性境全無有別。由如是道理故。若第二時中不言無自性性。則以寂靜涅槃雖彰非空義。非有之義遂不彰。欲說非有非空中道。加無自性性言也。幽賛云。慈尊說。有爲無爲。名之爲有。我及我所。稱之爲無。非說有空法皆空有。觀此聖意。空有無乖。法離智詮。何空何有。對機（有空）遣病（有空）假說有空。後諸學徒隨文起執。己之所解謂契中宗。他之所知將爲謬說（云云）今言。輓近講學大乘之輩。皆以隨文起執。不識十玄緣起亦墮外執。百界千如亦爲妄執。猥隨語言論優劣爲大乘。是余常所惡者。如大莊嚴論說。大乘任文不取義。又對法論十二（十丁）說。復次何緣一分有情。於方廣分廣大甚深雖生勝解。而不得出離耶。由深安住自見取故。常堅執著如言義故。深安住自見取者。更不進求了義經故。常堅執著如言義者。恒堅對執不了義經故。如聞一切法畢竟無自性言故。便撥一切諸法性相皆無所有。如是於餘不了義經堅執如言義亦爾。是故雖信大乘。而不得出離。以大乘經由種種意說故。如薄伽梵於大法鏡經中說。若諸菩薩隨言取義。不如正理思擇法故。便生二十八不正見（云云）今時稱學大乘之徒。讀此對法論文。應信余常所誡勸已。問。如上來既明。以三性（有）三無性（空）明中道爲第三時教。他家所難如何通耶。嘉祥十二門論疏（下本）曰。理明不曾有三性。何有三無性。故正道非三非不三。非性非不性。即設問言。無著菩薩依經立三無性云何破耶。答。此是一往對三性故言無性已。三性既無。無性即無。講者不體論意故宜破也。又論主明無性者。明無有性。非謂有無性。講人乃明無有性而有於無性。不識論意。問。攝論何處有此文耶。答。論有一句語。一切諸法以無所得爲本。可細尋之（已上嘉祥疏文）此疏意破三性三無性。似破我宗。如何通耶。答。嘉祥疏意非破我宗。却成我宗。此以空明離言中道也。又我宗以有明中道。中道無二中道。離言無二離言。故其旨一致也。謂我宗三性若云實有。則此遍計取執性。非三性。若云遍計所執性是都無。則依他緣生法。其緣起性本來同時處現故。即圓成實性。若擧一緣起性法體。非計執性。緣起性故。非一緣起性。圓成實故。復非圓實。已擧一法今論故。如是推徵。三性都不可得離言說相。亦是觀三無性。故非相無性。都無云相無性故。無應相無性者。亦非生無性。實有生無性。則應名所執性。體是都無。都無實生無性故。無應生無性者。勝義無性亦復爾。如是推求。何物是三無性。都不可得。故無三亦無性亦無無性以何言體。強名爲離言。亦名中道。此是以無性空談廢詮旨。攝論云以無所得爲本。以廢詮境爲無所得。與我宗全無違。但以緣起有談廢詮爲異已。以顯了相等者。以非有·非空·中道轉法輪故。非對機。變法性故。云顯了相。問。如是顯了輪。何故云普爲一切乘耶。答。第三時教談廢詮中道故。盡法性論。由是談般涅槃法不般涅槃法性無二故。說五性化儀同無二。於此處談三乘證益故。云普爲一切。若非久學大乘菩薩。如何得解此性無二。解五性性無二者。名發趣一切乘人也。無上無容等者。上人云。今第三時教無勝是法。故云無上也。初·二時教未滿故有容。第三時教圓滿故無容也。有說有。無說無。於一法上有無同時具足。心言俱絕無應諍論法。故云非諸諍論安足處所也（云云）
　　【章】爾時世尊（至）不及一。鈔曰。六明持今經福利。比此所說了義等者。經曰。於此如來依一切法皆無自性無生無滅本來寂靜自性涅槃所說甚深了義言教。聞已信解書寫等（云云）鄔波尼殺曇分者。倫云。是數之最極處（云云）周記曰。相傳云因緣也。或云。因果之數名也。亦不及一者。以了義言教功德。鄔波尼殺曇分。令至最極分量。比不了義教功德之一。此一不及彼最極分量也。
    【章】說此經時（至）無生法忍。鈔曰。七辨說今經益。倫記曰。三藏曰。辨得利有三乘利。遂引釋論兩解。一解。一音演說隨類各解。如維摩經說。一解所見雖異。所聞義同。此明同聞一教說人異故。大小三乘各得其果。如地持云所見雖異。所聞義同。此亦如是。雖聞一教。而聲聞解人空理。菩薩解二空故。經云三百千聲聞遠塵離垢等意在於此（云云）周記釋曰。問。此與次前得法眼淨。有何別耶。答。亦有別。得法眼淨者。乃於遠塵初果即得。今云永盡諸漏者。此約阿羅漢果。故有不同（云云）今云。此得益文。於次下立我家教判。義類相從無定判教之證據也。六百千衆生等者。頓悟第三時得益也。三百千聲聞一百五十千聲聞等者。定姓初時得益也。七十五千等者。漸悟菩薩第三時益也。此皆於此一經會三昧俱具。如至下辨【章】金光明經（至）謂轉照持。鈔曰。述今文中。第三以金光明經爲證也。此經有兩譯本。一名金光明最勝王經。大唐三藏義淨奉制譯。有全十卷三十一品。二名金光明經（又云合部金光明經）隋（開皇十七年）大興善寺沙門寶貴（道安神足）對北天竺（健駄羅國）三藏闍那崛多（此云志德）合入。有全八卷二十四品。釋彥琮作序云。金光明見有三本。一北涼天竺三藏曇無讖譯爲四卷。有十八品。二周天竺三藏耶舍崛多譯爲五卷。有二十二品。三梁三藏眞諦譯增加四品。今合入爲八卷二十四品。名合部金光明經。今撿金光明最勝王經。第三（滅業障品第五初丁下）云。若有衆生由業障故造諸罪者。應晝夜六時一心專念口自說言。歸命頂禮現前十方一切諸佛已得阿耨菩提者。轉妙法輪持照法輪雨大法雨等（云云）又合照金·光明經第二卷（業障滅品第五十三丁上）云。歸命頂禮一切諸佛世尊現在十方世界已得阿耨菩提者。轉法輪照法輪持法輪雨大法雨等（云云）此兩本中。章主以合部本。義淨所譯今章制述後故。然淄洲最勝王經疏云（三末三丁）云。又釋。初三準深密經。是三時教。此中持應在後以文言便持在照前（云云）此是會不次第。轉照持者。無垢稱賛曰。金光明經中說轉·照·持三種法輪。世尊初說三乘同行四諦有教。名轉法輪。以十二行相觸得轉名。第二時說大乘獨行空理之教。照破有故名照法輪。第三時說遣所執空存二性有。三乘之人皆可修持。名持法輪（云云）法華玄賛亦同云。金光明經亦說三法輪。謂轉·照·持。轉四諦法。以空照有。非有非空。可任持故（云云。今云。非有非空離言中道。何取何捨。故今云可任持故也。周記由玄賛譯）今云。以此經轉·照·持三法輪名三時教。義意同故。以是非立我家教判。此亦立三時名之誠證也。然賢首華嚴五教章（上）云。依大唐三藏玄奘法師。依深密經金光明經·及瑜伽論立三種教。即三法輪是也。一名轉法輪謂於初時鹿苑中。轉四諦法輪。即小乘法。二名照法輪。謂於中時於大乘內密意說言諸法空等。三名持法輪。謂於後時於大乘中。顯了意說三性及眞如不空理等。此三法輪中。但攝小乘及三乘中始·終二教。不攝別教一乘。何以故華嚴經在初時說。非是小乘故。彼持法輪在後時說。非是華嚴。故是不攝華嚴法門也（云云）今詳曰。賢首法師爲強華嚴爲別教一乘作此判也。賢首所言非必大唐三藏所立意。今家師傳以深密三時名目。立由得益邊別意趣。作一家判。金光明經·涅槃經等。亦與深密三時。同意趣故。同擧爲證。以金光明及涅槃等所說。令與深密三時同旨。而以爲三時名目證立別旨趣。如次下具辨也。然彼章以三法輪名云立三種教。此非今家所立。由時。立教是今家意。不由時名自己胸臆立一箇名。作判教義。非今家所關預。今章中已云明時利別。而破一時教及五時教。爲無誠證。今由三時證經。以此名目。次下作一家判。今家所明也。賢首以三法輪之名爲立教名。於釋其名中。以初時中時後時名爲釋名助。不爲正立教名用時言。是非今家師傳意。又云華嚴經在初時說。非是小乘。是故不攝華嚴法門（云云）今云。賢首不拘今家師傳實意作如是說。謂以深密所說三時。但任文所義。則應云不攝華嚴法門。然如次下明。今家由深密三時名立別旨趣判教。則可言我家三時教判攝華嚴法門及一切經教盡。問。若爾。以賢首說應爲妄說耶。答。不爾。於立賢首所判五教。非是妄說。若以此說謂爲唐三藏所傳教判。則此是大妄說也。問。何故云於立賢首家五教非妄說耶。答。賢首判教別作一家意趣。專爲立別教一乘之所判。欲以華嚴爲別教乘。以三法輪爲唐三藏立判。云不攝華嚴法門也。問。何故賢首判教。立別教一乘云爲判教主耶。答。先有慧思禪師·智者禪師。立藏·通·別·圓四教。云該攝一代東流教文。而華嚴經爲別教攝。若不作賢首判。但以天台判教而爲別教。則釋迦海印三昧一乘。盡十世古今主伴無窮自在教義。遂以不彰。以圓兼一別爲華嚴之至極。復南岳天台所云圓教。被漸機之圓教。云會三歸一也。今此華嚴圓教。被頓機之圓教。不令會不令歸。海印定中炳現自在之圓教也。可言頓大圓一乘也。而雖於圓一乘無有二體。緣起因分有如是二。由是五教判初。云示海印一乘教義有二之中。初立別教一乘此賢首教判所由起也。以華嚴名別教故。不辨唐三藏以華嚴爲第三時。而云不攝華嚴。則例難即起故不攝華嚴也。問。若爾。何故不以三時教。云三法輪辨是耶。答。以三時教名難唐三藏所傳。則今家返難云。汝所立五教云無誠證可據。但出自己胸臆。如難一時五時等焉。復云今家所立非如汝所言。自立華嚴第三時義。故不云三時教。云三法輪。以除華嚴爲別教一乘已。持法輪言。取三乘人可修持義釋故。蒙漸機義。自不攝華嚴經爲別教乘之便尤好。故就三法輪判。由是應知。爲賢首所立便·宜。判唐三藏所傳。非今家所關預。於賢首家是正說也。於今家所傳必如賢首所言者爲妄說也。
　　【章】涅槃經說（至）所說義同。鈔曰。四擧涅槃經。經第二壽命品之文也。經文最長。今由玄賛取意引之。經言。初有醫師。教人服乳由純服乳。國人多死。後有明醫。說乳爲毒。教並令斷。國人並差。後王有疾。問藥所宜。醫更藥方以乳和藥。王嗔問彼。汝先所說。乳爲毒藥。何故今者令和藥服。醫答王言。前爲純服。國人多死。常純服之故說爲毒。恐不能斷總令斷之。案實理者。有病宜服。有病不宜。王今此病宜和藥服。正所應可。佛言。我法亦復如是（云云）我初令皆服乳者。喩初說有。次教總斷乳者。喩次說一切皆空。後教有應者。況後說非有非空。法華玄賛一云。法華亦云。我等內滅自謂爲足。唯了此事更無餘事。初時教也。我等聞淨佛國土教化衆生。都無欣樂。第二時教也。佛亦如是。現希有事。知樂小者。以方便力調伏其心。乃教大智。我等今日得未曾有。非先所望而今自得。第三時教也。即同金光明·解深密等三時教也（云云）與解深密等者。以涅槃經令同深密（今云。前金光明文。云亦說三時。亦深密三時故不別云義同。涅槃無之故別示）
　　【章】瑜伽釋中（至）義意無別。鈔曰。五瑜伽釋。三時少異等者。瑜伽釋中說造論因明在世三時。滅後三時。故云少異義意無別瑜伽釋曰。諸有情等無始時來。於法實相無知僻執。造二種業受三苦果。如來隨機爲說實相。令知諸法如是非空。諸法如是非有。既了諸法非有非空。遠離無知疑惑僻執。隨種姓別起處中行。永滅諸障證寂滅樂。佛涅槃後魔事糺紛部執競興多生有見。龍猛菩薩採集大乘遣相空教造中論等。究暢眞宗除彼有執。聖提婆等諸大論師造百論等弘闡大義。由是衆生復起空見。無著菩薩位登初地。證法光定獲大神通。請大慈尊說瑜伽論。顯場中道破空有執。（云云）
　　【章】由此誠證（至）非一非五。鈔曰。六示由此等證立三時教判。由者。第三囀能作具聲。謂由深密·金光明·涅槃等誠證三時之名。今爲能作具。而今家所立三時教判意趣自成。又由者。第四轉爲聲。謂爲順助經說三時。今家不任文取。彰深意趣以別作所判也。又由者。第七轉依聲。謂三時名本在機別。經文在不定姓。意存定姓。今家所判定姓爲本。意存不定。依託此等在不定性說三時名。立今家判三時也。此三意中。任意應取若以偏圓等下。略叙今家所判大意也。以者。第五轉。與故字同。如三十疏。云如來說教。機有三品不同。教遂三時亦異。故三時教即三品機。三品機器遍轉三箇教時故。是所因聲也。偏圓機宜等者。若具作文。應云偏機圓機及偏圓漸次。又機宜言通上下。一偏圓機宜謂定姓者。二機宜漸次。謂不定姓者。今應作四句。一者偏機非圓機。謂定姓被有教機。及被空教機二者圓機非偏機。謂定姓被中道教機。三者偏機亦圓機。謂不定姓初偏後趣圓者。今此所云漸次第四非句非教時論。由深密經中就漸次機宜所說三時之名彰今家判頓·漸·不定機器總立三時教。故今云若以偏圓乃至教但三時也。非一非五者。結與一時五時無誠證浪立非同日論。
　　【章】上來總是述今文也。鈔曰。七結成。總是者。以何云總耶。謂今家以一切機教判爲三時之證文。今此述已。故彰非但約一不定姓機教判之證故。云總是也。
　　【章】略示教者（至）中道教故。鈔曰。自下述今文中。第三略示教。此即今家總攝一切正爲教判。云略者總略也。以一切但爲三故云總略也。此科文中有六段別。初標牒。二總略爲三時。三明立三時教所爲。四由此所爲明中道教是第三時。五示今家教判。六與古說對叙結成。今即初·二也。四阿笈摩等者。舊四阿含也。瑜伽八十五（二丁右）說。契經者謂四阿笈摩。一者雜阿笈摩。二者中阿笈摩三者長阿笈摩。四者增一阿笈摩（乃至廣說）如是四種師弟展轉傳來于今。由此道理說名阿摩。是名事契經。於十二分教中。除方廣分餘名聲聞相應契經。即方廣分名大乘相應契經（云云倫記釋云。阿笈摩者。此名爲傳。不同四昔云阿含名淨教也。云云。淨影等翻云淨教。唐三藏門人皆翻云傳。如是教。前佛後佛展轉傳說無有異。故名爲傳。云云。三十論疏四本三十五丁。賢首亦用此）故今云四阿笈摩等者。指聲聞相應契經。故云初時教也。等言等一切說有經。如遺教經等此聲聞契經總密說有。不明有者有其何性。是即隱密不了義經也。諸說空教等者。無垢賛及玄賛云大般若等。以大般若爲諸說空經上首故。擧般若等取無垢稱思益等一分說空處。及所餘一切說空教多分少分。今章文指如來一代說空對機教。多分少分悉取云諸說空經等。二十論疏云但說大般若。擧上首略少分。此章指一切說空多分少分故。云諸不云等。依此四阿笈等言。多分少分悉等。自可知已。以隱密言等者。明以空教爲第二。不云第三由。謂總密說空。不明空者亦空何性。云隱密言總說等。華嚴深密唯識教等者。天垢稱賛云即華嚴深密法華楞伽厚嚴勝鬘等是。法華玄賛云華嚴經等爲第三時。二十論疏云。後於七處八會方說三界唯心。雙離有空。契中道教。即是華嚴·解深密等（云云）今云。華嚴多分被頓機中道第三時教。深密多分被漸機。如次下明。唯識教者。楞伽·厚嚴·阿毘達摩·如來出現功德莊嚴說唯識處。皆是契中道教。今總取云唯識教也。等者等取法華·勝鬘·如來藏·涅槃爲首。其餘多分少分說離言中道教。以顯了言等者。明華嚴·深密爲第三時教之所由也。顯了言者。顯了說有有依他圓成。亦顯了說空空所執性。說三無性等者。問。第二時云總說諸法無自性。今此第三時云三無性。其差別如何。答。不云三唯云無自性。但是說空。若云三無性。則是三性三無性故。說即依此三性立彼三無性故。離三性有。非別有三無性空。非三性有。三無性故。非三無性空。依三有性立三無性故。此即非有非空離心言相中道教也。是顯了說法相故。云說三無性。示離言說也。非空非有等者。示離言說。且擧一緣生法非空現一緣起相故。亦非有。火處即水。水處即火等故。非有火亦非有水故。是即離言中道相。故云非有非空中道教也。問。華嚴經初成道已二七日說。何故今云第三時耶。答。今家教判意。雖以深密等三時名立三時教。全不依深密意。亦非不依。深密多分約不定姓漸機。以年月前後時說三時名。少分約定姓頓機及偏機。不拘年月前後。說爲三時。今家總合多分少分三時取判一切教。被頓機教。華嚴多分說同。故今少分蒙頓機以華嚴經爲第三時也。問第三時言。已以次第云第三時。何故以華嚴經爲三時中第三耶。答。今家意。三時教名但在機器名于教示。云如來設教有機三品不同。教遂三時亦異。復云約理與機乃有三時前後。亦無三時前後。故三時名是機器熟名。今且約頓機被唯心教辨。則於華嚴前七會。地上薩埵由宜聞本願緣力。盧遮那如來心上。唯心文義相現。此名爲教（如下教體下具辨）其文義教爲增上緣。地上薩埵心上（觀察智心）亦唯心文義相顯現。如是唯心文義是有爲初。雖有緣起有故。本來離計執相。是空爲第二。此有與空於唯心文義上同時處現。故即非有非空離言。是中道爲第三。被頓機三時故。三時次第亦頓一時顯現。由是無垢稱賛中。云三雙遮有空執。並說有空宗。即華嚴·深密·法華·楞伽·厚嚴·勝鬘等是。又二十論疏。云雙離有空契中道教。既云雙遮離。說。明知。頓一時有空具。其一時有空具處。即契中道。非空之教也。是爲第三時今家所言時者。是識變時。非心外實有時。次第亦是識變。一二三數亦識變現。必以妄情不可異解。但於觀心當可推求。如玄賛釋。時謂但是聽者根熟感佛爲說。說者慈悲應機爲談。說聽事訖。總爲一時。又聽者根器或鈍。於一剎那猶未能解。非剎那時。是前後時。又根器或利。由能說者得陀羅尼。說一字義一切皆了。或能聽者得淨耳意。聞一字時一切能解。此是一念說聽究竟爲時。今所言華嚴爲第三時。於一剎那三時具足。約其第三時邊以華嚴爲第三。其實非第三。非非第三。即不拘年月前後三時之中第三時。說者是圓滿盧遮那。聽者地上薩埵。能得陀羅尼與無漏耳意之所緣起。非凡智所測。問。玄賛及三十論疏及此章下文云。准今新經。頓教大乘但是一時。與一大機不從小起。散被一唯（云云）又云。約頓教門無三時等。爾今云一念三時具足如何。答。云頓但一時。頓漸相對釋故。今云頓一念三時具。是非三時。非非三時。今約非非三時邊云具三時。玄賛等約非三時邊云頓唯一時。次第及數亦於一念上。心變次第及數之相。被頓大機三時故。三時亦頓一剎那具。其一念上第三時處爲中道教。故云華嚴第三時教。又深密少分被頓機不拘前後爲第三時。亦與此同。蒙漸機年月前後三時亦心變現。如常可解。又他家學者有就教前後。前爲劣。後爲勝之病。此執病如膏病。粗至不可治。若執前教爲劣。則華嚴經初成道已第二七日演說。何不爲以此經劣于鹿苑之說。復若執後說教爲勝。則涅槃後有遣教經。亦有摩訶摩耶經（名大衍經。亦名母子相見經）此二經在最後。判爲小經。豈爲以是勝于法華·涅槃。具辨如能顯中邊慧日論中。今家判教勝劣。據所說義類。不必拘說時前後。故說中道。教不拘前後。名第三時。聲聞相應經是四阿笈摩故。不拘前後是初時教。如遺教經等諸說空教名第二時亦爾。二十論疏中。云以七處八會爲後亦同是解。了義燈中。採此等所傳義判深密三時。云約義類。然近世他家講學。不識有師傳。亦不觀唯心義。猥作妄說。以義類相從說爲謬。可言瞽論也（已上不辨）。
    【章】由諸異生（至）不求大位。鈔曰。此下三明立三時所爲。此中有三。初明有教所爲。二明空教所爲。三明中道教所爲。今即初也。就被漸機三時而明。由者。若約人則是第六屬聲。所化能化繫屬故。復若約法第七依聲。依託人我妄執四諦教法起故。又第四爲聲。雖佛非本懷。順助一分計執對治轉四諦輪。諸異生趣者。異生有二義。一者別異爲異。謂聖唯生人天趣。此通五趣故。二者變異名異。此轉變趣邪見等故。生謂生數。異聖人之生類名爲異生。趣者類也。異生趣類多故云趣也。無始者。無性攝論一（十一丁）曰。無始時者初際無故（云云）又勝鬘述記下曰無始者顯無本際。是常趣義也（云云）今云。無始言必彰無終。云本來法爾如是。迷執有我等者。我是常一主宰義。於生死往來執有常一主宰者也。愛河者。表有出斯云河。癡海者。表難可出云海。已上叙所爲佛初說四諦等者。明約漸機初時教。問。何故聽四諦教破人我執。唯有其法耶。答。大凡外道等執實有我作受一切等。世尊爲說諸法蘊·處·界三無漏因果。非實我有。彼聞染淨因果三科法門。雖斷人我。執法是有。彼聞法有等者。法謂三世實有法體恒有。證人我空者。證一切諸法三世實有法體恒有已。則悟達人空無我觀也。
　　【章】佛爲方便（至）何所斷捨。鈔曰。二明空教所爲。破除有執者。法有執也。須菩提等等者。周記曰。問。聞大般若既已囘心。何故法華云會三歸一。善現自言於菩薩法心不希樂。答。今云囘心。因聞般若悔修於小。不爲趣大。以說大已非名囘趣。窮子偈中。須菩提等。我自思惟欲出少分方便（云云）何所造修者。造惡修善。斷捨者。斷惡捨善也。
　　【章】佛爲除此（至）信解修學。鈔曰。三明中道教所爲。此者法空執。唯識三性等者。等三無性。勝義生等者。擧所被人。上須菩提等亦相同也。
　　【章】遍計所執（至）二種現故。鈔曰。此下第四就明所爲。明中道教是第三時。此中有四。初就三性示中道。二約執詮示中道。三約迷悟示。四示中道教是第三時教。今即初科也。遍計取執無者。二十疏云。說能執心名爲遍計。遍計所取名爲所執。此是無法也。不能與識作所緣緣（云云）頌說遍計所執自性無所有故。本來都無。故云無也。知法我俱遣等者。明達遍計無觀相。法我者。我法二執。俱遣者。悟達計執本來都無。則我法二執俱自遣去。即遣慮觀故云知也。依他圓成有者。頌說依他起自性分別緣所生。圓成實於彼常遠離前性。有者緣生有。依他是緣生法。圓實是於依他自顯現故。今云有。若說爲無。便是邪見。撥於有性。故照眞俗雙存者。明達圓依有觀相。眞俗者。圓依雙存。非即非離。聖凡二境。涅槃經十三（聖行品）說。出世人之所知者。名第一義諦。世人知者。名爲世諦（云云）眞者圓實。俗者依他。謂於依他不識圓實離言。起許執而迷謬。是名凡夫。又於依他證圓實離言。智力自在而變現。是名聖人。如是凡聖二境緣起生故。今云雙存。彰非都無。是即存實觀。故云照也。遣虛與存實即唯識觀。合爲一重觀。是相承義。謂悟達計執本來都無。則謂存依圓實。如下具明。無無所無等者。明計執無。謂今云計執無。本來自性無故云無。無更可無者故云無所無。有有所有等者。明依圓有。謂今云依圓有。已有緣起有物故云有。有更可有者故云有所有。言有而有等者。此下明遣虛存實合是一重觀。謂雖云依圓有。而其有亦可言無。執依他·圓成實有。則是亦遍計所執。都無境。成唯識說。若執唯識亦是法執。頌說。現前立少物。謂是唯識性。以有所得故。非實住唯識（云云）故今云遍計所執眞俗無故。言無而無等下。二明無亦有。謂雖云計執本來都無。而其無亦可云有。當妄情現我法執相。是心變故。如二十論疏云。但是凡夫起能執心當情顯現。名凡夫境。非說爲境故即是所緣緣。但作所緣不能作緣。當情現故。無體性故。說此執心名能遍計。體是有法。所變影像體亦有法。名所遍計。遍計所取當情所現。情有理無。說爲所執。遍計性成。此唯凡夫所作之境。名非聖境（云云）由是云當情我法二種現故也。
　　【章】令除所執（至）諸離執皆存。鈔曰。二約執詮示中道。謂菩薩大悲心種種方便廣分別說。識相令知遣生厭斷。即依他起令除二執故。令除諸取也。我法成無者。令除實有固執。則我法執本來都無。自成解了。此云成無。離執寄詮等者。悟達本來都無已。則一切法有無心言路絕。是法眞理即爾顯現。故不寄詮。則何眞何俗之有。故今云眞俗有。皆是依詮談旨。故云寄詮稱有。妄詮我法等者護法正義辨釋妄說者。凡法性是離言故。不依言詮則難言其相。妄者妄分別。即有漏尋伺。自尋伺起言故。今云妄詮。非無者。當情現我法相。此相非無非不無者。約我法法體。則本來自性無故。云非不無。當情似有者。釋非無。據體無故者。釋非不無。上來釋妄詮我法已。次下釋妄詮眞俗。妄詮眞俗等者。從虛妄分別尋伺起言詮。以妄詮依圓。依圓爲非體有。不稱離言法體故。依圓法體性離言故。云非有。又可。眞俗非妄。是緣起故。緣起即法性故。不稱妄詮。云非有。妄詮從妄分別起故。非稱妄情者。釋非有。體非無故者。眞俗體緣起故非無。非無故云非不有。我法無故等者。略結遣存。俱是執者。我法俱當情現。則可言有。俱是固執。都無故云皆遣也。悟本來無處。自皆遣也。眞俗有故下明存實。眞俗本來緣起有故。於諸眞俗離固執已。悟本來都無。則眞俗自存。
　　【章】由此應言（至）破此執空。鈔曰。三約迷悟示。迷情四句等者。固執有無分別。云迷情句。周記釋云迷情四句者。一言有者。增益謗遍計無。增說習有。二言無者。損減謗依圓有。減說執無。三亦有亦無者。相違妨有。不可一法雙說有無。猶如水火。不同體故。四非有非無者。成戲論謗。准第三句可知（云云）今云。立實物有。如勝論大有句。立實物無。亦如勝論無說句義。又立亦有亦無。如離繫子。又立非有非無。如邪命外道。如成唯識第一卷具破。四句俱非。悟情四句等者。周記釋云。言無者約遍計說。言有者據圓依。言亦有亦無者合說第四句准可知（云云）瑜伽論攝決擇分說。又有性者。安立有義能持有義。若無性者。安立無義能持無義。故皆名法。由彼意識於有性義。若由此義。而得安立。即以此義起識了別（云云）由是應知。大乘所說有無謂識生時似彼相現。如是有無因果同時。理趣顯然。遠離二邊契會中道。謂且擧一緣生法觀察。計執相本來無。如是悟達同一時處。依他緣生相本來具足。如是緣起。水處即火。火處即水等故。一切同一時處緣起。如是於一法觀察。有無。亦有亦無。非有非無。同一時處顯現。有無心言路絕而本來凝然。是名悟情四句。是即法性故。云四句皆是。說境我法空等者。下。釋悟情四句。境我法言。心外實境。如說唯識示外境無。是即破法體悟有執說心眞俗等者。心眞俗等者言。心所變境。如說唯識具識性識相。識性識相不離心故。是緣起有。是即破一切撥無執。說唯識三性。一言教破有破空。而亦有空宛然具備。是即悟情四句。
　　【章】諸偏見者（至）第三時也。鈔曰。四示中道教是第三時。諸偏見者等。欲彰非空非有中道教是第三時。先擧偏見者聞說有即快心爲初。聞說空即快心爲後。示此初後即法爾相。聞有快心是無智者。聞空快心邪智者。故有爲初。空爲其次。今言非空非有等者。正示中道教是第三時。謂如華嚴·深密等。非空非有中道教。雖非前後漸次。法爾道理力故。即頓一時說非有非空教。自破初有執·次空執。不拘前後次第。宛然照破初有次空所宣說中道教故。即名第三時也。第謂居也。譬如印文讀時雖前後。印紙同時。破執雖前後。悟入與破執同一時處。如明來暗去。是爲今家師傳。由此義故。二十疏中云後於七處八會方說三界唯心。雙遮有空契中道教。華嚴·解深密等也。
　　【章】約理及機（至）漸悟之人。鈔曰。五明頓漸無別定教。示今家所判。此中有三科。一約漸機明三時。二約頓機明三時。三示無別定教。約理及機等者。自下初約漸機明三時文也。約機自可知。約理之理言有二意。一者所詮道理。二者所證之理。初所詮之理者。周記云。理爲道理。機謂機品（云云）次所證理者。玄賛一云。即依此理無三時教。教應機說三。將理會教名爲一雨。將教就機說三乘法。或三或一。理不相違（云云）然義演云。據實理無三時。今約證有淺深故。理分三時（云云）今云。義演由玄賛釋今文。爲有理。謂證有淺深即機淺深。證智有淺深。證理一味無別。而漸機所證理與頓機所證理。一味榕故。漸機所證極云第三時。頓機所證極理亦云第三時也。故今云約理也。又由周記釋。則所詮理有淺深故。漸機所被教所詮理立三時次。又頓機所被教所詮理。自最初深。故准漸教第三理爲第三時也。今云。此釋有理也。義演與周記。二釋共有理。故難成取捨。雖然強判。則周記所釋正今文釋也。義演所釋非今文所預也。此文中。約理及機四字。有二義別。初由開發義。云是通妨難也。二由此章次文意。謂此四字意通。亦應在次若非漸次句首也。初通妨難者。難云。由華嚴經第三十六（寶王如來性起品）擧世界初成。先色界。次欲天。次人處已。次說如來出世。先起菩薩智。次緣覺·聲聞。次一切衆生善根。復同經三十七。擧日出先照諸大山王。次照一切大山。次照金剛寶山。次照一切大地之喩已。次說如來成就無量無邊智慧日輪。先照大菩薩。次照緣覺。及照聲聞。次決定善根衆生。次照一切衆生。又涅槃三十二（迦葉品）說。佛已多喩說教菩薩·聲聞·闡提前後次第。謂如三子（一孝順父母利根智慧。二不孝利根智慧。三不孝鈍根無智）三田（一上田。種一得百二中田。收實得半。三下田。種一得一。爲藥草故）三器（一完。二漏。三破）三病（一易治。二難治。三不可治）三馬（一調壯大力。二不調齒壯大力。三不調羸老無力）三受施人（一貴族。聰明持戒。二中姓。鈍根持戒。三下姓。鈍根破戒）廣說如彼。此等聖教先爲菩薩。後爲二乘（三子三田等。由經說。初喩菩薩。次聲聞。次一闡提。如次應知）如何深密經說初一時唯爲聲聞說阿含等。後爲菩薩說般若及深密等耶。開發意通解云。理在淺深。機有漸次。理即從淺至深機亦大由小起。對機及理。依漸教門。故深密經說三時別（云云）若由此義。則此四字不通次頓機也。次令冠次頓機句首義者。由此次文。云若據衆生機器有理。可有頓漸之教（云云）若由此義。則理者所說道理。機者機器殊別理有從淺至深。則亦應有唯淺唯深道理。機亦有大不由小起。故於約頓機文。亦應令冠約理及機文而釋也。謂由聽者機緣增上力故。機器有淺深。則所詮理必有淺深。佛識上彼彼文義相現故。理者義理也。乃有三時等者。是即約年月前後三時。諸教者。有·空·中三時次第也。此是對不定姓。云大由小起。解深密經等者。經第三分別瑜伽品。說諸法唯識文也。若明先小後大之例。又法華經第五卷。說轉輪聖王解髻中明珠與之譬。此亦先小後大也。同第三卷。說大通智勝佛化益。此亦先小後大也。雖非三時次第。先小後大意相同也。若非漸次第下。二約頓機明三時。非漸次者。即頓機也。是大不由小起也。即無三時諸教等者。無三時前後次第云無三時。諸教者。簡被漸機三時有空中教示次第。今云無諸教次第。此意。如前所明。有空執頓一時無。非空非有中道彰故。無前後三時。頓名第三時也（秋篠云。問。今云前後爲義前後。爲時前後耶。答。此義前後。非是年月。云云。今云。此說不爾。時即說聽究竟時。是即教也。教是能詮。義是所詮。能所詮。同一時處故。秋篠釋未穩）約其多分等者。今家以約多分處處說釋。然隨有少意別。成唯識疏云。即無三時前後次第。華嚴中說唯心。是初成道竟最第一說。此約多分（云云義演釋云。意云。說華嚴是頓教者。約多分說。如入法界品。五百聲聞亦在會座。明知亦通漸教。云云）今云。成唯識疏中。雖於文相但以華嚴似云多分頓教。意含深密爲漸教亦約多分說意。問。以何知其意耶。答。如唯識開發中云。若約漸教。此論即漸教收。其漸教者。依多分說。解深密經說唯識是。若約頓悟即頓教收。其頓教者。依多分說。華嚴經等說唯心是（云云）由是則多分言通頓漸二。問。以何深密爲漸教亦云約多分耶。深密經中明說三性三無性中道了義得益云。說此勝義了義教時。於大會中有六百千衆生。發阿耨多羅三藐三菩提心。三千聲聞。遠塵離垢。於諸法中得法眼淨。一百五十千聲聞。永盡諸漏心得解脫。七十五千菩薩。得無生法忍（云云）說分別瑜伽品得益亦復如是。此中六百千衆生發心。是菩薩姓頓悟。由是深密經頓教。與華嚴同。復三百千聲聞遠塵離垢得法眼淨者。是則深密經被二乘漸悟之教。聲聞相應破經。與提謂經同應名第一時教。又七十五千菩薩得無生法忍。是被菩薩漸悟教。即年月前後第三時教也。今云約多分。深密經中。漸悟菩薩得益在說四品（無自性品·分別瑜伽品地波羅蜜品·成所作事品也）其餘頓悟菩薩聲聞相應得益。但在二品（無自性品·分別瑜伽品也）故此少分。又華嚴經爲被頓機教。在前七會。是多分故。第八會但有聲聞得益。是少分故。華嚴深密俱約多分名頓漸教。今此次文云多分頓漸無別定教故。由是義演但於華嚴釋爲不是。後學不識如是差別。浪爲妄評。有智之人請審察諸。然今此章中今文云約其多分。但雖似在華嚴。次云多分頓漸意。與開發同。故明知。通華嚴·深密之多分也。周記中釋約其多分。但於華嚴被頓悟釋未盡。今釋此文多分云。華嚴八會之中。前七會第二七日說。但被頓悟之教。第八會在鹿苑後被漸機教也。是故今此文云即初成道華嚴等中說唯心是者。取前七會說故。今云約其多分也。前七會說頓悟法門。更無餘故。華嚴等中者。舊華嚴二十六（三丁左）新經三十七（三丁左）說唯心義也。已上約頓教辨三時已多分頓漸等下。三示無別定教。成唯識疏亦說此顯頓漸無別定教。入法界品。五百聲聞亦在座故（云云）意言。今家意言。一切經教中。無此經全分頓教。或全漸教。隨知。有空中三時教。亦無此經分分初時。或此經是全分中時。或此經全分後時。多分頓或漸故。三時教亦無別定教。隨一會中等者。或華嚴會。或阿含。或般若·法華·涅槃。悉其一會中。頓漸諸機隨蒙益。雖諸機同時蒙益。隨彼彼機名頓。說名漸教。華嚴說有聲聞在會者。示隨一會中所應益。舊華嚴四十五。新經六十入法界品。如開發云。彼經八會非是首末相續說故。初之七會成道即說（第二七日）故在初七未列聲聞。入法界品後時別說（云逝多林說。又云祇園精舍說）故第八會亦有聲聞。如大般若。雖云一部。非十六分相續說。謂佛成道終至涅槃所說大義相似。聖者結集以爲一部。故佛經內諸有難思。雖前後說。合爲一部。雖第八會後時別說。於事及理皆不相違。上古諸師種種異說。既不悟是。所以皆非。故華嚴通被頓漸。不應唯說是頓教故（云云）然華嚴探玄記（二之九丁左）賢首法師以菩提流支云前五會初七日說。及今家云第八會後時說。同破云。此等所判恐不順文。以初七日定不說法。十地論云。何故不初七日說。思惟行因級行故。已言思惟。明知非說法。設有救言只不說十地非不說餘法者。則不得言思惟也。下論又釋。爲顯己法樂。是故不說。故知初七定非說耳。又第八會亦非後時。何得於一部經。前已說半。中說餘經。後方更續。豈令佛無阿羅尼力。不能一念說一切法。祇園鶖子並是九世相入。下文過去一切劫安置未來今。未來一切劫回置過去世。又云。於一念中建立三世一切佛事。乃至廣說。如是等文處處皆在豈可所用鶖子祇園而非此類。是故知。此經定是第二七日說（云云）今云。賢首法師所難未穩。彼據離世間·不思議二品文。成第二七日說第八會。然二品文既說於一念中建立三世一切佛事。若以離世間·不思議如是成破。一切世間悉皆應成所破。唯非第八會第二七日說。一切百千劫事。悉皆第二七日所用。如何但爲成第八會二七日說義。以離世間·不思議爲證耶。欲破成狹宗。以如是寬因。則無量過去來。善因明者自應審察。復以初七日思惟法樂義破菩提流支。若以彼破今家。離世間·不思議力今返破。則初七日亦於一念中建立三世一切佛事。如何云初七日思惟不說耶。復難今家云豈令佛無陀羅尼力。不能一念說一切法。今亦以是難初七日思惟不說。謂佛成道已即時應說法。何陀羅尼力所闕。初七日間不能說法。有作思惟耶。復顯己法樂者離世間不思議力故。顯己法樂。一念何不現他受用法樂耶。故彼所難爲未穩當。今謂。離世間不思議之說。學者非世間。以是不可難。十地論說思惟不說法及自受法樂。學者世間之說。今家云第八會後時說。亦學者世間。必以學者非世間不可難焉。違印度設難法故。賢首所難却成過失。菩提流支云初七日說前五會。違學者世間故。成大過失。違十地說。即學者世間相違。故以離世間不思議說。難今家第八會後時說義。爲大過失。若強云違離世間不思議之說故。第八會後時說義不成。則自菩提流支以離世間不思議應成初七日思惟即現他受法樂。故賢首難進退不成。學者詳察。余讀阿含經有感今家義。自成道思惟至雙林入滅。是阿含經說相。結集爲一部。儼然可觀。今第八會亦如是已。聲聞在會者。如前已明故。少分是漸教。今云頓教。約多分說也。深密亦有等者。明深密亦通頓漸。亦有聲聞下。有得淨及六百千衆生八字。現本脫落。披者補焉。下諸藏章亦引此得益文。然有六百千衆生八字。故知脫落。深密通頓漸。多分是漸。如前已辨。勝鬘經中等者。明勝鬘經雖唯一乘被菩薩姓可云頓教。至意生身說。通三乘說。故通頓漸。如前引經述記釋。法華經中等者。明法華亦通頓教。經第六卷文。周記云。八世界微塵數衆生等者。是頓悟大乘人也。故知法華不云唯漸也（云云）法華是會三歸一教。被漸機經。然彼經中處處說頓悟。普門品亦說八萬四千衆生發無上菩提心等。是少分說頓悟。故知頓漸無別教門。隨機以分。故此通也。故知法華等下。結法華漸教通頓。華嚴頓教亦通漸教。稱頓漸名約多分說。無一經一論別定頓漸教。由是自知。立初時·第二時·第三時名。亦隨機名故。無別定判三時教。是今家所判也。近世他家講學。膠執華嚴五教宗名。定判一經爲始爲終。大惑甚矣。其弊及今家三時教判。吾門學者鳴鼓攻之可矣。固餘經通頓漸二悟益者。無垢稱經中說序品時。八萬四千人皆發無上正學心。此是頓悟。又說。三萬二千人遠離垢得法眼淨。此是漸悟。又大般若第六分說。佛在鹿野轉四諦輪。無量衆生發聲聞心。無量衆生發獨覺心。無量衆生發阿耨菩提心。無量菩薩得無生法忍。住初地二地三地乃至十地。無量一生補處菩薩一時成佛（云云）又大品經第三（勸學品）說。欲學聲聞地。亦當應聞般若波羅蜜持讀誦。正憶念如說行。辟支佛地及菩薩地亦復如是。何以故。般若波羅蜜中廣說三乘。是中菩薩聲聞辟支佛當學（云云）由是應知。此經雖般若云第二時教。隨機初時教第三時教自可知。鹿苑轉法輪亦復如是。皆隨機名初時等。如提謂經說受記。不可必膠執定判。又涅槃經說。
　　【章】若依覺愛（至）故略不說。鈔云。六段文中。第六古今對叙結。此中有五。若依覺愛等下。初結一時教無證。若依對虬等下。二結五時亦無證。定有五時前後等者。對一時教無漸次次第。則此五時有次第故。爲有道理。然云五時。爲無證文。亦定判五。不識隨機有教時故爲妄所立。今總不依者總結不依。若依衆生等者。三擧今家頓漸簡古說頓漸。今家頓漸約理機故。同一會中爲有頓漸。不同古說定判。周記曰。若有一機。初悟生空。後悟法空。教被於彼名爲漸教。若有一機。頓悟二空。教被於彼即名頓教。時亦准是。要望機·理方名頓漸（云云）若不約機等者。四正簡定判妄說。周記曰。或立一時立五時等。名時增減。不約理及機。教時頓漸不成（云云）故唯識云等者。五遮難明一教被機通頓漸。周記曰。此即釋成。一教被機得爲頓漸。唯識論說阿陀那之教不爲凡愚開演。而不遮定姓聲聞。今有教示被此不定姓等。即得爲漸頓教也。言定姓者。定姓聲聞也。問。論言愚。此即趣寂。如何今取趣寂耶。答。趣寂之中有愚。遮說愚法。云趣寂者。不遮不愚。若不爾者。愚不愚二類何別。疏解愚即趣寂。亦同於此。若言定姓是大乘定姓者。理不可。所以爾者。阿陀那等教三爲被說。何所由說不遮耶。又云安姓大乘亦然。今唯識意明一教有頓漸故。定姓大乘即其頓故（已上周記）基辨云。唯識唯云等者。遮難明一教被機通頓漸。難云。若云一會教通頓漸者。何故深密·唯識說阿陀那識甚深細。我於凡愚不開演耶。通云。此唯彰說阿陀那識正所被機。定姓頓悟·不定姓爲對機。凡愚傍所被。故今云非遮不定及定姓。文云唯云之唯言。非簡持義。此顯勝義也。欲示勝正所被。云於凡愚不開演。凡謂無姓。愚謂定姓中愚法聲聞。又非遮定姓者。不遮不愚法聲聞定姓也。此依證果等者。周記曰。今立三時。但約得聖果。不約人天。若說人天。即有四時教。其二乘等者釋人天時。問。何故得知人天乘是聲聞方便。答。信解品云。以冷水灑面等。即其事也（玄賛六云。用二乘權巧三歸五戒之教以被其心。如冷水灑面。且令悔滅制伏十纒惑。暫息八難之苦得生人天。少漸厭苦復本所忻。名得醒悟。云云）。
　　【章】今依師授（至）任情取捨。鈔曰。述今文大段第四結此三時教判師傳。今依師授者。上來三時教判之說。非章主自作意悉是由大唐三藏和上所傳受義令知之。云今依師授也。

大乘法苑義林師子吼鈔卷二（尾）
大乘法苑義林章師子吼鈔卷第三（自第三門始至此門中擧異計外道終）

　　    南都藥師寺傳法相宗
              沙門釋基辨撰


　　【章】第三詮宗（至）說爲宗別。鈔曰。自下第三門。此門大分爲四。初叙立此門由。二辨古立宗別。三叙今家宗別。四總結。初中有三。初標牒此門。二釋詮宗二字。三釋各異二字。今則初·二·三也第三詮家各異者。初標牒科門也。秋篠曰。內外大小各有所宗。其宗非一。故云詮宗各異（云云）夫論宗已下。釋詮宗二字。論宗者即詮宗也。崇尊主義者。由俗典釋宗字也。漢書顏師古注曰。宗尊也。有德可尊也（云云）周易曰。同人于宗。注同于主也（云云）又崇者尊也。書經曰。崇信姦回（云云）由此等俗典。今云崇尊主義聖教所崇等下。明今正名宗義。謂取世俗崇尊主三義。今於聖教中所崇所尊所主之處。今名爲宗。故結云名爲宗故。又助釋宗者本也。聖教雖多言。其中有爲本源處。故今詮示其本源處故云詮宗。此即所尊所主之處爲本也。且如外道下。釋各異二字。謂內外大小所主所尊各各別異故云各異。
　　【章】然古大德（至）涅槃等是。鈔曰。二辨古立宗別。古大德等者。依法華玄賛云。此方先德總判經論有其四宗等（云云）又無垢賛曰。此方先德依現所有經論義旨。總立四宗（云云）併撿此等。今此云古大德指舊譯人師。一立性宗者。性謂體性。即法體恒有宗也。雜心等是者。成立三祕法皆有體。薩婆多部。是迦旃延雜心婆沙之類（已上無垢賛意）二破性宗者。無垢賛曰。諸法有相都無實性。破前立性。玄賛曰。成實論是。破法有體。唯有相故（云云）成實等是者。有部雜心論。但明人空不明法空。成實論第十三·十四文。盛辨人法二空立性空義。即是破實性故。云諸法無。實體破性宗。問。等言等取何論。答。於小乘論說一分二空文。如四阿含經等一分說二空文也。舍利弗毘曇論等亦辨二空。等此等經論也。三破相宗者。無垢賛曰。非但性空。諸法相狀亦非實有（云云）中百等是者。等言等取般若經及十二門論等。玄賛云。般若等是破法相狀亦成空故（云云）無垢賛云般若等經中百等是。四顯實宗者。明一切法眞實道理。隨其所應有空有有。顯眞實中道義也（玄賛無垢賛意）涅槃等是者。無垢賛云涅槃·華嚴·楞伽等是。玄賛云涅槃·華嚴·法華等是。由是等言自可知也。
　 【章】今即不爾（至）後陳小乘鈔曰。此下三叙今家立宗別。此中有四。初科文。二陳異宗中陳外道。三陳小乘。四辨大乘。今即初也今即不爾者。問。何故今家以古立四宗爲不爾耶。答。如無垢賛云。若其經論唯有爾許。可定四宗。只如舊阿含經云舍利弗入涅槃時。無色界天淚下如春細雨。大衆部經。何宗所攝。梵網六十二見經（幷）舍利弗阿毘曇。正量部教。三彌帝論。上座部論。如是等經論並非四宗。何得唯言總有四宗。今依新翻經論。總依諸教。教類有三（三時教也）以理標宗。宗乃有八（云云）（具如無垢賛玄賛中。爾此八宗但論內道）由有如是不攝盡經論故。云今即不爾也。餘處立八宗。但論內道。今章所論內外道大小乘總合論。故異宗與自主別立科也。於中分二等者。總分科也。陳異宗中下別分科也。
　　【章】陳外道者（至）第十卷說鈔曰。此下二陳異宗中陳外論。此中有四。初擧十六異論說處。二示總略頌。三別明十六異論宗。四總結。今即初也。九十五種者。涅槃經第十。一切大衆所問品。說九十五種外道。又華嚴經第十八同說。智度第七。分別·功德論第二婆沙六十六。及薩婆多論第五。廣明如彼。瑜伽第六七者。卷初紙已下也。顯揚第九·十亦爾。
　　【章】彼論皆云（至）十六異論鈔曰。二示總略頌。瑜伽·顯揚共同說。故云彼論皆云也。然檢現本。今此所擧顯揚論頌。瑜伽作許無因·斷空·最勝·淨·吉祥。按此頌中以執·見·計三字分別。十六之中初十是執。次三是見。後三是計。執·見·計俱以邪慧爲性。然如次寬·狹·中。邪慧俱心心所。共名爲執。故爲寬。計謂計度思慧。尋伺爲性是爲中。見最狹。俱邪慧。瑜伽計·見性同故。云計不云見。顯揚分寬·狹·中分別。至實意全無違。又此十六異論中。如計我論依薩見起。斷·常二論依邊見起。勝·淨二論依見·戒二取起。餘論皆依耶見起。邪見最寬。非唯謗無。見是邪慧。故就根本如是五見攝盡。
　　【章】一因中有（至）一切法生鈔曰。此下三別明十六異論宗。此中文有十六。即十六異論。今則第一異論也。雨衆外道執者。謂數論師之大弟子。十八部主。雨時生故名雨。彼之徒黨名衆（又云。彼門人多如雨際時雨故云雨衆。又云。彼十八部主名筏里沙。此名爲雨。雨際生故。云云）彼計。法略爲三。中爲四。廣爲二十五諦。除神我諦中間二十三諦名果。自性名因。果住因中。仍無別體。如金爲環。雖因果相殊。更無別體。名因有果。常有果性者。顯揚云因中當恒具有果性。瑜伽亦說常常時恒恒時。於諸因中具有果性。謂從前際來。因中常有果性故。云常常時。向後際去。亦恒有故。云恒恒時也。今文但云常。然有如是意。此常言不可易易視。如禾以穀等者。論曰。又諸世間欲求此果。唯取此因不取餘因。倫釋曰。如求酪取乳求瓶取泥。不取餘因。當知乳中先有酪性。泥中先有瓶果性（云云）瑜伽·顯揚說彼立四理計。今此所出其第二理。不爾應一切等者。論曰。若不爾者。應立一切是一切因。又因求一一果取一切因。又應從一切一切果生（云云）今章此中取第二。謂爲一酪果。應取一切法爲因。以諸因中俱無酪果性故。今云。上一切言謂一一果。瑜伽等中。破此第一異論有四箇量。
　　【章】從緣顯了（至）宣吐顯了鈔曰。二明第二異論。謂即僧佉等者。問。上所言雨衆外道。即是數論宗攝。如何第一·第二二論有差別作詮宗各異耶。答。古有四義一景師云。因中有果論中有二師。第一師立因中有果從緣而生。如上所說。故先難云。果先是有。復從緣生不應正理。第二師立因中有果但從緣顯。及聲顯論師。立諸法上皆有常住之聲。與所詮法合從緣顯之。今之所破（云云）（今謂。瑜伽論文所破此第二師）二基法師云。此義不然。以論云謂即因中有果者計故非兩師。因明亦言。如佛弟子對數論師立聲滅壞。名能別不成。數論者計有生者生必滅故。如何說有能別不成。故知前後同一師計。前言生者表是有義。或設遮故（云云）三周記初義云。數論宗中有十八部計執不同。如小乘等。四同後義云。或可。二宗取義有別。雨衆偏談有宗。數論擧勝顯理。是同互擧也（云云）此四義中。以基師爲優。能順論故。謂第一·第二前後同一師計。此中以第二爲根本計。第一末計。既云雨衆不云僧佉。第一異論言生者。是有義。非生滅義。故周記兩釋亦有理。瑜伽·顯揚共說。彼如是思。果先是有。復從因生。不應道理。然非不用功爲成於果。彼復何緣而作功用。豈非唯爲顯了果耶。彼作如是妄分別已立顯了論（云云）由此論文難因生立第二。故景師說亦爲有道理。故總合四釋言。則第一論立本不離末末亦不離本計作一異論。此中云因中常有果性爲宗肝要。其設生言。此示有義。非云生滅義。第二異論立從緣顯了即彼轉變無常義作一異論。以從緣顯了言爲宗肝要。若就計者言。則同一計。若就異論言。則爲各異也。以同一計擧兩處。如次下時外道出兩處。事我外道亦爾。瑜伽·顯揚共破有多比量。今擧一二。量云。汝宗之果應不顯。常有性故。猶如未顯。又云。汝宗之因體亦應爲障。體常有故。猶如於果。又云。汝宗果體說應不顯。即因體故。如自性因若非緣顯等者。立理申己見也。不作從緣顯了論。但作第一論。則不應道理。聲論者言下。叙聲顯論師立從緣顯。論說。當知聲相論者亦不應理。此中差別者。外聲論師起如是見。立如是論。聲相常住無生無滅。然由宣吐方得顯了。是故是論如顯了論。非應理說。數數宣吐者。示從緣義。謂從勸勇·作意·尋伺·思慧。由此等故。擊臍輪等風。乃至展轉擊咽喉唇舌等。勇銳無間之所發顯。此云由數數宣吐也。
　　【章】三去來實（至）今取外道鈔曰。三示第三異論。去來實有宗者。瑜伽·顯揚中。外道·小乘一處總釋。如薩婆多等。今此章但就外宗論。勝論外道者。十句論云。時如何謂是彼·此·俱·不俱·遲·速·詮緣因是爲時（云云）又云。此十句義幾是所知。幾非所知。一切是所知。亦即此詮因（云云）今云。去來者是時也。過去是彼時也。未來亦爾。而此·彼時。詮緣因。名爲時實。實者諸法體實。時即實有。故名時實。又此十句義能詮之因。此因實有。雖去來世。實有體性。故勝論宗云去來實有爲此宗也。及計時等者。按提婆論中。謂第十七外道時論師作如是說。時熟一切物熟。時散一切物散。是故我論中說。如被弓箭射時。不至不死。時到則小草獨即死。一切物時生時滅。是故時常。生一切物（云云）彼等立量云。去來定有。世所攝故。猶如現在。廣破如諸大乘論中。又百論疏下曰。釋時有二。一內二外。內外各二外中二者。一計時常是萬物了因。故智度論云時是不變因。時體是常。故名不變。了出萬物故稱爲因。又名不變者。物自去來。而時無改易。故名不變。衞世師九法中時。是主諦之一法。二者計時是生因能生萬物。亦名生滅因。謂由時故萬物滅也。內法二者。一數論明。因法假名時。離法無別時。二譬喩部別有時體。是非色非心（云云）此中取外二時今作第三異論也。
　　【章】四計我實（至）薩埵覺等。鈔曰。四示第四異論計我實有宗者。提婆論中說。第十二外道摩陀羅論師也。亦云事我外道。彼計。別有一我。實有一物。能生萬物。謂獸主等者。謂有外道名播輯鉢多。翻爲獸主。俱舍（三十）云牛主。如一瞿聲別目於牛通名於獸。但言牛主。未善方言。非但與牛而爲主故。如伏犧等（已上成唯識疏意）獸主外道計。我量極小如極微量。有自在用。小輕利故。潜轉身中能作事業爲能作者。一切外道等者。一切外道離蘊我皆此中攝。如數論神我·勝論我實·尼犍子我等。故開發曰。勝論等一切外道皆作此計（云云）是故云獸主等。等言等一切外道離蘊我也。有我薩埵等者。瑜伽·顯揚擧我六名。一我。二薩埵。三命者。四生者。五養育者。六數取趣。今等五·六。然瑜伽八十三（十五丁左）說有八名。今此六加意生及摩納縛迦爲八。若依大般若（四百十一）合說有十三。加士夫·作者·受者·知者·見者。又說十五。加使者·作者·及使受者。又般若第七說有十七。前十五中加起者·使者。又說十九。前十七中加使知者·使見者。若依世親金剛般若論。但有四種。約三世總別。我（總）衆生（過去）命者（現在）壽者（未來）具釋如樞要上本。有我者。我謂主宰。即我我所見。現前行故。擧有能緣以顯所緣我體有。有薩埵者。此云有情。謂諸賢聖如實了知唯有此法更無餘故。顯有法性更無餘物。情是性義。或復於彼有愛著故。愛者是情義。能生愛故名爲有情。此准瑜伽釋。若依世間釋。情謂情識。我有情識故名有情。有命者者。色心相續名之爲命。者是主義。我有此命故名命者。有情愛故名有薩埵也。生者等者。謂具出現起等十事故名生者。具如樞要釋。由起五覺等者。周記曰。謂我見色。我聞色等是（云云）開發曰。謂若無我。見身色時。即應於身唯起色覺。不應起於有情之覺。如是（乃至）於心境界識隨轉已。唯應起於心覺。不應起於薩埵之覺。既於五蘊各別見已。不起蘊覺。起有情愛情覺。故知決定實有我也。又無我者。不應起覺。我能見色。或復起心。我不當見。如是（乃至）謂我以身當觸諸觸。或復起心我不當觸。又於善業我當造作。或復止惡。不善亦爾。如是等事。皆由我覺行爲先導。故定有我（云云）今按。此開發釋。由瑜伽論文。今章文云五覺。色等五蘊覺。及色聲香味觸五覺。唯前文應知。謂見色時等者。擧五覺中一。令例准知。等言等取餘四覺時。然瑜伽·顯揚先不思量我有情覺。卒爾而起有情之覺。與由先已思我當作等而有作業之二上。立起五覺令知有實我。併讀應知而已。破此異論如瑜伽·顯揚·及成唯識等。此師本計離蘊有我故。計所見色等爲我覺是顛倒覺。若彼異蘊計有我者。我有形量等。不應道理。彼離蘊我或如指量。或如芥子。故有形量（獸主遍出無漸等類也）此難我有色不成。總立量云。離蘊之我應無形量等五。許離蘊故。如兎角等。
　　【章】五諸法皆（至）亦是此攝。鈔曰。五示第五異論。伊師迦計者。下章云。僧佉喩名（云云）謂喩常見云伊師迦。非計執人之名。伽抄曰。伊師迦者。西方二釋。一近王舍城有伊師迦山。大而且固。譬我高大常住堅固。或復有草名伊師迦。其性貞實曾無衰落。譬我常住。按涅槃經云。七法不可毀害。如伊師迦草（云云）瑜伽·顯揚中。說積聚而住如伊師迦。此即譬常住堅固也。然今章及開發中云伊師迦計。似計執人。西方呼常見人云伊師迦故。今以譬示計執人。故云伊師迦等作如是計。亦云伊師迦計。雖似違論。意味無違。我及世間等者。伽抄曰。世間有二。一五蘊世間。二國土世間。數論師計二皆常住。或隨其所應。餘師所計。我者自我。世間者他我。下諸常見皆依此計。皆是常住者。瑜伽·顯揚作皆實常住。即論釋皆實常住云。非作所作。非化所化。不可損害。積聚而住。如伊師迦（云云）伽抄釋云。作者有二。一自作。謂宿作因。二他作。謂空·時·方·我·本際等作。此非二作者作。名非作所作。亦非自在天及梵王等諸變化者之所變化。名非化所化。此依八十七卷釋。由性常故。不可損害。如山地等積聚而住（云云）即計全常等者。瑜伽·顯揚說。謂計前際說一切常者。說一分常者。及計後際說有想者。說無想者。說非想非非想者。後有計諸極微是常住者。作如是計（云云）抄釋曰。六十二見中。四十見是常見。謂四一切常。四一分常。有想十六。無想八。俱非八。諸論幷計極微體性常住。勝論順世皆有此計。具釋全常分常等。如下六十二見章。破此等異執。如瑜伽·顯揚·成唯識等。
　　【章】六諸因宿作（至）不復有漏鈔曰。六示第六異論。諸因宿作者。何云諸因。謂彼家經說。凡諸世間所有士夫補特伽羅所受。皆由宿作爲因（云云）由是應知。諸世間所受果之因云諸因也。謂離繫親子等者。瑜伽·顯揚云無繫外道。謂尼虔子。今言昵犍陀弗呾囉。翻爲離繫子。苦行修勝因。名爲離繫。露形苦行離諸繫縛。本師稱離繫。亦云親。彼門徒末部。名之爲子。本末合呼云親子。亦云無漸等者。成唯識疏（一末八十九丁）云。亦云無漸。即無羞也。露形少羞恥。彼言離三界繫縛。佛法毀其露形無漸羞。名曰無漸。西方外道裸形無衣者多。故云裸形外道。則餘亦通（破涅槃論中。有爲二師處已上三十疏一本末說）謂現所受苦等者。凡諸世間所有士夫補特伽羅現所受苦也。皆宿作爲因者。論云。謂由宿惡爲因。若現精進便吐舊業者。周記曰。由現在時能引苦行。助捨宿業。不更常屈。由今作以爲因故。害彼宿業不令感果便吐者棄捨之義。以其宿業有多種故。故現在行能修治故（云云）由不作因等者謂不作不善業云不作因。伽抄曰。謂宿惡業苦行便吐。現新惡業由不作因之所害令不起。新舊二業既盡。後無有漏。問。若現精進吐舊業者。何故名宿作因耶。答。彼人但據感報正因必是宿業。故名宿作。復說由現苦行能吐宿惡也。如是於後等者。論曰。謂一向是善性故。說後無漏。由無漏故業盡者。謂諸惡業盡。由業盡故苦果盡者。爲宿因所作及現法方便所招苦惱。由苦盡故得證苦邊者。謂證餘生相續苦盡。此即無繫外道計也。又百論疏曰。勒沙婆者。此云苦行仙。其人計身有苦樂二分。若現世併受苦盡而樂法自出。所說之經名尼犍子。有十萬偈（如方便心論。有五智六障四濁。以爲經宗。五智者。謂聞智·思智自覺智·慧智·義智。六障者。一不見障。二苦受障。三愚癡障。四命障。五姓障。六名障。四濁者。一嗔。二慢。三貪。四諂也。而開因中亦有果亦無。果。說一亦異以爲經宗。故名世尊）婆沙云。尼乾子計內外物有命根。故不斷生草。不飮冷水（云云）又百論疏曰。尼犍子此云無結。依經修行離煩惱結。故以爲名。亦名那耶修摩。舊云尼犍子。經說有十六諦。聞慧生八（一天文地理。二算數。三醫方。四呪術。及四韋陀。故云八也）次修慧生八（修六天行爲六。及事星宿天行爲第七。修長仙行爲八也）問。何因緣故尼犍子作宿作因計耶。答。瑜伽·顯揚說。彼見世間。雖具正方便。而招於苦。雖具邪方便。而致於樂。彼如是思。若由現法士夫作用爲彼因者。彼應顛倒。由彼所見非顛倒故。是故彼皆以宿作爲因。由此理故。彼起如是見立如是論（云云）問。如是宿作因如何破耶。答。應難彼云。若用宿作爲因者。汝先所說由勒精進吐舊業故。現在新業由不作因之所害故。如是於彼不復有漏。不應道理若用現法方便爲因者。皆由宿作爲因。不應道理（云云）新亦作惡。非唯宿作。量云。現在惡因於此身有能招苦。惡因攝故。如宿惡因。問。若爾。如實因相如何。答。或有諸苦。唯有宿作爲因（自業增上力故。生諸惡趣或生貧家等）或復有苦。雜因所生（如因邪事王。因先善業得事王君。邪事爲因而返招苦。二業果熟故名雜因。又如商賈等業。因先善業。應獲富財。誑語諂逗遂獲珍寶。二業俱熟。是名雜因。如是由先獲財善業。今者應熟。假現農業。或假劫盜。或假屠害。便獲富樂。名雜業。有雖商賈等乃至屠害。不獲財富者。先無善福可獲果故）如新所造引餘有業者。即是一切順現受業。養父母等（乃至）工巧業處現獲珍財。皆順現業（已上伽抄）。
　　【章】七自在等（至）我等爲因。鈔曰。七示第七異論。自在等因者。自在者。事大自在天外道計。等言等取自然·大梵·時·方·虛空·我等。此等皆事自然者事大梵等。因言諸世間士夫取受苦樂果等諸法。從此等一因生計也。或事自在天者。計一切法從自在一因生等謂不平等因者計者。或釋。因一多果故。以因果不平等云不平等因者也。義演云。彼外道以自在天。與一切世間萬物爲平等因。而能生諸法。然佛法家毀責因一多果。以云不平等因也（云云）以後義爲好。如莫醯伊濕等者。成唯識疏（一末）曰。若言莫（入聲）醯伊濕伐羅。是大自在天者。若長言摩（平聲）醯伊濕伐羅。是事大自在天者。如言佛陀是覺者。若言抱徒憨是事佛者。今破事大自在天者執（云云）今云。今亦雖應云摩醯。上句既云隨其所事即以爲名故。但取自在爲名。不云事自在。今非唯自在。合取一切一因生計爲此異論。故於唯自在不云事總上句中。標牒云隨其所事也。等言等取大梵等。或執諸法者。瑜伽·顯揚俱說。凡諸世間所有士夫補特伽羅所受彼一切。或以自在變化等。由是此諸法言通所受苦樂果等也。大自在天變化者。提婆論說。作如是說。果是那羅延所作。梵天是因。摩醯首羅一體三分。謂梵天·那羅延·摩醯首羅地是依處。地主是摩醯首羅。於三界中所有一切命非命物。皆是摩醯首羅天生。彼身者。虛空是頭。大地是身水是尿。山是糞。一切衆生是腹中虫。風是氣。火是煗。罪福是業。是八種是摩醯首羅身。自在天是生滅因。一切從自在天生。從自在天滅。名爲涅槃。故自在天常生一切物。涅槃因也（云云）倫記二曰。彼計。自在天有三身（是提婆破涅槃論說）一法身。遍於虛空（謂此天法身遍常。身如空量。無別居處）二應身。唯在彼天（如佛法立報身）三變化身。隨六道起（開隨六道教化衆生。然多住雪山北面。或在南海末刺耶山頂。云云）彼所計就法身而談。或丈夫變化者。論曰。或餘丈夫變化爲因（云云）周記曰。章世間丈夫等者。執有丈夫能與一切諸法爲因。與大自在天等相似（云云）倫記二曰。丈夫神我也（云云）或大梵變化者。提婆論說。言大梵者。圍陀論師說從那羅延天臍中生大蓮花。從於蓮花生梵天祖翁。彼梵天作一切命無命物。從梵天口生婆羅門。而譬中生剎利。兩髀中生毘舍。從兩脚生首陀。一切大地是修福德戒場。生一切花草以爲供養。化作山野禽獸·人中猪羊類等。於戒場殺害供養梵天。得生彼處。名涅槃（云云）又是本際外道計。提婆論第二十外道本生安荼論師。彼說。本無日月星辰虛空及地。唯有火水。時大安荼生。如雞子。周匝金色。時熟破爲二段。一段在上作天。一段在下作地。彼二中間生梵天。名一切衆生祖翁。作一切有命無命物。如是等物散沒彼處。名涅槃（云云）或時方空我等者。此中時外道如前。何故兩處擧之耶。謂前約去來時實有。今約一因生邊。又方者。提婆論說。方論師作如是說。最初生諸方。從諸方生世間人。從人生天地。天地滅沒還入彼方。名爲涅槃。是故方常（云云）又空者。提婆論說。彼計。虛空是萬物因。最初生虛空。虛空生風。風生火。火生烟。烟生水。水即凍凌堅作地。地生種種藥草。藥草生五穀。五穀生命。是故我論說。命是食。後時還沒虛空名涅槃。虛空是常名涅槃因（云云）又我者。如前事我。等者等自然等。自然外道計。如剌荊針無人作。孔雀等類種種晝色皆無人作。自然而有。爲因者。從此等隨一因能生諸法。問。何因緣故起如是見耶。答。見諸世間。於因果中不隨意轉故。作此計。謂見有情。欲修淨因。不遂本心反更爲惡欲生善趣。反墮惡道。意求受樂。反受諸苦。既不隨意與受相違。故知別有作者生者（已上開發瑜伽取意）問。如是計執如何破耶。答。瑜伽·顯揚·廣百論中廣破。復成唯識論同破。量云大自在天決定非常。是能生故。如地水等。又量云。汝言無欲及緣起時。欲緣應起。許自在天體恒有故。如餘起時。此餘一因生計亦同此破。
　　【章】八害爲正（至）皆得生天鈔曰。八示第八異論。以殺害爲正法計。故云害爲正法宗。謂淨競劫等者。論曰。然於諍競惡劫起時。諸婆羅門違越古昔婆羅門法。爲欲食肉。妄起此計（云云）周記曰。諍競劫起者。成劫之末住劫之初名諍競也。文意說。此之大地名爲福場。欲以吐捨。由依此場爲祀初故。故能所害及助伴等能生天等故（云云）若爲祀祠等者。論曰。若於彼祠中呪術爲先害諸生命。若能祀者若所害者若諸助伴。彼一切皆得生天（云云）破曰。汝說呪述體是善者。善法則應自感受果。何顯待殺生後待呪術轉殺非法。以爲正法方感樂果。不應道理。
　　【章】九邊無邊（至）俱不俱等鈔曰。九第九異論也。依止靜慮宿住通後方起此見。於彼世間住有邊想。住無邊想。住世間亦有邊亦無邊。住世間非有邊非無邊。此中住有邊想者。但觀壞劫間斷之時。不見後成便起邊想。次住無邊想者。若見成劫不見壞時。起無邊想。次住亦有邊亦無邊者。若依十方周遍廣求時。於上下處所見極邊際。起亦有邊想。傍運神通至一二千界。不至三千。謂其無邊。起亦無邊想。由異生類神境智通不越三千故也。若爲治此執。但依異文義無差別。則於世間起非有邊非無邊想。此准瑜伽第七·顯揚第十釋。若由八十七說。與是稍異。彼云。若時憶念成劫。生三妄想。若一向憶上下邊際。住有邊想。若一向憶傍無邊際。住無邊想。若下上及傍二俱雙憶。起亦有邊亦無邊。若時憶念壞劫分位。起非有邊非無邊想。諸器世間無所得故。成唯識疏·對法疏等。由此八十七說。各擧一執。亦不相違。俱不俱等者。亦有邊亦無邊云俱。非句云不俱也。如瑜伽·顯揚具破。如下六十一。見章具辨。
　　【章】十不死矯（至）無亂外道鈔曰。第十異論不死矯亂者。外道自言。我師所事天常。名爲不死。已見諦理得無漏定。名爲不死。故一不字以通二處。又雖自謂不死無亂。而實未得。若人問不死法時。以不解故。於不死法假託餘事。矯亂避之。故名矯亂。彼言。我之所事不死淨天教命於我。若有來問不應正答。答則生過。但應隨問而生異答。若得答不死天無亂問。故得生彼天。今毀之言。名爲矯亂。此有四計。一者念。我不知善惡。人問我。我不得答。我若答。輕笑我無知。故我不應說天祕密。二者行諂曲者作是思惟。我淨天之祕密。皆非許記別。如前說。三者懷恐怖而無記別。懷恐怖故。如前說。四有愚昧專修正行不能矯言。但作是念。有問我。我當返詰。隨我所問。我當一切隨言無減。而即順之。具如三十論疏（六末）等由瑜伽而釋不死無亂外道者。外道自言。由答不死無亂問。後得生彼天。今毀之言。名爲矯亂。自稱云不亂。毀云矯亂也。此四依怖妄語邪見無知愚鈍得起。又四皆緣先所聞教。皆前際攝（已上對法疏·三十論疏）如下六十二見章。
　　【章】十一諸法（至）無因而起鈔曰。第十一異論也。有二無因論。一從無想天沒來生此問得宿住通。不能憶彼出心已前所有諸位。彼便執。我本無而起。諸法如我亦應一切本無而生。便執我及世間無因而起（已上婆沙百九十五·三十論疏·對法疏等。就無想天沒依靜慮得宿住通者而釋如是。又倫記中景云。依靜慮及宿住隨念。過去空劫一切皆無。後忽然有。起無因見）二由尋伺不憶前身。作如是執。無因而起（此即瑜伽第七說。論曰。或復有時見諸因緣空無果報。謂見世間。無有因緣。或時欻爾大風卒起。於一時間寂然止息。或時忽爾暴河彌漫。於一時間頓則空竭。或欝爾果大敷榮於一時間颯然衰顇。由如是故起無因見。云云。對法疏等擧此二。唯識說二無因識故。又瑜伽八十七亦說二無因也。如下六十二見章）今云諸法無因故。以二無因不論是。則唯無想難云諸法。有後妄尋伺起無因故。令一切無因。我及世間之言亦攝一切盡。
　　【章】十二七事（至）七事斷滅鈔曰。第十二異論。成唯識等所言七斷論。謂欲界人天爲二。色天合爲一。四無色爲四。故有七斷滅。瑜伽·顯揚說。我有麁色。四大所造之身任持未壞。爾時有病有癰有箭。若我死後斷壞無有。爾時我善斷滅。如欲界諸天。色界諸天。若無色界。空無邊處所攝。乃至非想非非想處所攝。廣說如經。謂說七種斷見論者作如是計（周云。除地獄等。彼等是麁故。云云）對法抄三曰。七斷滅論者。一我有色。麁四大種所造爲性。死後斷滅畢竟無有。見身死後有而無故。若自若他之我。皆以麁大種所造。死後斷滅。現在此身亦得。後生他身亦得。後皆准之（婆沙二百云。彼見此生受胎爲初。死後爲後。便作是念。我受胎時本無而有。若至死位有已還無。名善斷滅）二我欲界天死後斷滅（婆沙曰。我欲界天死後斷滅。畢竟無有。彼作是念。我既不因產門而生。本無而有。有已還無如彗星等）三我色界天死後斷滅（同云。我色界天死後斷滅。畢竟無有。彼作是念。我既不因產門而生。本無而有。由等至力有已還無。又云。此第三斷見皆緣已離初靜廣染有情。而起彼斷見已得定。未得離初靜慮染所起天眼。唯見下地起斷見也）四我空無邊處死後斷滅。五我識無邊處死後斷滅。六我無所有處死後斷滅。七我非想非非想處斷滅（婆沙云。有執空無邊處爲生死頂。乃至有執非想非非想處爲生死頂）此中。後四執彼彼他爲生死頂故（云云）彼計。今自死滅之時業隨身滅後若有身。應不作因得果起。果若起者。便有不作而得果失（已上伽抄）破此計曰。彼計蘊無常故。既計無常展轉生起。明非斷滅。量曰。未得阿羅漢諸死後蘊皆不斷滅。計無常故。如前生位。
　　【章】十三因果（至）一切皆空鈔曰。第十三異論也。皆空者。皆謂一切。空謂撥無。因果者。謗無因行即因空也。謗無果異熟即果空也。故云因果皆空宗。諸邪見外道計者。總起撥無邪見通內外道。謂般若等密說空教。似都無而非一向空。不能解故。將爲顯了撥一切空。又於法相不如理思故。便撥無諸法。此即內道邪見。外道邪見如今所論。瑜伽·顯揚通內外道明此異論。今但明其中外道。故簡云邪見外道計。邪見數非一故云諸。又成唯識六及五十八。說邪見差別。執前際二無因論。四有邊等論。四不死矯亂論。及計後際五現涅槃論。如是邪見攝十五見。今此所明不然。除此等十五見所餘撥無諸見。此見相寬。如增上緣。餘所不攝皆此攝故。一者名寬。不正名邪。一切不正見皆此所攝。二者義寬。諸邪解者皆入此攝。成唯識等就此義寬攝也。如下六十二見章。無愛養等者。總擧邪見。周記云。此計執云。我身不由父母等之所愛養（云云）即謗無父母云無愛養。等言等取無施與·無祠祀·無實事。見行善等者。釋因果空名。撥無因果。行謂是因。趣謂是果。或總誹等者。釋皆空名。今此文略。具明外道邪見有六。一無施與·愛養·祠祀二無妙行及果異熟。三無彼世間無此世間。四無母無父。五無化生有情。六無世間眞阿羅漢（初無施無愛無祠有三解。一云。如布絕經說。無施者汎明布施。無愛養者對悲田。無祠者對教田。二云。無施者謂敬田。無愛者悲田。無祠者不現前境。三云。無施者對非親。無愛者對已親。無祠者不現前境。又對法論中。此撥無見爲四。一謗因。謂無施·無愛·無祠。即無妙行。二謗果。謂無善惡異熟果。三謗作用有三。一世間。二父。三他生等。四謗異事。謂無有學無學眞福田也）具釋如對法抄。問。何因緣故起皆空見立誹撥論。答。撥布施者。謂由世間靜慮及爲性尋思。見世施主一期壽命恒行布施無斷絕。從此命終生下賤家貧窮匱乏。彼作是思。定無施與撥愛養者。依世間靜慮見母命終已生而爲女。女命終已還作其母。父終爲子。子還作父。彼見父母不決定已。作如是思。世間畢竟無父無母。撥無祠祀者。無以財食供養三寶所生妙行。又無殺人畜祀天等惡行（無惡行以妙行。然撥無故是邪見）此等雖次撥妙行中攝。撥無敬田過失重故別擧。次撥妙行及果異熟者。謂依世間靜慮。見有一人一期壽中恒行妙行。彼命終已墮於惡趣生諸那落迦。又有一人一期壽中恒行惡行。彼命終已往善趣生於天上樂世界中。彼作是思。定無妙行及與惡行。亦無妙行惡行二業果熟。此即撥無因果也。三無彼世間無此世間者。謂由世間靜慮。見有一人。剎帝利種命終之後。生婆羅門·吠舍·戍陀羅諸種姓中。或婆羅門命終之後。生剎帝利·吠舍·戍陀羅種姓中。吠舍·戍陀羅等亦復如是。彼作是思。定無此世剎帝利等。從彼世間剎那剎等種姓中來。亦無彼世剎帝利等。從此世間剎帝利等種姓中去。此等故無此世亦無彼世。四無父無母者。如前無愛養因緣。撥無悲田故過失重。亦別擧示。五無化生有情者。謂由世間靜慮。復見人身。此身命終或生無想。或生無色。或入涅槃。求彼生處不能得見。彼作是思。決定無有化生衆生。以彼處所不可知故。六無世間眞阿羅漢者。謂或於自身起阿羅漢增上慢已。臨命終時遂見生相。彼作是念。世間必無眞阿羅漢。廣破此等惡見如瑜伽·顯揚中。
　　【章】十四妄計（至）非梵王子鈔曰。第十四異論也。謂妄憍種姓論以立宗也鬪諍劫等者。成劫末住劫初。此時存在婆羅門名爲鬪諍劫諸婆羅門。是最勝種者。論曰。婆羅門是最勝種類。剎帝剎等是下劣種類。婆羅門是白淨色類。餘種是黑穢色類。婆羅門種可得清淨。非餘種類（可得清淨者。修行潔戒可得淨故）腹口所生者。彼執。大梵腹臍。臍中生蓮華。華生梵天。梵天口生婆羅門。臂生剎帝利。髀生吠舍。跟生首陀。故婆羅門是最勝姓。餘三下劣。婆羅門從梵所出。梵所變化。梵王體胤。餘姓非梵王子。問。何因緣故起如是見立姓勝論耶。答。以見世間眞婆羅門性具戒故（謂見內出家眞淨梵行諸律師等眞波羅門。云性具戒也）有貪名利及恭敬故（謂彼見眞淨律師眞婆羅門。而貪名利恭敬方便自顯自德驕故。是妄計也）作如是計也。
　　【章】十五妄計（至）亦復如是鈔曰。第十五異論。此中有三類清淨妄計。一者五現涅槃第一清淨。二者水等清淨。三者戒等清淨。此中清淨者。我解脫名清淨。現法涅槃外道者。即今此所云於諸天微妙五欲堅著受用。是即名得現法涅槃是也。是略擧也。若具言。則名爲五現法涅槃。一見現在受人天五欲樂。便謂得涅槃。二厭五欲現住初定。以爲涅槃。引在身中。名爲得樂。見他現在住定亦爾。下皆准知。三厭尋伺故。現住第二定。以爲涅槃。四厭尋伺喜故。現住第三定。以爲涅槃。五厭諸欲及入出息。現住第四定。以爲涅槃（此對法抄等意。由瑜伽顯揚釋）二水等清淨外道者。論曰。若有衆生於孫陀利迦河沐浴支體。所有諸惡皆悉除滅。如於孫陀利迦河。如是於婆湖陀河·伽耶河·薩伐底河·殑伽河等中沐浴支體。應知亦爾。第一清淨。又西域記四曰。閻牟那河東。行八百餘里。至殑伽河。河源廣三·四里。東南流入海處。廣十餘里。水色滄浪。波流浩。靈怪雖多。不爲物害。其味甘美。細沙隨流。彼俗書記謂之福水。罪咎雖積。沐浴便除。輕命自沈。生天受福。死而投骸。不墮惡趣。揚波激流亡魂獲濟。提婆菩薩破此執教誨。如彼記（云云）又（第二）曰。至於年耆壽耄。死期將至。嬰累沈痾。生涯恐極。厭離塵俗。願棄人間。輕鄙生死希遠世路。於是親故知友。奏樂餞會。泛舟鼓棹。濟殑伽河。中流自溺謂得生天。十有其一（云云）又（第五）曰大施場東合流口。日數百人自溺而死。彼俗以爲。欲求生天。當於此處絕粒自沈沐浴中流。罪垢消滅。是以異國遠方相趨萃止。七日斷食然後絕命（云云）又百論疏曰。外道謂恒問是吉河。入中洗者便得罪滅。彼見上古聖人入中洗浴便成故。就朝暝及日中。三時洗也（云云）乃至廣說者。瑜伽論中雖說水等清淨。今略中故云乃至廣說。如次前引。持牛狗戒等者。外道持彼彼戒求道。無利戒禁。謂持此等戒得第一清淨。即戒等清淨。論曰。復有外道計。持狗戒以爲清淨。或持牛戒。或持油墨戒。或持露形戒。或持塗灰戒。或持自苦戒。或持糞穢戒等計爲清淨（云云）此中持狗戒者。作狗聲食穢物以爲狗法。如是持戒生天。又持牛戒者。如俱舍論說。合眼低頭食草以爲牛法。彼見牛死得生天上。即尋此牛。八萬劫來猶受牛身。名達爾前有於天因。謂牛死得生天。是故相與持於牛戒。持油墨戒者。略纂曰。以油和墨塗身爲戒（云云）持露形戒者。諸離繫外道戒。恩傳四曰。離繫之徒則露質標奇拔髮爲德。皮裂足皴狀如臨河之朽樹（云云）離繫清淨如上已明。持塗灰戒者。事自在天餔多之輩。以灰塗體用爲修道。遍計身艾白。猶寢竈之猫狸。中印度惡醯掣呾邏國。此輩尤多（恩傳四。西哉記四）持自苦戒者。如十種苦行。以常立爲道。自隊高巖求道。以赴火爲道等。西域記五曰。中印度鉢羅耶伽國大都城。在殑伽河南。閻牟那河北。其合流口。諸外道修苦行者。於河中立高柱。日將旦也。便即昇之。一手一足執柱端躡傍𣏾。一手一足虛懸外申。臨空不屈。延頸張目。視日右轉。逮于晡暮方乃下焉。若此者其徒數十。冀此勤苦出離生死。或數十年未甞懈怠（云云）持糞穢戒者。恩傳四曰。徵伽之流披服糞衣飮噉便穢。腥臊臭惡。譬如溷中狂豕（云云）問。何因緣故。起如是計耶。答。周記曰。謂此外道得宿命智。曾見有人溺有河水。又牛食於草。狗食不淨等。以宿命智觀見。此等死後皆得生天。遂於水中者。上眞專持以爲戒定。問。五現法涅槃計。何因緣故起耶。答。論曰。彼謂得諸縱任自在（此是總明諸自在者）一欲自在。即天妙欲故。境隨意用故。二觀行自在。即前觀自在。謂四靜慮自在。今名五現法涅槃也。具破如瑜伽等中。
　　【章】十六妄計（至）日月星等鈔曰。第十六異論。妄計吉祥者。供養日月星辰最爲吉祥故名。歴算外道者。論曰。曆算者作如是計（云云）若日月薄蝕等者。謂若世間日月薄蝕。星宿失度。所欲爲事皆不成就。若彼隨順。所欲皆成。由是應勤供養日月及諸星宿。若能如是。最爲吉祥。應勤供養等者。論曰。精勤供養日月星等。祠火誦呪安置茅草。滿甕頻螺果及餉佉等。問。何因緣故起如是計耶。答。有獲得有漏靜慮。世間同謂是阿羅漢。有求當樂。便往請問。然彼不知業果之相應緣生理。但答彼云。汝等應勤供養日月（已上論取意由開發。薄蝕者。周記云。常明日氣往囘之薄虧毀曰蝕。釋名云。日月即虧曰蝕。稍毀虧也。如虫食草木葉也）倫記曰外道無知。忽見衆生苦樂報熱。遇當如是日月薄蝕星度如此行時。即言日月等作。（云云）
　　【章】乃至廣如（至）陳外道也鈔曰。陳外論中第四總結成。彼論者。瑜伽六·七·顯揚九·十如彼廣說（廣百論十二應併考）。
　　【章】陳小乘者（至）莫過十一鈔曰。自下辨今家立宗別中。第三陳小乘。此中有五段文。初總束出數。二破古師說。三擧新譯家。四結陳小乘。五總結異宗。今即初也。問。何故部有二十。總束則宗爲十一耶。答。部者部黨。約人分部。故無黨則不名部。雖分部黨。末部同根本故。其所主義有不違者。故總束同所主者。合爲十一也。開發云。義類同故合爲十一。
　　【章】古來相傳（至）亦在其中鈔曰。二破古師說此中有三。初難部執異論。二難文殊問經譯家。三結文。此即初也。古來相傳者。眞諦三藏云聞相傳說有十八部。部執論疏記之。宗輪疏亦載之爲錯。十八部等者。古有十八部論。復有經說金杖爲十八段。故眞諦三藏欲合根本成十八部故。遂略大衆一部。復減西山住部。若取大衆一部便成十九部。故部執論疏躇躊此成十九。強欲爲十八。合出家外道大天所分支提·北山二爲十八部。如是不悟部之本末多少。遂減去大衆·西山二部但爲十八。此眞諦部說異論所翻。宗輪疏中難之爲錯。章主意但除根本上座·大衆二。就末部有十八。若幷根本即有二十。故佛懸記（文殊問經）云。十八及二是謂二十（云云）由此等義。眞諦所聞古來相傳十八部說。今爲錯失也。依古眞諦法師等下。難眞諦三藏由古相傳翻爲十八。叙錯失由。部成十九者。總難眞諦法師。大衆分出下。具叙如眞諦譯部應成十九由。分出七者。如新翻則自根本大衆部流出八部。幷本有九。然如眞諦。略西山住部故分出但有七。故幷本有八。眞諦錯也。大衆瓶本應成九部等者。擧新翻成九難。遂脫西山住部者。是正擧眞諦所翻誤也。上坐部等者宗輪疏此意難言。若意欲得有十八部者。何故上坐部中幷本合說乃有十一。大衆部中但說末分有七。不論根本大衆。今應立理言。若如眞諦所欲。則豈大衆部非十八攝。若言上座部亦根本故不入十八部數。則恐離雪山別有上座耶。舊論既云分爲二部。一說有。二雪山。是故以雪山·上座異名同體。以上座爲入十八數。何故嫌入根本大衆。但取本上座入十八數耶（已上宗輪疏意）今難意由是解。義意自知。
　　【章】文珠問經（至）乃有十二鈔曰。二正文珠問經譯宗。此經有二卷。隋閻那崛多譯。或云梁扶南僧伽婆羅譯。今云。文珠所說般若經。僧伽婆羅譯。恐以是濫文殊問經歟。然少不同者。文珠問經云佛說合分成二十部。此是非誤。云大衆部但合本末爲八。上座部總本末爲十二。是翻譯家錯也。若如新譯。則說大衆德總九。上座總十一。舊翻違之。是故錯云也。不云十八部說二十部故非大錯也。少錯故云小不同。彼經偈言下。擧經文示譯家失。宗輪疏中指示此非云。以何知非。上坐部中離上坐外別說雪山部。今新舊部執皆言上坐亦名雪山。不可離雪山部外別有上坐部。故文珠問經譯家。上座部總爲十二非也。其上座部中已言十二。其大衆部乃總言八。於大衆部末計四時分中。略去無說假部。又應云西山住部。云東山住部。即結謬云。不悟上坐與雪山同。分爲二部。復略去大衆部中所分說假部一也。體毘履者。此翻云上座。是謂二十部等者。大衆分出七。上座分出十一。合十八。此合大衆·上坐本二云二十部。皆從大乘等三句。同文擧來雖說二十等下。擧新翻論對破。雖說等四句。釋然少不同。此經譯家說本末合有二十。故非如偏出本強減末爲十八大錯失。但於分出增減過故。前云少不同。宗輪論說下。擧新譯本末合二十部。然文珠問經下。正對破示譯家謬。
　　【章】故知皆是翻譯家誤。鈔曰。三總結古說錯。故知者。承上皆是指上所云眞諦及闍崛多兩家也。
　　【章】今依新翻（至）爲十一類鈔曰。此下陳小乘中。三擧新譯家說。此中有十二。初標牒。二第一類。三第二類四第三類。五第四。六第五。七第六。八第七。九第八。十第九。十一第十。十二第十一。今即初也。爲十一類者。如先已辨。問。撿法華·無垢稱兩賛初。云以類准宗。宗乃有八。擧八類宗。其中初六小乘。後二大乘。由是則小乘有唯六宗別。與今章所云以十一類爲宗如何有別。答。兩賛中約諸法有無假實。分類立宗。故但小乘宗有六。今此章中。由宗輪論分·部執別。彼疏明宗義本末同異科云。雖有二十部不同。合爲十一段。以一說部·說出世部·雞胤三部。共大衆部合叙。西山·北山二部。共制多山合叙。法上·堅胃·正量·密林四部。共犢子部合叙。故有十一段也。（云云）
　　【章】一者大衆（至）大義如是鈔曰。二明第一類四部宗說者。問。此四部宗類同故爲第一類。則何故以何義別分此四部耶。答。如此四部。其所說義全同根本大衆部。故此章爲類同。然如一說部。以其所說皆爲假名。如說出世部。立有無漏假實。如鷄胤部。以對法爲證立是。由是雖所說同。作部差別一切如來無有漏法者。宗輪疏釋曰。約法爲論。十八界等在佛身時。皆名無漏（非如薩婆多等云前十五界唯名有漏。與大乘云佛十八界唯無漏全同。然無漏體與大乘別也）非漏（貪等）相應。非漏（有漏善）所縛。故名無漏。諸佛所有三業皆亦是無漏。故諸如來無有漏法。佛身壽量悉無邊際者。明身與壽量無邊。初釋如來色身無邊際者。宗輪疏曰。此部意說。佛經多劫修得報身圓極法界。無有邊際。所見丈六非實佛身。隨機化故（云云）此即佛酬因感果報身無有邊際也。又釋壽無邊者。同疏曰。報身無限。多劫修得故。實壽命亦無窮盡（簡定願力云實。與大乘所言同）爲利有情。多劫修道（修集福智資糧酬得實身）有情界不盡。壽命說無窮。利益有情無息日故（無有情界盡故諸佛報身亦無邊壽量）與餘部由神足引令壽長。大爲相違。此四部意說實命身無邊。眼等五識等者。有染對犢子部立五識非染。五識身有煩惱云有染。有離染者。對薩婆多五識無離染。五識有聖道云有離染（清淨能斷道云離染）宗輪疏曰。離染五識有二說。一說爲加行（意識離染行今作也）引生聖道（五識聖道）如見道時聖道便起（此雖非斷盡云無漏也）故（五識）名離染。非能斷染（此約修入者說）二說。既許五識體通無漏（上文說如來十八界無有漏法）說能（五識）離染（此約佛識。即由聖道力能離五識染法也）色無色界等者。宗輪疏曰。三界之中許皆有色微細（五）根（四）大於彼（色無色）得有故無色界（有根則有識故）具六識身。問。無色既有色。何名無色界。答。有細無麁色故色無色界（今云細者。大乘所云之種子事也。又約定果色云有微細根大也）五種色根肉團爲體者。非如薩婆多等云身等色根亦非二事。以淨妙故。如珠寶光。此四部計。無別淨色。名眼等根。肉團不淨故不見色。唯識能見。非根有能。乃至觸境亦爾。了義燈云。此通有無漏。此四部說佛十八界唯是無漏故。佛五色根肉團是無漏（云云）無爲有九者。一擇滅。二非擇滅。三虛空。四空無邊處。五識無邊處。六無所有處。七非想非非想處。八緣起支性。九聖道支性。開發解云。初之三種同諸宗說。四無色者。彼界所依別有無爲。是滅諦攝。能依細蘊自是無常。下蘊非微細。界非殊勝。無別所依無爲所攝。能依心等能緣上下無隔礙故。無別所依。無色不然。唯緣自上有隔礙故。別有無爲。緣起支性即生死法性。謂生死法定無明等後方有行支等。老死支等前有生支等。無有行等。非癡等生。非緣餘法。或無緣起。此理決定由所依常故。所依理說是無爲攝。其無明等十二差別。自是無常。是有爲攝。聖道支性即聖法性。一切聖道性能離染。此理決定由所依常故。所依理是無爲攝。其八差別自是有爲。此由生死及以聖道各別有理。爲隔礙故。故二相違能所治別（云云）去來世無者。宗輪疏曰。現有體用可名實有。去來體用無。故並非實有。曾有當有名去來故（云云）問。四部俱立現在有體過未無體。如何爲四部別耶。答。四部所立大同少異。一者大衆部。現在實有體過未非實有體。二者一說部。說世出世法皆無實體。是故三世名皆是假名。無體可得。其假名有現在有體過未無體名也。三者說出世部。說世間法但有假名。都無實體。出世之法非顛倒起。道因道果皆是實有。世間皆假。由是三世假實亦世間。則假名無實中立現在有體過未無體。若出世間。則於實事立現在有過未無。四鷄胤部。同大衆部也。以對法爲據立。一剎那心等者。宗輪疏曰。除佛餘（凡聖）心雖緣共相一剎那心亦緣自性（一法之自相也）能了一切法。然不能證了其差別。佛經多劫陶練其心。了一切心無過佛者。故佛一剎那心能了一切法差別（自共相各各差別）自性（自共相各各自性）而能證知。餘部佛心一念不能了一切法。除其自性·相應·共有（一切法言中。薩婆多除其自性。謂緣一共相時。必其自相同緣故除之。又上坐部·法藏部。除其相應。計同聚心相應法亦互能緣。又化地部西方師。緣共有法。慧俱五蘊名俱有法。能緣之）道與煩惱等者。此四部末計之執。宗輪疏曰。本計雖許別有隨眠。然道（聖道）起時（一念）不言同念（隨眠與聖道智之同念）今（末部）說。隨眠既許恒有（無心位善心位恒隨身）故聖道起各（十隨眠）俱現前。如煩惱得。與道（聖道）俱故。今言煩惱。即是隨眠（今末部立煩惱即是隨眠故。理必煩惱非現纒。與聖道俱。若現纒染淨相違故。無與聖道俱義。周記曰。此有二義。一現無間種解脫道斷故。無間斷與種得俱。二道與未斷煩惱種類俱。非正斷之義者。是故言俱。問。道俱煩惱種何而住。或依色根明闇有異。不得依道。廣如疏）大義如是者。（具如宗輪論疏。今擧大略）
　　【章】二多聞部（至）一切有部鈔曰。三擧第二類。佛五音者。簡佛所餘音。是出世教者。此五音聲教。體超世間。亦（以聲體超世）能引他出離道起。故名出世。謂詮無常·苦·空·無我·涅槃寂靜此五教聲。聞皆利益。稱可於法體。其體非不了義。亦定出離道。餘教不爾。故此五教音是但出世。若離此五。雖八道支。七覺等教。皆非出世。如次下明。餘義多同等者。雖引大衆後起此部。多聞所執殊。宗輪同說有部。
　　【章】三說假部（至）大衆部計鈔曰。四擧第三類苦非蘊者。苦謂逼迫義。五蘊體非逼迫故非是苦（意云。五蘊一一自相。若色蘊中。五根五境各各自相。是云蘊體。受蘊自相。樂捨二受。是云蘊體。餘例應知）論云。諸行相待假立苦故（宗輪疏云。欲界劣上界名苦。乃至有頂劣無漏名苦故云相待）諸蘊有苦相合。說名苦蘊體非苦。生滅等法（行蘊中生等四有爲相）並非行苦。其蘊等上業（用）皆實有。次章文云。若在蘊等。聲等便實。雖有積聚。不說依緣。以名蘊故。十二處非眞實者。開發曰。解云。以說依緣皆積聚故。雖積聚義說名爲蘊。體非積聚。故不名假所依所緣要體積聚方能生故。是即假有。意處雖無有積聚義。然現在識不名爲意。入過去時方名意處。體非現在故非實有。同大衆部等過未無故（云云）周記釋曰。此師計。一切諸法有實有假界·處攝者。緣·積聚是。其有蘊中攝者。我積聚故便是實有。處雖是緣等。計今是假。從多分言爲假無失（云云）問。蘊·處義積。得名實。諸處雖復言緣。然但義積。何得名假。復心無爲幷是實故。答。依緣多方假故。多分爲假。亦無有失。問。界與蘊處義既不同。爲假爲實。答。檢宗輪論（已上周記）今云。宗輪論疏中。有此問無此答文。開發中以二義答。初義云。十二是假。義准知故。六識界實。故略而不論。後義云。十八界雖有依緣。不約依緣生識名實。種族因義種類義別。是界義故。雖有二說。後說爲勝（云云）由福故得聖等者。福謂施戒等有漏福業。疏云。現見修道。不能得聖（果）故知聖道不可修（慧）成。但由持戒布施等福業得聖（果）時至便成聖果。故不可修慧力得聖（果）餘義多同等者。結略。
　　【章】四制多山（至）大衆部說鈔曰。五第四類宗一切菩薩等者。解云。三劫皆是異生攝故。猶生惡趣（云云）三劫者。外凡初劫煗法第二劫。頂法第三劫。疏曰。未得忍位（四善根中忍位）猶是異生。此諸菩薩不能脫離生惡趣。猶生於彼（云云）周記曰。此三部計。菩薩煩惱未能斷盡故。不脫惡趣（云云）今云。大衆等四部。云爲利生故。以願力生惡趣。又薩婆多等云爲利有情生惡趣。今此三部云凡夫未斷故不脫。供養塔廟等者。疏曰。以無情法不能受施利益施主生歡喜心故。無大果少福可成。由此準知。以物施法亦無大果。是此宗義也（云云）化地部末計同是。法藏部翻是立。
　　【章】五說一切（至）一名二色鈔曰。六示第五類。說一切有者。彼說三世實有法體恒有故。云說一切有一法有者。明法體恒有所立。二時有者。明三世實有所立。謂心心所等者。就五法立法體一切恒有。此五法既立有。一切法有自成立已。去來今三等者。就三世立世實有。成立三世實有已。故一切世有自成立已。諸是有者下。以二法攝一切。重明法體恒有。一名二色者。疏曰。色相麁著。易知其體。稱之爲色。四蘊無爲。其體微隱。以名顯之。故總稱名（云云）周記問曰。名謂非色四蘊。如何無爲攝入名中。色名言云攝一切法耶。答。名有四蘊。名云不攝無爲。寄名顯詮。無爲亦得。在名中攝（云云）今云。此部以一切法如是相攝。云二所攝等。而明法體有。無垢賛一曰。二有法無我宗。謂薩婆多等。彼說。諸法二種所攝。一名二色。或四所攝。謂去·來·今及無爲法。或五所攝。一心。二心所。三色。四不相應。五無爲。故一切法皆悉實有（云云已上無賛）由是應知。今云二所攝立法體有也。
　　【章】六雪山部（至）中住梵行鈔曰。七立第六類。謂諸菩薩等者。此部云菩薩是異生即同薩婆多三劫百劫俱是異生（俱舍賢聖品。說三劫百劫俱是異生。初劫是外凡。二劫煗法。三劫頂法。百劫下忍。云云）菩薩入胎等者。此部立菩薩爲利益故。知生受生故無貪愛。即異薩婆多立化生有貪愛心。又異大衆等四部立以願生。無外道得等者。開發解云。以邪教理無得通者。設有能成靜慮無色。定慧不均亦無通起。現見能飛知宿住等。皆是呪藥神鬼等力。非是通力。內法異生依內教修。可有得者（云云）異薩婆多立外道能得五通。又化地部·法藏部同此部說無天中住梵行者。化地部亦同說。開發解云。以天女色勝過人故。故生彼者無住梵行。
准是聖者欲天皆無或初二果亦無有（云云）異薩婆多以比丘生忉利天厭欲經說因緣。有天中住梵行者。（梵行者。清淨云。梵。近女行婬名非梵行。翻是云梵行也）
　　【章】七犢子部（至）名爲住果鈔曰。八示第七類。補特伽羅者。此云數取趣。名生死往來者。所謂我執。非即蘊非離蘊者。開發解云。非即蘊非離蘊。亦非無爲非有爲。故不可說藏攝。若此實我即蘊者。蘊滅我滅應是有爲。亦應成斷。若離蘊者。蘊滅我有。應是無爲。亦應常住。佛說無我。但無外道即離蘊我。既不可說。亦不可言形量大小等。受者乃至成佛此我非無（云云。不可說者。此部立所知法藏總有五種。三世爲三。無爲第四。不可說爲第五）五識無染者。由開發及宗輪疏意云。五識但有無記。都無善惡。無分別故。染及離染由分別生故。五識身無染離染。若已得入等者。開發解云。別緣四諦各有三心。謂欲界苦有其三心。一苦法智初觀欲苦。二苦法忍。重觀欲苦。初見此諦。見理未周。故復重觀。三苦類智。合觀色無色界苦。以苦諦三界盡故不重觀。四諦各三。應有十二說名行向。住果第十三心。有說第十在道類智心第二剎那。名爲住果。有說。十二別觀四諦。第十三心總觀四諦。故最後念方爲住果。前三類智無二念故。於二說中後說爲勝（云云）周記所釋與是相違。不詳其所由。記曰。十二心頃說名行向者。謂初斷欲界惑起法智類。斷上二界離上二界惑。以下智欲惑斷盡未盡。幷更重印更起苦智忍。上二界惑一時令斷。更起苦法智。此有三心。四諦成其十二。總名爲四。道諦之後更起一心。名爲住果。此有二種。一云。此心唯即道諦。一云。總即四諦。問。何故先起法智不起法忍。答。部計如是。不可強責（云云）（今云。與章主說似相違不知違由更考）問。此五部宗義一類。何故分爲五部耶。答。如宗輪論云。因釋一頌執義不同。從此部中（犢子）流出四部。謂法上·賢胃·正量·密林山四部。所釋頌言。已解脫更墮。墮由貪復還。獲安喜所樂。隨樂行至樂。具叙四部別釋。如宗輪疏中。
　　【章】八化地部（至）無爲有九鈔曰。九示第八類去來世無等者。與根本薩婆多相違立是。四聖諦一時觀者。開發解云。空無我行隨一總緣。故四聖諦一切觀察。餘行但是聖道前修。故聖道生無由現起（云云）此是見道作共相空無我觀。入空無我頓一時遍觀四諦。此同大衆部計。一時觀者。不以次第歴觀諸諦。名一時觀。問。如何四諦一時能觀耶。答。於諸諦中唯頓現觀。約見現觀說頓現觀。非緣事現觀。此與大衆部同。異薩婆多十六心漸觀。定無中有者。同大衆部。謂設天死生人。或人死生天。都無中間生。隔前滅後即生。故今不說別有中有。此是化地部本計。末計立有中有。薩婆多立欲色界定有中有。無色無中有。亦有齊首等者。開發解云。齊者至也。至生死首故云齊首。謂不還者。生有頂天必不起下無漏聖道。斷自地惑取無學果。至命終時煩惱自盡得阿羅漢。入般涅槃。故此爲爲至生死首。以至極故更無生處。雖聖道不生必盡生死入涅槃故。非如餘部生餘地中。雖不起下淨無漏定。聖生有頂必起無漏無所有處。能盡自地所餘煩惱。自地無聖道。欣樂起下故。然無所有最隣近故。起彼現前盡餘煩惱（云云）有世間正見者。有漏慧。伏煩惱故。推求名見。得正見名（已上開發）又周記曰。是決斷之智。世間之見亦能決斷故。有世間正見（云云）宗輪疏曰。不邪推求故（云云）今云。雖似釋異。其體是一無世間信根者。世間信等不堅固。易改轉故非增上。不得根稱。然且擧初。餘四亦爾。故無世間信等五根。無出世靜慮者。解云。靜慮是麁。外道異生皆能共得。故唯有漏。此靜慮言通色界六地。理實亦無無漏無色。彼論說色別有天住。靜慮等外別有無漏九地。聖者所得之定。然不名靜慮及無色故。但我爲定。無無漏尋者。異有部立無漏尋伺。解云。尋是麁故。體唯有漏。伺是細故。可通無漏。然八聖道中。正思惟唯是有漏。體是尋故。助道支故。說名道支。或正思惟亦名無漏。但是思慧。非體即尋。善非有因者。異有部立善作有因。解云。實非是善無因。而但非正因能感生死。以義應言善非爲因。若助不善業令感人天。亦有此理。今非正因能感三有。若爾。色無色業性類是何。答。是微劣不善業感。由善資助故。得如是感福果。即不善業通色無色。周記釋曰。如彼論說。亦如大乘勝義不善。雖有漏善。而於勝義。總名不善（云云）預流有退者。周記曰。此師意云。此預流初得果。但斷分別。俱生一分未能伏斷。所以有退。若薩婆多。後三住退。預流不退堅固故。此等言退但法樂。不退果（云云）今云。此同大衆部等四部。異薩婆多無爲有九者。一擇滅。二非擇滅。三虛空。四不動。五善法眞如。六不善法眞如。七無記法眞如。八聖道支眞如。九緣起支眞如。解云。彼說無爲九體各一（今云各一物體有立）得·緣同餘部（意云。得謂擇滅非擇滅之得。緣謂虛空無爲作諸法緣。說此得緣義同餘部）不動無爲。於上二界斷定障得。亦總立一定障名動。今由斷得故名不動。其性皆善（定障者。苦樂受是散動故名動）善·惡·無記如。三體各一（但一無爲）但名一理（一眞如理）性皆是善道支·緣起義同大衆（道支·緣起有爲性是無爲也）然各一理（無爲一理也）今據勝者但言道支緣起。
    【章】九法藏部（至）大衆部計鈔曰。十示第九類。佛在僧攝者。周記曰。有經言。佛爲上首僧。故知佛在僧。問。彼宗佛既在僧。如何得有三寶。答。佛爲僧中上首故。開之名爲佛寶。佛爲上首亦有三寶。具事理和故僧中攝（云云）佛與二乘等者。解云。解脫所證可說各異。聖道能證明昧有異（云云）無外道得等者。此說同雪山部·化地部。異有部及犢子等四部。如前可解。阿羅漢身等者。宗輪疏曰。身無漏有二義。一非漏依故。無學蘊不起漏故。二非漏境故。雖生他漏。不增長故（他緣無學身雖生煩惱。漏不隨增也）如滅道諦煩惱雖生。不增長故然無學蘊別有一類。異有學等。得無學時。方起現前故。設退無學住有學位。起煩惱時。此有學藥依緣得起煩惱等者。此非無學身之五蘊。無學蘊滅學蘊生故。然今此宗無學未必許有退義。然作此解。於理無違。
　　【章】十飮光部（至）法藏部說鈔曰十。一示第十類。若法已斷等者。異薩婆多法體恒有。宗輪疏曰。法謂煩惱。未斷之時。過去有體名有。煩惱若爲無間已斷解脫遍知。過去煩惱體即非有。不同薩婆多等。其煩惱體法體恒有。遍知未遍知俱有。若業果已熟等者。既唯辨業。業謂若果未熟。過去有體（業體）若果已熟。業於過去其體即無。然非業果唯果法。過去因生已念念滅（因生已無故念念滅也）不待已斷遍知等故（待已斷遍知有生滅。但煩惱也。故今云不待）諸有學法有異熟果者。宗輪疏曰。此有二解。一即無漏（有學法即無漏）不招有漏果（爾名有異熟果）但前引後（會無漏）等流果等。變異而熟。名有異熟果。此異熟果體實無漏。薩婆多等不許名無漏異熟故。二云（有學法）即感有果。如初二果。未離欲界修惑。所有無漏感欲界果。不還（果有學無漏法）感上界（果）類此（此未全離上界修惑故。感上界有果）應知。以煩惱未盡無漏未圓故（無漏未圓則無漏感三有果也）又開發中以有學法通有無漏爲論也。與宗輪疏但約學法無漏作二解稍異。然實義無違恐繁不擧。
　　【章】十一經量（至）一切有部鈔曰。十二示第十一類。有勝義補特伽羅者。解云。計有實有。唯聖者知。然不同彼犢子部等所計之我非即離蘊此計別有。然體微細不可施設。異生位中等者。解云。謂無漏種法爾成熟。非異生位無漏現行。亦言亦有有漏法有根邊蘊等者。解云。根邊蘊者。細意名根。是生死根本故。由此爲根有五蘊起。故名根邊。末名邊根本之末邊故一味蘊等者。無始時來微細意識一味而轉。無有間斷及轉易。此識蘊非色攝。即具四蘊（色受想行）此一味蘊是根本故。不說言邊。其餘間斷轉易五蘊。是末起故。名根邊蘊。
　　【章】此中所陳（至）如宗輪論鈔曰。第四結陳小乘。
　　【章】上來總是陳異宗也鈔曰。第五總結異宗所陳。總言所彰如前總料簡之總也。
　　【章】列自主中（至）後列中主鈔曰。叙今家宗別中。第四辨大乘。此中有三。初示科文。二列邊宗。三列中宗。今即初也。自主者。主謂所主即所宗也。今列大乘宗之別故云列自主。邊主者邊宗也。邊言有二義。一邊側義。二邊鄙義。今取初義不取後說。如辨中邊疏言。邊者邪惡有失之號。中者正善離過之目。即明破邪顯正言辨論也。又邊者簡偏說有偏說空教。彼雖正善。而非是中。故言中邊。不云邪正（云云）今亦以教邪非名爲邊。雖大乘正善宗。教但居偏故言邊。疏所言二義如次邊鄙邊側。此中所明雖擧空宗。今對中宗云邊主也。問。若對中言。則何故不云空宗云邊主耶。答。若擧有空中三宗。則應對中云空宗。今不論有宗。故云邊主。不云空宗。問。何故不論有宗耶。答。有宗名雖亦有大乘教。專於小乘所稱之名。今列唯大乘宗科故。但云邊主。不云有宗。又今云列邊主。叙以大乘空之教示立廢詮中道之所宗。翻令識有以大乘緣生有之教立廢詮中道之所宗。彰邊言通空有。名爲邊主。若云空主則闕此意。故云邊主。不云空主。今云。雖有此等義。如實義如次明。謂請辨以眞空俗有教立中道義。若不云邊但云空宗。則應云唯以眞空爲教。立俗有教一向不彰。以眞空俗有教立所宗。是偏說有偏說空教故。今云邊主不云空主此說爲勝。中主者。護法宗所言。於眞諦邊非有非空中道。於俗諦義亦說空不空。此中道義。眞俗俱中之教以彰中道宗故。今云中宗。問。眞俗二諦俱非有非空。以何分眞俗耶。答。眞諦非有非空廢談顯旨。旨是中道宗。法華論所言證甚深。攝大乘所言證相大乘。又俗諦非有非空依詮顯旨。旨者是中道宗。法華論所說阿含甚深。攝論所言教相大乘。審思可知。問。俗諦非有非空。何教文是耶。答。下唯識章中。釋遣虛存實唯識云。此觀中。遣者。空觀對破有執。存者。有觀對遣空執。今觀空有而遣有空。有空若無。亦無空有。以彼空有相待觀成。純有純空。誰之空有。故欲證入離言法性皆須依此方便而入（云云）此方便者。唯識觀。又深密經中。說三生三無性。明非有非空。成唯識論中。說能熏所熏同時同處非即非離。復說心與心所非即非離。三世因果識相識性。非一非異深妙離言。妄情妄執性是離言。說離言影像等。此皆俗諦非有非空中道。至下具釋。思准可知。如是今家所立大乘教旨。眞俗俱中故云中主。又邊主中主俱所成立之根本中道。上牒列自主分邊中故（自主諸大乘宗也。非離言中道則非自大乘主故）若不以中道爲宗。則非大乘。如中觀論說。因皆所生法。我說即是空。亦爲是假名。亦是中道義（云云）是故邊與中。是教門名。依邊之主。依中之主。俱依主釋。若中主名通持業釋。教與旨俱中故。然中道無二故。主之言是通。以依主釋爲勝。又以教旨俱中彰顯了義。持業亦勝。問。今家以說空教彰中道旨。有釋義文耶。答。辨中邊長行。世親自釋。如次下釋。又般若心經幽賛說。大聖法王證法自性。善巧方便應彼機宜。離言法中以言顯說。欲令隨獲中道實相故。有頌（中觀論）言。諸佛或說我。或時說無我。諸法實相中。無我無非我。與今家說心意識八種。俗故相有別。眞故相無別。既曰離言。無別者無別亦無不別。何別不別之有。全無相違。故今釋云中道無二。智者應知。
　　【章】列邊主者（至）名爲邊主鈔曰。第二列邊宗（此中有六）初標牒（初四字是）謂清辨等二句。二擧流傳空教人。清辨者。西域記第十曰。南印度大安達邏國。周六千餘里。國大都城周四十餘里。城南不遠有大山嚴。婆毘吠伽（唐言清辨）論師住阿素洛宮。待見慈氏成佛之處。論師雅量弘遠。至德深邃。外示僧佉之服。內弘龍猛之學。聞摩揭陀國護法菩薩宣揚法教學徒數千。有懷談議。杖錫而往至波吒釐城。知護法菩薩在菩提樹。論師乃命門人曰。汝行詣菩提樹護菩薩所。如我辭曰。菩薩宣揚遺教導誘迷徒。仰德虛心爲日已久。然以宿願未果。遂乖禮謁菩提樹者誓不空見。見當有證稱天人師。護法菩薩謂其使曰。人世如幻。身命若浮。竭日勤誠未遑演議。人信往復。竟不會見。論師既還本土。靜而思曰。非慈氏成佛。誰決我疑。於觀自在像前祈請三歲。願留此身見慈氏佛。觀自在尊現妙色身。爲教示往執金剛神所至誠當遂此願。論師往祈。三歲之後。神現授祕方。示此大嚴內有阿素洛宮。專精三歲。呪芥子以擊石巖壁豁開。是時百千萬衆觀覩忘返。論師辭衆從容而入。唯有六人從入。餘皆怖駭莫敢履戶。謂是毒蛇之窟。論師入已石壁還合（云云）神異如是。度生善巧階位高下。非凡所測。叙所弘宗義。如掌珍論理趣述賛一曰。佛滅度後九百年間。有應眞大士。厥名清辨。身同數論之儀。示無朋黨執。心處釋迦之理。宗無偏帶之情。時人號爲妙吉祥菩薩。神異聖德。廣如別記（云云）朋補龍猛者。龍猛舊云龍樹。具如別傳記神德。幽賛曰。聖龍猛者爲除有執。採集眞教究暢空宗。理趣述賛上曰。龍猛釋云。就勝義諦一切皆空。教既無教。亦無不教。體亦無體。無不體。於世俗諦說有句言章論。廣如清辨般若燈說（云云）金剛般若會釋上云。依龍樹義。執有俗諦名增益。撥眞諦無名損滅。又眞諦中非無非有。故執有爲增。執無爲損（云云）龍猛所造中觀論·十二門論·智度論等。廣深說此旨。皆由詮皆空教示中道實相旨。清辨朋補北等論意造掌珍論。等言擧清辨等取智光·師子光·般若經等者。三擧所依經示法性不可言。雖一切法皆不可言者。雖是與奪辭。以示中道。空之言非無一切法。是與已奪云皆不可言。是故說皆空皆廢詮中道。一切法者。指一一緣生法。中觀論說因緣所生法一句是也。由性空無者。此約依詮說性空無。如幽賛說。依勝義諦。一切皆空也。雖此眞空性非空有。寄詮勝義。理皆性空（云云）謂寄詮談勝義。但應云性空無。由是不可說爲空爲有。廢詮以稱法性。是所以由空教立中道旨。由言第七依聲。又第三具聲。檢者自知。乃至有爲無爲等者。明一切不可言相。乃至之言攝略一切名相。有爲者世俗諦。無爲勝義諦。今此文意。彰由性空無不可說眞諦（無爲）爲空。俗諦（有爲）爲有（以爲空爲有與眞欲發二。中間置乃至言示一切不可言也）約勝義諦下。四明寄詮眞空俗有。清辨論師寄詮立如是宗教。然本邦東大寺相承三論宗教。羅什三藏相承。嘉祥一家所傳。龍樹菩薩所旨非如清辨。立三箇中道故。一眞諦中道。二俗諦中道。三二諦合明中道。故眞空俗有宗教。中論文意雖如是意亦有。嘉祥所傳羅什相承所云。說諸法空玄旨。眞俗俱中。因緣·所生法。我說即是空。說因緣生法非實有。法體空。空全體緣生假名有。說空處。假名有全。空有宛然。故非有非空中道。是寄詮強名云眞空也。必以清辨所立不可爲三論本旨也。故說頌言下。明由依詮門所叙清辨本頌。掌珍論上（二丁）說此頌釋曰。此眞性言自勝義諦。依勝義諦（約人出世人所知。約法殊勝智之境也）有無爲法皆是空。故彼宗世俗皆性非空。故龍猛等論中說世俗有眞性有爲空等者。此頌清辨論師以大佛頂經所說文立自比量。若以此量對護法宗。則有一分所別不極成等失。如成唯識論中。若不對護法但於自。無有失。立量云。眞性有爲法應空。因緣生故。如幻。又量云。眞性無爲法無有實。不生起故。如空花。乃至不立三性等者。五別遮世俗門彰眞性空。翻顯唯識三性等法門是世俗門。乃至者。彰雖應云一切皆空。乃略所餘但擧唯識三性爲皆空。問。何故略所餘教門但云不立唯識三性耶。答。是正次明中主教門故。相對叙明。彼師意言。經說唯識三性等者。皆依世俗。非勝義門。世俗諦中識心最勝故言唯識。非無境等。如言王來非無臣佐。彼宗意言。眞俗空有。如眼有翳見有空花。眼翳若除空花遂滅。眞空俗有其理定然（云云）此由所說等者。六結邊主。此謂如云如是。指承上辭。謂雖立眞空俗有。今如前云。勝義皆空之教示故。以示不可言。故名邊主。由者第三具聲。故者第五所因聲。謂由以所說勝義諦中皆唯空依詮爲能作具故。彰不可言中道。離不可言無應皆空處。彰皆唯空依詮遍轉中道置故字。釋邊字置由言。釋主言置故字。結云名爲邊主。
　　【章】列中主者（至）非空非有者鈔曰。此下三列中主。此中有四。初標牒。二擧所依經辨眞俗中道。三擧所依論寄言詮辨唯識中道。四結中主。今即初·二也。謂天親等二句。擧弘傳中主人。天親等如別傳。等取護法等十大論師戒賢等。輔從慈氏者。以瑜伽師地論等五論爲中宗本論。無著·天親等諸論師各造末論弘傳四方。故云轉從。又言天親輔慈氏者。爲以次所引中邊慈氏本頌成可言中道義。是天親造長行釋此義。今引是成立今家中宗。故云天親輔慈氏也。立不可言中道邊主亦爾。今家成立可言中道教亦中義。以次下所引慈氏頌爲今家中主本據故也。護命解即記一曰。佛滅後九百年。無著菩薩出世。往慈氏所請說大乘。慈尊爲說中邊頌。無著受得已便付世親。世親得已造長行釋（云云）是故不云無著輔從慈氏。而云天親輔從也。問。前清辨等云朋補龍猛。今家中主云輔從慈氏。何故爲此別耶。答。請辨去龍猛·提婆出世已及二百年。故不云輔從。但取朋所立補處所宗之義云朋補也。又天親·無著親面受慈氏所傳故。取隨從輔翼義云輔從也（已上）深密等經等下。二擧所依經辨眞俗俱中。等言等取華嚴·楞伽·法華等。如上已辨。何故擧標深密等餘經耶。答。深密經勝義諦品。說勝義諦相與諸行相不可施設一相異相示勝義諦遍一切一味法。此即眞諦中道。復一切法相品·無自性品中。說三性三無性。示一切法皆無自性無生無滅本來寂靜自性涅槃。此即俗諦中道。由眞俗諦示中道相。以深密經爲本。故先標擧是也依眞俗諦等者。總明深密經中依二諦說中道。若就勝義諦品所說遍一切一味相釋有空不空。則空是無相。不空是有相。經說言。法涌。我說勝義。無相所行尋思但行有相境界。是故法涌。由此道理當知。勝義超過一切尋思境界。說俗諦中道文。即不可言中道。又若就法相品說三性相俗諦理。釋一切法有空不空。則遍計所執性是空無。經說言。即依他起相上。由遍計所執相。於常常時。於恒恒時。無有眞實。無自性性。圓成實相當知亦爾。復依他起性·圓成實性。是不空。經說言。若諸菩薩如實了知依地起性。即能了知一切雜染相法。如實了知圓實性。即能了知一切清淨相法。又就無自性品說一切法無生無滅本來寂靜自性涅槃俗諦道理。而釋一切法有空不空。則相無自性是空。生無自性·勝義無自性是不空。經說言。勝義生當知。我依相無自性。密意說言一切諸法無生無滅本來（乃至）涅槃。何以故。若法自相都無所有。則無有生。無生則無有滅等。於中都無少分所有。又勝義無自性。何以故。法無我所顯勝義無自性。於常常恒恒時。諸法法性安住無爲。一切雜染不相應故。本來寂靜等。又生無自性。何以故。依他緣力故有。非自然有。是故名生無自性性。今總合此等眞俗二諦空不空義。云說一切法等。一一當經文深應檢尋世俗諦理下。別就眞俗諦明有空不空。此有二。初明世俗諦空不空。次明勝義諦空不空。今談俗諦空不空。於四重世俗諦。第二道理世俗法門。故云理不云中。又世俗諦者。依詮門也。此能詮上所詮道理談時之中道非有非空。今示故云理也。遍計所執者。如常釋。情有理無者。但是凡夫起能執心。名能遍計。體是有法。所變影像。體亦有法。名所遍計。遍計所取當情顯現。名凡夫境。非說爲境故即是所緣緣。但作所緣不能作緣。當情現故云情有也。無體性故。名爲理無有爲無爲等者。有爲謂依他起性。無爲謂圓成實性理有情無者。依圓二性非如計所執雖體性無。但隨妄情假立名。其體緣起道理而有。故道理有。非隨情有。故云情無。今云。於世俗諦理。於一一法。計所執無。依圓二性有。故是說依俗諦一切法有空不空也。中邊論說。有爲無爲是有。我及我所是無。現本情無下脫此十六字。此即擧世俗諦有無證。勝義諦中等下。明眞諦空不空。謂勝義諦有四重。一世間勝義。謂蘊等三科。二道理勝義。謂苦等四諦。三證得勝義。謂二空眞如。四勝義勝義。謂一眞法界。今一切法中。且取一法以勝義諦論有無時。若約於此三科四諦等四眞起妄執。則其體都無。如深密經及成唯識論具說。亦若離計執安住法性照了四眞。則其體緣起有勝義有。於一法上以四眞實照了時。自如是有無宛然。於一切法亦復如是。此即於四眞諦論體有無。非如世俗諦但於理世俗。故今云中不云理。又說。於四眞中。一法一法悉是四眞。擧一法不可云三科。非不三科。非四諦。非非四諦。非二空眞如。非不二空如。非廢詮。非不廢詮。故一法一法上。有與無同時同處。欲言其體。非言所及。以何指示其體。強名云非空非有非由體空等者。簡別邊主不可言。成唯識說等者。擧勝義諦不可言之證（論第七文。疏七本廣釋）。
　　【章】寄言詮者（至）中道義立鈔曰。三據所依論寄言詮辨中道。問。次前所言依眞俗諦明空不空。亦是依詮談旨。可謂寄言詮門。然今但此慈氏頌。何故云寄言詮耶。答。前所擧深密經等。依眞俗諦說空不空。亦雖依詮談於依詮中。總依眞俗諦說故。明依勝義諦一切法體性不可言。上來雖總合眞俗明非有非空。所要明不可言中道已。自下明可言中道。故別指云寄言詮者也。又不可言中道。邊主亦言。今家以可言中道成立中主。故爲示教理俱中。眞俗俱中此不共義。今別標云寄言詮者也。又今明非勝義諦唯一眞如。眞諦四重論所說故。但不約一眞法界。亦約唯識三性可言門示空不空立中道宗。此依詮中可言門故。今別牒云寄言詮者也。故引慈氏等者。唐譯辨中邊論第一相品初頌。此本頌大慈氏尊爲無著菩薩所說本頌故。云慈氏所說頌。此頌有二頌。辨依妄分別明三性有無相。此中初頌正解有無相。後頌結列有無辨契中道之相。虛妄分別有者。能取·所取·遍計所執。緣此執境分別。名妄分別。乃是依他。以是能緣非所執故。非全無自性。無始時來虛妄分別因緣重習力故。變似所執分別。故名爲有。遍計所執能取所取。名爲虛妄。虛妄之分別。依士釋名。非二取即分別。持業立號。然此但約染分說妄分別即依他有。非依他中唯妄分別。淨分別亦說依他故於此二都無者。明妄分別之上能執所執永無。於此者。於謂境第七。此謂妄心。二都無者。能所取二。或我法二。實性都無。然准深密經說於圓成實亦起計執。經曰。於依他起及圓成實執著遍計所執自性。由是因緣生當來世依他起性。由此因緣爲煩惱業·生三雜染所染。於生死中。長時馳騁。長時流轉無有休息。或在那落迦。或在傍生餓鬼。或生天阿素落人中。受諸苦惱。如是計所執相。都無所有。善男子。譬如清淨頗胝迦寶。若與青染色合。則似帝青大青末尼寶像。由邪執取帝青大青末尼寶故。惑亂有情（乃至）廣說。如彼清淨頗胝迦上所有帝青大青琥珀末羅羯多眞金等相。於常常時。於恒恒時。無有眞實。無自性性。如依他上遍計所執無有眞實。圓成實上遍計所執當知亦爾（云云）如是緣圓成實及唯識相。方起於執。皆是妄分別上能取所取。此皆無眞實故。云二都無。此中唯有空者。此顯眞如是妄分別之性。此謂妄分別。中謂境第七於聲。唯言決定義。有空者具足空性即眞如。若但言空。則空無義。言空性者。以空爲門。顯空性即眞如。梵云瞬若。但名爲空。言瞬若多。故說眞如。名空性也。以多此翻是性義故。謂於妄分別上。離二取之空性具有也。即妄分別中離於二取唯有眞如。眞如是即妄分別體。故二取空無性名眞如。亦名空性。略但名空於彼亦有此者。此顯妄分別不離眞如。於彼者。於謂境第七。彼謂空性。亦謂即也。此謂妄心。有謂依他有。意言。於彼眞如中。即但有此虛妄分別。都無二取。如辨中邊疏言。謂若於此虛妄分別。彼二取非有。由彼二取性非有故。觀之爲空。即餘論說無知無也。其妄分別亦有彼眞如。眞如之上有依他起。此之二性是二取餘。體非無故。如實知有。即餘論說有知有也。即三性中初性是無。後二性有故說一切法等下。重欲成前義故有此一頌。故置故說二字。承上起言一切法者。明寶思總料簡八卷私記云。問。今頌中道義。三性相對說歟。又於一法成中道義歟。答。又尤長義意甚深。今採要引之。謂中邊此頌一宗淵源。無著觀此頌昇地上。天親由此頌向大。若就世俗門辨。則三性相對論有空。論辨已畢。一法一法上觀心推求。三性宛然不可言同一時處。一法一法不可言空有。三性歴然故。此句言一切法。一一法也。如是釋勝義門釋。眞俗同處不可分局。自可知已。中邊疏曰。其二取體是無法故。非有無爲。依他圓成二體有故。名一切法。二取雖無。不失自體。非可軌故。不可稱法。此中言法。可軌持故。二取空性是眞如空之性故。故說二字欲顯頌第二句也。謂依前頌所說之理故。般若等經。說此二性一切之法。以名非空非不空也非空非不空者。空性及妄分別。此二性體非無。故云非空。而於其非空處。遍計所取二取非有。說非不空者。體是無義。此即彰於一一法有無同時處具足有無及有故者。下一故字通上三種。謂有故無故及有故。何故二性非空。謂是有故。以是彰前非空法體。即前頌分別及空性二有。復何故計所執爲非不空。謂體無故。以是彰無體。釋前頌中於此二都無。復何以故。於彼亦有此。謂二性互同一時處有故。妄心中有空性。空性中有妄心。成唯識疏釋曰。虛妄分別俗諦。即俗諦中有眞諦空。即眞諦空中亦有虛妄分別。即眞中亦有俗諦。二諦必相有無。一時亦說無二故。相形有也（云云）是即契中道者。由有無及有。於一一法同一時處。非空處即非不空也。不可思議。三界虛妄分別心。即離言大牟尼境。故云契中道。中邊疏曰。中謂非邊。道者眞智。此理深妙。故合眞智。又言道者遊履之義。即是眞如智所遊處。此中所說有無義趣。妙合眞如大道理也。離於過失故言中道（云云）同論長行釋曰。如是理趣妙契中道。亦善符順般若等經說一切法非空非有（云云）此即建立三性等者。示此中邊頌寄可言門說中道。此即者。指前所擧頌頌中就妄分別說故。今云唯識。談空有及空性。即如次計·依·圓三性故。云建立三性唯識我法境空者。計執體無眞俗識有者。眞實唯識即圓成實。唯識實性無所得境。又因緣唯識即依他起。識相俗故相別二識體非都無。名云識有。如二十論疏釋。此眞俗識相性非空。性有故。亦非有。執無故。故云非空非有。是即中道義宗成立。
　　【章】即以所明（至）如別章說鈔曰。四結中主。即言承上。所明者。天親等輔從慈氏所明中道之義以爲宗也。是結教理俱中已。如別章說者。成唯識疏七末（十七丁）辨中邊疏上·心經幽賛等是。具如彼說。
　　【章】此中略叙（至）如別處解鈔曰。第三門大段第四總結。此中者。標擧上所明。略叙者。總略叙部宗朋諍所宗者。即上來所明外內大小所宗。在此四字。謂朋諍言有三種別。一曲計執見取自爲朋諍（朋者朋黨。諍者見取也）即上所擧十六大異論也。二由隨聞決定自爲朋諍（朋者部黨。諍者十八人諍一白㲲。雖成十八段。不失白㲲之體也）即上所明小乘二十部所宗是也。三由隨機善巧自爲朋諍（朋者隨機根別。諍者善巧方便。瑜伽十五所說教導論。今約多分云朋諍）即上所明邊中二主是也。瑜伽十五說論體中教導論。是對機起論。心無偏黨對機教導。然今朋諍言之釋用之。多分是朋黨故用之。又於能說邊雖無朋諍。對朋諍有空機。說空有大乘。令無朋諍。約所化機云朋諍。非約能說邊也。問。如來設教本爲除諍。諸弟子衆同禀爲師。何因去聖未淹。廣興鬪訟共受遺訓言義便乖。答。諸佛出世實爲含識。所化機別故教有殊。見者不同。隨聞生著。於餘未達起不忍心。然百歲前雖有異見。由亞聖力人法一味。衆爲己宗人黨法殊。唯分成異。故涅槃經三十四云。迦葉菩薩白佛言。世尊。如來具足知諸根力。是故能知一切衆生上中下根利鈍差別。知現在世衆生諸根。亦知未來衆生諸根。如是衆生於佛滅後作如是言。如來畢竟入於涅槃。或不畢竟入於涅槃。乃至彼云。或有說言。有十方佛。無十方佛。知其如來具足成熟知諸根力。何故今日不決定說。佛解意言。正由如來知諸根故。所以於法作不定說。諸比丘等不解我意。隨所聞已作決定解。廣解如經。即顯異計。皆有聖言。由不了知即各別執（已上開發）由如是義。小乘朋諍隨聞決定故分部計。自可知也。問。大乘宗以空有示中道。何故用空有二門耶。答。華嚴經說。一切有無法了達非有無（云云）涅槃經高貴德王品說。諸佛菩薩有二種說。一者有性。二者無性爲衆生故說有法性。爲諸賢聖說無法性。又仁王般若二諦品說。有無本性二。譬如牛二角。照解見無二。二諦常不即。解心見不二。求二不可得。非謂二諦一。非二何得一。於解常自一。於諦常自二。通達此無二。入眞第一義（云云）又菩薩瓔珞本業經下云。佛子。二諦者。世諦有故不空。眞諦空故不有。二諦常爾故不一。聖照空故不二（云云）又涅槃經師子吼品說。十二因緣名爲佛性。佛性者即第一義空。第一義空名爲中道。中道者即名爲佛。佛者名爲涅槃（云云）內病乃多端。爾有無爲病根。如以宿食爲百外病根本。此有無病障中道之根本。故大乘宗以有空教示中道意在是其以諸教下。簡別別部所明一一所宗非今所論。對法疏一曰。良以所明說一切法非空非有中道之義。以爲宗也。此說瑜伽十支論教通所宗趣。若以自部所重所尊以爲宗者。此論初明三科體事故。以三科爲此論宗（云云）准此釋義。一切諸教有通別所宗。准自可知㲲別處者。彼彼別處也。
　　【章】第四體性（至）後彰小乘鈔曰。自下第四門。大分爲六段。初標牒。二分科。三彰異計外道教體。四彰異計小乘教體。五顯大乘教體。六示有師傳結第四門。今即初·二也。問。此第四門論教體。然但云體性不同。如何不云體耶。答。此章初總標五門云諸教業宗體名。初教言別第一門。教益有殊也。通則教言及業宗體名四。第二時利若離設教無時利故。第三詮宗亦離教示無所宗故。今亦復爾。故教一字有通別二意。又初教字但初門教益教。非通後門。第二時利。云時即教時。時言外無云教時之教。第三詮宗云詮即教故。無別應加。今門云體性亦同。又此一門明教體中。總明一切法。體性有四。具辨故。於此門有通論一切法體性之義。但云體性不同。不云教體論體等也。
　　【章】彰外道者（至）六順世論鈔曰。此下第三擧異計外道。此中有九文。初總擧大類外道名。二數論教體。三勝論教體。四明論外道。五結成上三計唯取聲爲教體。六聲顯教體。七聲生教體。八順世教體。九總結數。今即初也。大類者。部黨多類名爲大類。數論者。梵云僧佉。此翻爲數。即智慧數。數度諸法根本立名。從數起論。名爲數論。論能生數。亦名數論。其造數論及學數論。名數論者。此即劫初劫比羅仙所立論名。具如成唯識疏（一末）及因明疏等。勝論者。梵云吠世史迦。此翻爲勝。造六句論。諸論罕匹故云勝也。或勝人所造故名勝論明論者。學四明論婆羅門等計。四明論者。即四吠陀論。由西域記一曰。其婆羅門學四吠陀論（舊云四韋陀。又云四皮陀訛也）一云阿由吠陀（此云壽。亦云命）謂養生繕性等。二云夜珠吠陀（此云祠）謂享祭祈禱等。三者沙摩吠陀（此云平。此云等）謂國儀占卜禮法音樂兵法軍陣。四阿闥婆拏吠陀（此云術諸方術）謂呪術異能伎數禁呪醫方等。此四明論。劫初梵天化身來下人間口誦。唯婆羅門姓誦。不令餘姓誦。諸婆羅門計執云明論聲常。誦者即梵天王。非是造作者也。執此四明論表詮諸法。唯此聲常。所詮定故。言水常水。言火常火。言常恒常。言無常恒無常。定不可改。不變異故。除明論聲自外餘聲可是無常。唯明論聲爲能爲定量表詮諸法。是故唯常。如成唯識疏（一末）釋。又廣百論七曰。古者黠慧婆羅門。隱造明書。言自然有。唯得自誦。不許他觀。讃婆羅門最爲尊貴。剎帝利等皆是卑賤。給施所須獲無量福。愚夫無智不能測量。謂眞福田信敬供養（云云）又因明文軌疏曰。古昔黠慧婆羅門造吠陀論。此云明也。舊云韋陀或云皮陀皆訛也。埋之隱處。詐白國王云。我夢見某處有自然吠陀論。王使取之。果如其語。因是即謂。明論自然。非人所造。梵王等但誦出已。非是造者（今云。此等說西方傳說也）今此云明論者。指明論外道計。成唯識疏一末曰。明論聲常。是婆羅門等計。吠陀者明也。明諸實事故。彼計。此論聲爲能詮定量表詮諸法。諸法揩量。故是常住。所說是非皆決定故。餘非揩量。故不是常。設有少言稱可於法。多不實故。亦名非常。梵王誦者。而本性有。然聲性非能詮（云云）聲顯論者。因計立名。如次文明。聲生論者。此亦由計立名。如次文明順世論者。法華玄賛七曰。路伽耶陀者。舊云惡答對人。正云路迦也底。云順世外道。明此外道計。如瑜伽六·顯揚九·廣百論二·俱舍十二具明。
　　【章】數論教體（至）即歸本故鈔曰。二明數論教體說有二種者。非彼說立二種教體。就彼立本與末不離判釋教體。自有二種說成。故云說有二種依本教法等者。金七十論立二十五諦中爲四。一本非變易。謂即自性。能生大等故名爲本。不從他生故非變易。二變易非本。有二說。廣如彼。三亦本亦變易。亦有二說。如彼。四非本非變易。謂神我諦。又曰。大等二十三皆有三德。樂·苦·癡。末有三德。故知本有三德。末不離本故（云云）是故本者自性。末者中間二十三諦。教法者彼所立。若由彼師教示諸法根本。教體即以自性。離自性無法根本故未生大等但住自分。名爲自性。若生大等。便名勝性。用增勝故。開發云。數論教體有二。一本二末。本謂三德。一切法三德成。攝末歸本。即自性故。末謂五唯中聲唯量三德爲體者。金七十曰。本有三德。一薩埵。二剌闍。三答摩。謂自性變異生因。三德合生變。譬如有多縷和合能生衣。三德亦如是。更互依故能生果（云云）總名自性。別名三德。德者功德也。具釋如因明疏融貫鈔中。周記釋曰。本即自性者。似大乘攝相歸性。末即聲者。亦如大乘性用別論。彼宗不立名句文故。但以聲而爲教體。勝論亦同（云云）依末教法等者。准本教法應思擇之五唯量者。聲·觸·色·味·香。何故名云唯量耶。謂唯者決定量亦定義。唯定用此成五大五根故。色成火火成眼等。然是轉變等者。簡餘師所立。數論宗但立轉變無常。不云滅壞無常。彼立。初從自性轉變生大等。後神我受用已。大等變壞時。還歸自性。但是隱顯。非後無體滅名無常。體皆自性。更無別體。故云然是轉變等也。滅壞之時等者。釋然是轉變由。問。此師不云滅壞。何故今云滅壞之時耶。答。周記釋云。末即本故。名爲滅壞。非云滅無之無（云云）今詳曰。此釋亦雖有理。今少不穩。更設三解助之。一云滅壞之言約他家言。謂從他家見滅壞時。即還歸本故。是轉變非滅壞。是釋上句然是轉變句也。二云。准三十論疏。滅字應作變。彼云後變壞之時還歸自性。三云。准開發。云然是轉變非性滅壞。後相滅時歸三德故（云云）若爾。滅字恐誤。應作相字也。三釋任意。彼立轉變故。雖聲爲教體。約本即自性爲教體。離聲無能詮者故。云聲爲教體。
　　【章】其勝論師（至）無常無礙鈔曰。三明勝論教體諸德者二十四德。德者德相。彼論說實之標幟故。彼亦不說名等。故但聲爲教體無常無礙者。彼說所作皆是無常。又說以餘物爲因生無常。彼說聲有三種因生。一合生爲因。二離生爲因。三聲生爲因。合生者。有觸實·合·勢用俱。有觸實空處合爲因。離生者。有觸實·離·勢用俱。有觸實空處離爲因。聲生者。有觸實·合·離·勢用俱。無障空處聲爲因。如是合·離二。彼說所作無常。以作無常爲因聲生故云無常。又二十四德立無動作無細分。故是無礙。今云無常簡二聲論常。又云無礙簡順世等。周記問云。數論聲量依於自性。立末教體爲二。勝論聲亦依於空實。何故不說教體有二耶。彼答曰。數論聲量本體自性。故教分二勝論聲德雖依於實。體非實攝。故教但一。問。勝論同異既是聲性。教體何不兼同異耶。答。教必能詮。不取同異（云云）（已上周記）
    【章】其明論者（至）即是聲故鈔曰。四擧明論外道教體婆羅門等執等者。如前具釋。彼以能詮定量起執。然聲性非能詮故。云不取聲性等其能詮聲等者。梵王誦明論聲云其能詮聲。此唯詮表明論所詮之義此教是常等者。梵王誦明論聲。表詮諸法爲定量故。呼水定水等。如前所叙。今云此教。梵王教示呼火是常恒火等。故云是常。梵王隨誦出能詮聲。其所詮義爲定量故。云所詮定故也。此二句結明論言教以常聲爲教體餘一切教等者。除梵王誦出明論聲。其餘一切教皆是無常。不定量故。雖有少言稱可於法。多分不實。故云皆無常聲。以要言之。若梵王誦明論教。是常聲爲教體。其餘一切教體。以無常聲爲教體也。
　　【章】說聲不論（至）即是聲故鈔曰。此四句五明已上三師唯說不聲別不說名等。次所擧聲顯·聲生計尋伺所發聲故。立名句具聲。故於此處結上來三師。周記曰。其明論等者。問。明論聲常。云何常耶。答。有兩釋。一云。恒揩定故。名之爲常。非體常住。名爲常也。二云。體常住故。名爲常也。若爾。云何不恒聞耶。答。但緣闕故隱而不聞。非體滅已。若爾。已起聲聲以何得止。答。散處盡也。下聲論計常聲。准是知。後釋爲勝（云云）今云。此記釋雖設二義未穩。章主意云。爲揩定故。聲教常住。呼水則常水等。非拘聞不聞音止不止論常無常。已云能詮聲常。能詮表水已。常恒詮表水已。其音教不朽故。云明論聲常也。
　　【章】聲顯論者（至）體性常住鈔曰。此下六示聲顯論教體。此中有六文。初標。二總牒計。三擧立聲多體計。四擧立聲一體計。五示多與一二之計中。各有全分常與一分常之二計。六結聲顯有四計。今即初·二也。
　　【章】此計有二（至）常聲爲體鈔曰。三示常聲多體計此計有二者。標牒一體多體二計一者隨一等者。正擧多體計各各有一能詮等者。此計意說。一切諸法一一物體各各隨一有能詮表其詮常聲。於水物體能詮表水其詮表常恒水。如是一一法上。如是常住能詮聲多體。故云各各有一等。已上明聲體本有猶如非擇滅者。如一一法上有緣闕不生非擇滅無爲常住有以尋伺等所發下。明待緣顯尋伺等者。以尋伺名句等。於發聲緣尤爲主故。先擧尋伺。等言等取作意辱舌動等緣所發音者音響。彼說聲總有三類。一者響音。雖耳所聞。不能詮表。如近𤬪語別有響聲。二聲性一一能詮各有性類。離能詮外別有本常。不緣不覺。新發緣具方始可聞。三者能詮離前二有。此三中。以第三今論爲教體。第一響音顯發之緣。第二於能詮上常住今用衆多等者。結以常聲多體計爲教體。
    【章】二者一切（至）非能詮體鈔曰。四明常聲一體計。共有一等者。正是一體計。釋聲體本有。猶如眞如者。喩一相一味以尋伺等下。釋待緣顯之今者唯取等者。結以一常聲爲教體。
　　【章】此二之中（至）猶如音響鈔曰。五示上二計各有全分一分二計。此二之中二句標牒一計全分下。正明全分一分二計。
　　【章】故聲顯論（至）各通內外鈔曰。六結聲顯論。
　　【章】其聲生論（至）所發生故。鈔曰。此下七擧聲生論。此中有七文。初標。二總示計。三示體多計。四示體一計。五明二有二。六結聲生計別數。七結二聲論計數。今即初·二也由音響等者。釋待緣生之。
　　【章】此計有二（至）響非能詮鈔曰。此文三·四科。准前可知今取新生等下。結教體。
　　【章】此各有二（至）各有四種。鈔曰。此五·六·七三科文也。准科可解。周記曰。問。所詮之法體既成多。新生能詮隨彼所詮亦應是多。如何今計一耶。答。彼說云。聲若生已。總成爲一。如何水衆多流歸渤海已。總名爲海（云云）今云。此釋尤妙。
　　【章】順世外道（至）四大爲體鈔曰。八擧順世論教體。一切皆四大等者。此外道計。此唯執眞有實常四大生一切有情。一切有情禀此而有。更無餘物。後死滅時還歸四大。問。此外道以有質礙四大極微爲一切法能生。若爾。以色法爲成心法耶。答。義燈設三釋會釋。一云。細妙四大造心法無礙。麁大造色法有礙。二云。雖唯造色。准理亦合造心心所。三云。四大不造心法。又演祕中擧燈三釋已。復設一釋云。彼計。能造四大無有礙無礙別。但所造上有差別。義蘊用祕一釋爲正。今云。以祕釋爲是正。能順彼計故。廣百論二（十四丁）云。順世外道作如是解言。諸法及我。大種爲性。四大種外無別有物。即四大種和合爲我及身心等（云云）由是應知彼所立。
　　【章】合勝數論（至）外道教體鈔曰擧異計外道中。第九總結數（十二外道者。一數論。二勝論。三明論。四順世。如是四加聲顯四計及聲生四計。總合十二）
　　
大乘法苑義林章師子吼抄卷三（終）

　  安永五年（申）正月十六日夜。於平安城五條橋新善光寺寓舍任愚見所及。草草書記之了。偏祈大乘學業復古令正法久住于世而已。
　　囘向四恩法界海迴向無上大菩提法相大乘末學沙門基辨（大同房生五十九歲）
大乘法苑義林章師子吼鈔卷第四（自第四門中大文第四彰異計小乘。至明護法教體第六科終）

　　      南京藥師寺留學傳
          法相宗沙門基辨撰


　　【章】彰小乘者（至）六經量部鈔曰。自下第四門中。大文第四彰異計小乘。此中有九文。初標牒。二分大類。三擧大衆等。四擧一說部。五多門部。六說假部。七說一切有部。八經量部。九總結。今即初·二也。
　　【章】其大衆部（至）爲其教體鈔曰。三擧大衆等其大衆已下十五字。標牒。佛一切法等二句。約法明佛十八界唯無漏。宗輪疏云。十八界等在佛身時。皆名無漏。諸佛所有三業。皆是無漏故。諸如來無有漏法。
    皆是出世者。上句佛字通此句。此一句約佛色身明佛唯無漏。宗輪疏曰。論諸佛世尊皆是出世。疏釋曰。此部意說。世尊之身並是出世。無可過故。唯無漏故。
唯佛世尊下過一切無所劣故（離一切諸戲論云無劣）不可毀壞。超過毀壞。皆是出世。約人爲論。無漏身故。佛所出言等者。如前已釋。疏曰。佛所說語令他利益。無有虛言不利益者。義謂義利。皆饒益也佛一切語等者。如前已釋。佛一切時等者。示任運說。疏曰。此部等說。諸佛說法任運宣說。不須思惟名句文等。任運自成應理言教勝名句等。常在定故。不思名等。然聽法者謂佛爲其思惟名等而宣說法。周記曰。問。佛一切時不說名等。如何復言以名句等而爲教體。答。言佛不說名等者。但如來不起思惟名不說也。又言。以無漏體實有聲色句業爲體者。據任運說。如天皷等。亦不相違。今云。不說名等者。名句文是共相。佛常住無上寂然法性故。心無分別。不轉共相。云常在定。無性攝論九（二十四）曰。有頌曰。那伽行寂定。那伽住寂定。那伽坐寂定。那伽臥寂定。此即說常在定相頌。小乘論中亦引此頌。即是無思業者。結佛任運說法。自成事義者。自謂任運。事謂能詮名等。義謂所詮理。以其無漏等者。結大衆等三部教體無漏者。簡除一說部餘諸部體是實有者。簡一說部全·說假部一分聲名句等者。簡多聞部及有部有說。
　　【章】其一說部（至）以爲教體鈔曰。四擧一說部。宗輪疏曰。此部說。世出世法。皆無實體但有假名。名即是說。意言。諸法唯一假名無體可得。即乖根本所說別分今取無漏等者。結一說部教體無漏者。同根本大衆部。說佛音聲皆是無漏假聲名等者。彰此部本意。云假聲名等。云名等所簡。准前可知。
　　【章】多聞部說（至）是無漏故鈔曰。五擧多聞部。如來五音等十二句。宗輪論文。疏釋曰。音謂音聲。即是教體此音聲教能超世間。亦能引他出離道起。故名出世。謂詮無常·苦·空·無我·涅槃寂靜。此五教聲必是出世與五俱起等者。疏曰。若離此五。雖八道支七覺等教。皆非出世。其八道等作此行相。亦是出世。謂此五教聞。皆利益。稱可法體。既非不了義。亦非方便說。定是出世設引出離道等者。開發曰。設是餘音與五俱起。隨順五音亦名出世。一切餘教皆是世間。不決定故者。疏曰。既不決定引出離道。故。今總說是世間教今云。如來五音外餘音。雖非不引出離。不決定引故。不云出世。上五音引出離。既云決定能引。餘音翻是。云不決定。意自可知。論說言音等下。正釋此部教體。論說言音者。宗輪論中既云佛五音故佛諸教等者。結釋此部教體。有漏者有如來餘音。無漏者五音及隨順五音餘音以佛五音等者。釋無漏教體之由。佛有漏教體翻是可知（又開發擧異說云。又解。彼論但說根本不言名等。依實論。則通取名等以爲體性。亦無有失。云云）
　　【章】其說假部（至）以爲教體鈔曰。六擧說假部。此部意說。一切法若處等門體非實有。若蘊等門。是爲實有。由是聲名句文亦准是釋。聲名句等四字。標牒就能詮教而論若在處等下。明假聲名等爲教體。等言十二處向內等。以說依緣等者。積聚法皆假故。爲所依爲所緣之義非。初不積聚。但一物有故說依緣。必積聚體非實有若在蘊等下。明實聲名等爲教體等言五蘊向內等。雖有積聚下。通伏難明蘊門實。難云。積聚是假。則蘊體可非假耶。積聚名蘊故。今通云。雖積聚假義。釋於蘊五蘊一一法體無依緣義以立蘊門故。蘊等門皆體實有聲名句等二句。明通蘊處二故。次句明教體通假實二故。通有漏下。結此部教體。疏曰。既世出世法皆有假有實。故從所立名說假部。謂能說者聲名句等。若以處門是假。若以蘊門是實。通有漏者。佛假名而說。通無漏者。佛實義而說。部執疏云。大迦旃延先住無熱池測。佛入滅後二百年時。方從彼出。至大衆部中。於三藏教。明此是世尊假名而說。此是實義而說。大衆部中。有不信者。亦有信者。遂別分部。
　　【章】說一切有（至）勤求起故鈔曰。七擧說一切有部。婆沙百二十六（十二丁）說。佛教名言。善耶無記耶。答。或善或無記。云何善。謂佛善心所發語言乃至語表。云何無記。謂佛無記心所發語言乃至語表。俱舍光記一餘（四十八丁）廣釋。往見。又依婆沙·俱舍。此部計中自有二別。一唯取名句等。一唯取有漏善聲。由是諸師有其三釋。有說。但以聲爲教體。以性是善。三無數劫所勤求故。名句文三但是佛教能詮作用。非正教體。是無記故。有說。但用名等爲體能詮表故。有說。音聲及名句文爲其教體。今依婆沙評家正義。以聲爲體。其名句文別雖有體。但是作用。唯無記故（已上開發取意）今此章由婆沙·俱舍但擧二計評家評取等者。結有部教體。此中唯有漏善聲者。此部立前十五界唯有漏。故佛十五界亦唯有漏。雖有漏三劫勤求故名善。今此所擧有部正義評取也。周記曰。問。小乘師難般若經言。汝受持無記名等。如何得此大果耶。般若論答曰。汝法無記。我法是善。准此問答。彼宗即以無記名以爲教體。如何今云以善聲爲教體耶。答。彼部救曰。二十部內。知汝於誰獨言我。故以善聲爲體亦不違。又彼亦難即是婆沙以名而爲體者。非是此師。故世親言。汝唯無記。若爾。此問即無違妨。
　　【章】其經量部（至）無過未故鈔曰。八示經部。此師以不相應行爲假空。如俱舍師朋此部破有部。故名等是假。雖彼不立等下。正明彼教體。彼意。名等但在聲屈曲故。雖假云名等。其實是聲。然無屈曲聲無詮表故。是非教體。故今云仍不取聲等。取有漏聲等者。結此部教體。有漏者。立前十五界唯有漏故。聲上假等者。示無屈曲聲無詮表。聲非教體然聲處攝者。名等假立。十二處門論其體聲處攝前薰於後等者。此師計過未無體。唯現在是法體故。以假法爲教體。全無其理。故以聲處攝者爲教體也。前謂前念。後謂後念。前念薰習後念。現在唯一法有實體處。展轉聚集爲教體。念念相續。有屈曲聲薰一處。爲教體也。問。經部以聲爲教體。以何爲證。順正理論第十四卷破經部云。汝不應立名句文身即聲爲體。開發曰。然依彼宗。有作三釋。一云。十二處中實聲爲性。離聲無別有能詮故。二云。於實聲上有假屈曲以爲體性。法處所攝唯是意識所緣境故。三云。通用法處聲處以之爲性。
　　【章】如是合說（至）彰異計也鈔曰。九總結小乘總是第一等二句。此總結異計祕門也。
　　【章】顯大乘中（至）後顯中道鈔曰。第四門中。大文第五顯大乘教體。此中大分有二。初分科。次正彰。今即初也邊體者。邊主所彰教體故。云邊體。眞空俗有故云邊也。中道者。中主所明教體。寄可言明教體中道。故教體即可言。以識變明教體。三性義立即可言門。中道故不言中體直云中道也。
　　【章】顯邊體者（至）聲爲教體鈔曰。此一第二正彰。此中亦大分爲二段。初邊主教體。二中主教體。初中有四。初標。二正彰邊體。三邊·中對辨明俗有教體。四結邊主教體。今即初·二也龍猛清辨等者。對法抄中。云依清辨明龍猛言。又理趣述賛。云龍猛釋言。就勝義諦一切皆空等。今檢十二門論觀因緣門云。衆緣所生法。是即無自性。若無自性者。云何有是法。又中論說因緣所生法。我說即是空等。其餘說無自性文。悉今所云一切無相諸法皆空之文也。今總合云龍猛清辨咸作是言也。此是由龍猛所論。清辨掌珍論中。明此眞空義。何教何爲體者。理趣述賛及對法抄所言。教無所教。體亦非體也。一切皆空無故。世俗諦中等者。清辨擧般若燈論說。以俗有義明教體。亦言亦勝義諦中說諸法空云無教無體句言章等者。明由般若燈論說立俗有之教體。
　　【章】梵云鉢陀（至）立以論名鈔曰。二邊中對辨明俗有教體爲跡者。無垢賛一曰。最初音聲能集顯法。名之爲跡。教爲理之跡。如尋跡以得象。故得教而觀義不立字·名。初立此跡（云云）周記云。此翻爲跡者。如尋象跡所見變處即見其象。若尋其句即見其義。若梵云幡陀。則此云足。長聲呼故跡·足有別也（云云）當古之句者。舊云句。新云跡。護法宗所言之名身·多名身。但顯法體不顯義故句有二種等者。此中初集法滿足之句。清辨等所言句。非護法宗之句。所言名身·多名身。如說不生亦不滅。不來亦不去。一亦不異。不常亦不斷。此一一句義雖未圓。亦名爲句。法滿足故二顯義周圓句者。此即護法宗所言之句也非請辨宗之句。所言梵云縛迦。此翻云言者是也。如說諸行無常。有生滅法。生滅滅已。彼寂爲樂。此一一句義皆足故此當中道等者。無垢賛中云當護法名。對法抄中云當瑜伽宗所說名。亦云中道所說句。由此等說。護法論師由瑜伽論所立宗家。今名中道也。所說名者。此有名及名身·多名身。今取名身·多名身云所說名也梵云縛（去聲）迦等者。無垢賛一云。梵云縛迦。此云言也。顯義周圓名之云言。即當護法所說之句。即顯義周圓句也。由外典釋。古云之言。秦·漢已來乃有句稱。故句與言其體是一也。以法滿足名爲句。如上已釋梵云鉢刺迦羅等者。無垢賛一云。章是明義段義。一章一段以明諸義。如上已明。是外典所言篇也。外書篇者遍也。明而遍也此無所當者。對法抄中云中道無此。瑜伽論中但說圓滿句不圓滿句等。不說章故。云無所當也。梵云奢薩呾等者。如常應釋。
　　【章】此四能詮（至）智度論文鈔曰。四結邊主此四能詮等者。無垢賛云。此四以聲而爲體性（云云）由是此四二字牒上所釋句·言·章·論四。意言。雖立句·言·章·論別。論其體性。則俱以能詮聲爲教體也。此准般若燈論等者。一部十五卷。偈本龍樹造。與中論頌同本異譯。又釋論本。分別明菩薩造。大唐波羅頗密多羅三藏譯。因明大疏曰清辨般若燈論釋。由是則分別明與清辨別人（請辨既作般若燈論之釋故也）或云。智光論師云分別明。大妄說智度論文者。今勘。
　　【章】顯中道者（至）義得顯故鈔曰。自下長文。正彰之中。第二中主教體。此中大分爲十。初標牒。二論定正教體。三牒正教體。四明龍軍無性教體。五牒擧護法·親光等教體。六先擧四重出體。七正明護法等教體。八約四重出體明教體。九明識上名句聚集。十以三性五法釋。今即初·二也瑜伽攝釋分等者。現本作攝決擇分大誤。第八十一卷攝釋分初。有釋經體文。如此處引。攝釋分者。於造論法用猶未分明。今略攝釋經論法用以爲一分。名攝釋分。是故此分最初明經體。論本由經故。在造論法用初。攝決擇分。自第五十一卷至第八十。於本地分中不盡之處。廣決擇說。名攝決擇分。故現本云攝決擇分八十一文大誤。論文曰。云何爲體。謂契經體略有二種。一文二義。文是所依。義是能依。如是二種總名一切所知境界。開發解此文云。文是能詮。義是所詮。依能詮文義得顯故。故說文是義之所依。文之與俱生說·聽了意識故。總說文義名所知境。此中意說。文·義俱能生解心故。故能所詮名爲教體。顯揚十二亦同。理實能詮總四法體（聲·名·句·文）於瑜伽等但文爲能詮。存略也（云云）由能詮文等二句。章主之文。釋文是所依等論文。論定五教體由瑜伽論記。以能所互通二義釋云。由文顯義。文是所依義是能依。又由義起說。則義是所依。文是能依。今瑜伽論依前義明（云云）然今章主所造章疏明教體。但取云由能詮文義得顯故。文即所依瑜伽之文。不取義是所依義之而釋。文是能詮根本。若無能詮文不能生解。故但以文是所依之釋明教體也。又教者能詮。以能詮文爲正教體。由教成理。故明教體但以文是所依而釋。可知。周記中擧二解。非章主意。又增明記一曰。問。名·句·文中。何唯取文。解有二說。一云。文集成名。名集成句。文是本體。名·句是義。是故擧體不取義。一云。擧一取二故有名·句。今云。此二解俱用。瑜伽攝釋分說文有六種。一名身。二句身。三字身。四語。五行相。六機請（云云）淄洲曰。此文攝名句等五。六皆顯義故（云云）此是二解中由後解也。又開發曰。理實能詮總四法體謂聲·名·句·文。
於彼論中但說文者存略故也（云云）由是則名句文中隨一云文。此亦二解中由初解也。又開發云。又是所依能詮根本。名句不能生解。但說其文（云云）此是二解中由初解也。又倫記曰。文者是顯了義。由文令彼名句呼召諸法分明顯了。以是名句所依處故。亦名爲字。不可敗轉義名字。可改轉者是名以隨所詮種種轉變故（云云）此亦由初解同。
　　【章】能詮文中復分爲二鈔曰。三牒正教體。大凡論教體有二。一就能所詮名教體。二就唯能詮名教對。初對所詮共名教體者。謂瑜伽說。經體有二種。一文二義。文是能詮。義是所詮。既云經體有二種。而一文二義。合能所詮爲教體之證。由是今章主開發中云。文義俱能生解心故。故能所詮俱爲教體（云云）能詮者。聲名句文四法。總名能詮體。境行果一切法。是爲所詮義能所詮皆名教體（云云）（已上開發）又無垢賛中。亦總約能所詮明教體。四重出體。亦分能詮出體與所詮出體。以釋教體。以無垢稱經文爲證文長恐煩不述。且擧牒文言。若依護法等。勝世俗皆以能詮所詮二法而爲教體（云云）理趣述賛等亦就能所詮辨。二就唯能詮辨教體者。開發曰然諸聖教多分唯說能詮名等爲教體者。差別生解勝所詮故。又能說者勸心發故。瑜伽·顯場別義說故。取所詮表亦爲教體。實理言之。表召諸法別生解者。其義即非故。諸教中多依能詮聲名句文以辨教體（云云）由此義故。三十論疏亦云。經體雖二。今取能詮聲名句等。正教體故。又云。護法意說。性用別質。教體即是能說聲等。對法疏亦同說。說者聽者俱以聲字已上集現爲教體故。二十論疏亦云。皆以聲名句文爲體。由是應知。雖有以文義相生爲教體之文。正與邪之教體同擧示故。文義並擧。其實正教體唯能詮聲名句文也。今此所云能詮文中者。彰就正教體而論也。以說不說說故。
　　【章】一者龍軍（至）一師所說鈔曰。自下四明龍軍·無性等教體。此中有十三。初標牒。二擧無性論。二擧佛地論一師說。四寄難成。五成佛不說。六擧不說證結歸唯識成俗中教體。七問答唯心變教體。八問答識上聚集顯現。九總以五心聚集明七心十二心離五心別無故。十結成答問。十一明十二心。十二明七心。十三結俗諦中道義。今即初也。龍軍論師者。俱舍破我品云。昔有大德名曰龍軍。三明六通具八解脫（云云）勝莊梵網述記上云。西方有三釋。第一那伽犀那。此云龍軍（云云）有人由是作一解云即勝軍論師。按西域記九（四丁）云。勝軍梵云闍那犀那（云云）今云。大妄說不可用。然按秋篠增明記。第一引西明疏曰。有影無本者。那伽犀那。此云龍軍。即是舊譯三身論主。彼說佛果唯有眞如及眞如智無音聲等麁相功德。竪慧論師及金剛軍皆作此釋。竪慧論師即是寶性論主。北印度人也（云云）由是應知。龍軍所造三身論中。說佛果有無音聲功德爲所據。今云龍軍論師也無性菩薩者。無性攝論第一（初丁）說聞聲識上聚集現相爲體性。如次下引。有問予曰。章主立佛不說法義。必以此無性攝論（第一初丁）說聞者識上聚集顯現以爲體性之文爲所據。由是皆謂無性但立佛不說法人。然按無性攝論四（十一丁左）論云。此中教者。如十地經。薄伽梵說。如是三界皆唯有心（文）釋曰。十地經者。於彼經中宣說菩薩十種地義。此即安立二地行相。名句文身。識所變現聚集爲性。謂彼聖者金剛藏所變影像爲增上緣。聞者身中識上影現。似彼法門。如是展轉傳來于今。說名爲教（云云）由此文應知。無性亦立佛說法人。既云金剛藏識所變影像爲增上緣。聞者識上影現。爲增上緣影像。是能說者識上文義影像現。若爾。無性論師立佛說法自顯然。故章主云以無性但立佛不說法人。恐似麁漫。此難如何通耶（予）答曰。此無性第四說金剛藏識等之文。非滅佛說法義之文。此即成佛不說法之文。謂十地經非釋迦佛說。勸金剛藏菩薩令說十地法門是也。金剛藏菩薩往昔聞者時。以變現影像爲增上緣也。若由根本佛邊。則唯大定智悲故。此十地經亦以聞者識上所變影像爲經體也。既云如是展轉傳來于今。明知根本佛是不說法。雖爾以聞者識變展轉來今意自明。必以此文不可難也。又一解會云。無性攝論意。金剛藏菩薩意識之上變現文義影像。安立十地法門。此能說人所說法。即自如來妙定所變現。非如來第八因緣變。設雖安立種種名句說十地皆妙定心相。非如來第八所變聲境等。故云唯有三法佛不說法。理無相違也。二解之中。初解爲正。及佛地論一師所說者。所說二字通龍軍及無性也。佛地論第一（三丁）有二師說。其中一說是佛不說法義也。如次引。
　　【章】其無性云（至）以爲教體鈔曰。二擧無性論。此有二文。初正擧無性。次章主以相傳義釋成今文。即此二文也。此中即是者。無性論中於上句釋經字。云貫穿縫綴說名爲經。其經中今云此中。故次結成句云爲體性文此成經體也。隨墮八時者。此四字古來有疑難。雖古今有通釋。其義意難辨折。故今設四門以通釋古難顯如實義。一者述大唐三藏相傳義。二者擧古師難。三者擧古通釋。四今釋通釋。初述大唐三藏相傳義者。開發曰。墮謂墮在。言八時者。相傳三釋。一云。即是聖教中說八囀聲時。二云。華嚴八會以爲八時。三云。西方時分晝夜各四。故名八時。今依後說隨墮八時聽聞正法。義寬通故（云云）（明西方時分。西域記二。寄歸傳三）二擧古師難者。唐靜法寺慧苑華刊定記云。八時者。舊人四說。一云。如來說法於八囀聲中。隨用一聲逗機說故。一云。佛說華嚴八會時故。一云。依聲明論。晝夜各有四時。如來隨於此時應機說故。一云。依十地論。如來說法離八非時依八正時故（十地論十一云。如王懷憂惱·病·恚·着諸欲·險處·無侍衞·讒佞·無忠臣。於此八難時。智臣不應語。法王亦如是。非時不應說。云云）釋曰。尋上諸說。雖各有據。然勘梵本並不相應。謂梵稱一瑟吒。此云欲樂。梵言遏瑟吒。此謂之八。而攝論梵本則是一瑟吒。非遏瑟吒也由其兩音相濫。致使翻譯者謬傳。既翻欲樂名八。亦復虛加時字故。勞諸德擾動智海。玉巵雖寶。無當奈何。是故正譯應云隨墮欲樂聞者識上直非直說聚集顯現釋曰。此文意顯聞而欲樂成聚集故（已上刊定記文）又唯識演祕曰。又薦福等三藏和上（義淨）釋曰。隨墮樂欲時何所以者。解云。梵云一瑟吒。此云樂欲。言頞瑟吒。此云八時。攝論梵本云一瑟吒。明是樂欲（云云）又義蘊一擧法苑三解已云。此皆未可。今准義淨三藏說。梵云一瑟吒。此云樂欲。若言頞瑟吒。此云八時。古德錯翻名八時。應云樂欲。此解爲正。又我朝近代有信培者。淨業之徒自稱解得唯識。講三十論疏數度。予志學之後。倍彼講席。退顧輒慨其講唯識而非唯識。雖口說大乘法相。不識以離言說爲大乘教。自墮小乘講者既爾。聽者悉至不辨大小乘之菽麥。今也他家講尊被害信培之毒。至謗大乘者甚多矣（予）肅然慨嗟于是年久。具如法相玄論之初辨拆焉。如是信培者遂作唯識疏集成編。彼編之中引刊定記已云。今謂。俗典不言乎。中心疑則其辭枝疏主釋墮八時猶豫不決。是故說分三義。儻有具不決。則不詢之親教三藏法師何也。疏主雖復已詢三藏法師。或亦不決乎。又三藏曾在天竺禀受此論於諸論師之日。亦不之詢何也。三藏或務在禀傳幾經論。不遑決擇一文句是非邪正如何如何乎。或雖三藏不能無有千慮一失乎。撲揚巧設救釋。然義淨·慧苑等。雙擧梵漢方音以申然辨。其失匝免。邑師判斷爲正。尤有理也（云云）（已上集成編）三擧古通釋者。唯識演祕中。擧樂欲與八時二義已曰。問。二箇三藏並親步祇園同覽梵與。忽焉一義解成楚越耶答。二俱無失。何者。一物名義含多。且如帝釋具有十號。前釋據曆時聲而文義起故云八囀八時。後解依自慕法而教體生。乃云隨墮樂欲。問。論本若有一頞二言。前後三藏有隨取一想也。梵本末必無二字。如何得言隨取一耶。答。何廢無性所製之論前後不同。二德所覩而本有別亦猶此方諸述作者先後迴互。其類寔繁以此准彼斯亦何失（云云）（已上演祕）又我朝近代泉州堺浦有海雲堂居士名鳩者。聲德獨高。道頴五畿。芳傳四主。學苞大小。緇素欽挹。業崇維摩。時賢敢恭。遂釋墮八時文云。隨謂隨於時時也。墮謂率爾心也。八時謂八箇剎那也。時者猶言度。應知度度各別隨墮也。故擧世俗八時與華嚴之八會。以示其例令其八時亦有差別。即囀聲八度之時也。其如●●●●●●等。或●●●●●等。名爲隨墮八時。蓋善囀聲者自知焉耳（云云）（已上東海傳）自慧苑亂轍以降。被障妄雲。諸德智日不見昭然。今也居士勤以通釋。可謂子古疑雲少披。忽見慧日斜暉也（已上海雲居士義）四今義通釋者。三門分別。初辨古非。二辨古是。三彰如實義。初辨古非者。靜法惠苑叨以梵本難八時義。此起妄謬之基矣。若三藏云以梵云一瑟吒此云欲樂爲謬。則應如汝所難。若三藏云一瑟吒梵本雖應正翻欲樂。今義翻爲八時。則汝如何難。大抵翻譯文例非唯敵對。多用義翻譯聲之法。至人不可解文。則必用第二展轉爲釋法令解意味。玄賛三曰。然今經文恐人不解。翻譯之家遂依第二展轉訓釋法而釋。然少不次。以義正之。不違聖教。若別義釋。便是人情。非爲聖教（云云）今亦是第二訓釋法也。今擧示一二例。梵云素怛覽。敵對應翻云綖。存方土可信故義翻云經。又梵云毘奈那。敵對應云調伏。存易解故義翻云律。又梵云捺落迦。敵對應云不可樂。存易解亦義翻云地獄。又梵云商羯羅塞縛彌。敵對應云骨鎖主。准世所言翻天主。如是等類非七·八·九。經論之中自可檢知。今亦如是。攝論梵本既云一瑟吒。正翻應云欲樂。雖然若云欲樂。汎漫以不具彰名句及五心聚集現義故。今爲委聚集現義。義翻以云八時非墮在已。若墮在時。八時皆欲樂故。總言則是欲樂。別言則是八時。唐三藏非不用梵一瑟吒此云欲樂。故彼所難非今所關彼見遏瑟吒此云八。眩迷梵音相近。凌三藏爲謬傳。惠苑輕蔑賢善之罪所不輕也。惠苑不全解聚集顯現義故。以八時言爲無用義。妄昧尤甚。惠苑由來有以梵本亂正翻之癖。彼實智解玲瓏。雖應云玉巵無當。此非寶。有智之人勿爲妄說所率失也。又義蘊中朋輔薦福三藏。以云八時爲誤。是亦不全解聚集顯現之義故。義淨三藏不具顯法相之人。故唯以總合欲樂一義翻是。大唐三藏以法相大乘示中道人故。今爲令聚集顯現微細明著。義翻以爲八時。有智學者必勿眩迷。又近來信培所言。雖似蚊蠅作聲。少附惠苑·道邑驥尾。動黃口疑三藏。妄談不足論已。彼云中心疑故既分三義。此是何之言乎。大抵解大乘深遠之教設多義彰所含實理。是古學之風也。今家章疏必設多義以令至其眞實。信培由來有評多義以爲一途之癖。後學必勿惑此說矣。此斥古非已。二辨古是者。演祕中設救釋。問答有二。其中初問答有少理。次問答似無理。又設救釋雖可爲是。釋八時言不盡義。故妨難不已。又海雲居士釋八時言云八囀聲八度之時。此釋甚好。然不辨相傳三釋之所由。未盡之釋也（問。下章云合有五剎那所依之聲於心上現。依之見。則鳩師釋八時云八箇剎那。似乖理。如何。答。剎那時之通名。聲是名等所依也。云諸惡者莫作時。在五箇時節。名句所依之聲心上顯現故。云合有五剎那也。云八剎那亦無過也。約增長則有字名句五十聚集。約合說則但有五剎那。所依之聲心上現也。所依之聲者。攝假隨實釋也）是叙古是已。三彰如實義者。開發中擧相傳三釋。以八囀聲爲初。華嚴八會爲次。世俗八時爲後。此狹爲初。寬爲後也。又今此章次。又初世俗八時。次華嚴八會。後八囀聲之時。此即自寬向狹之釋。雖有前後之異。理無相違。初云隨墮世俗說日夜八時者。約聞世出世間一切法。晝夜八時之中隨墮在一時。心之上五心聚集名句聚集。云隨墮八時等也。若於本邦。則晝夜十二時之間。隨墮在日中或日沒見聞如是如是法事一時其識之上五心聚集名句聚集。餘例准知。次云隨墮華嚴八會時者。且擧華嚴八會令例餘會。謂此亦八會之中。隨墮在一會聽法識上五心聚集名句聚集。云隨墮八時等也。後云隨墮詮辨諸法八囀聲時者。謂如說一時婆伽梵。此八囀聲中隨墮在第二業聲。聞者識上五心聚集名句聚集。復如云王舍城耆闍崛山中。此八囀中隨墮在第七囀於聲。聞者識上五心聚集名句聚集。餘囀聲中墮在聚集。例自可知（海雲鳩云。墮率爾心也。今云。未穩。墮謂墮在義。八囀一一有墮在義。墮在言中五心具足聚集。非唯率爾。故海雲所釋爲不盡理。又鳩云。八時者八箇剎那也。時者猶言度。應知度度各別隨墮也。即是八囀聲八度之時也。云云。今云。此譯雖有理。釋通漫也。以剎那釋時言故。又鳩云。擧世俗八時與花嚴八會示例。云云。今云。此釋未穩。開發中既約寬狹釋故。三義共皆是聚集顯現。寬中狹之相也）由是應知。隨墮八時言。明聞法者識上五心名句聚集顯現時時墮在。設八之言。且欲由世俗說以日夜八時明墮在相。此日夜八時中。華嚴八曾時·八囀聲時。同一時墮在故。令同八數。云八會八囀。非必局八。必勿膠執。如開發言。今依後說隨墮晝夜八時聽聞正法。義寬通故（云云）問。日夜八時義如何寬通餘耶。答。初擧寬日夜八時。通一切世出世間華嚴八會般若十六會諸會等。此等皆攝在日夜八時中故。此爲寬通。次華嚴八會雖在日夜八時中爲狹。對八囀聲時。則亦以爲寬。故是中也。華嚴八會中一會具八囀聲時。故以八囀時爲最狹也。是故以寬置初。正今由是說隨墮八時。無性論意故。問。若爾爲何說華嚴八會及八囀時耶。答。世俗八時墮在同時。八會八囀亦墮在聚集顯現故。欲令委細聚集現相。說如是三義也。開發中自狹向寬次第相攝。准是可知。理全無違。問。以何知爲彰聚集顯現相云隨墮八時耶。答。開發中問云。如何過未無體。應識上聚集相無。云聚集解生耶。答。此問引無性墮八時之文。擧相傳三釋故。此三釋即聚集相委細說。自可知也。三十疏對法疏等。皆答應聚集無問云隨墮八時。檢可知已。次可辨事寬狹也。問。若爾何故不翻云樂欲云八時耶。答。於八時中。隨墮何時。亦皆無非欲樂。故云隨墮八時。則欲樂義自含隱。若但云隨墮樂欲。而任梵本。則漫中之漫。毎一囀聲有聚集現之義。遂不明顯。故隨墮言含欲樂義。令了知一一囀聲有聚集現等義故。云隨墮八時也。上來釋隨墮八時已。聞者識上者。此即彰佛不說義故作此簡也直非直說者。諸家釋紛紜。決擇記曰。章直非直說者。略有三釋。一切聖教明長行名直。頌名非直。二據十二分。說最初契經名爲直說。據初略說未委細明。餘十一部之說子細具陳。說名爲非直。三從所詮。名詮自性。名爲直說。句詮差別。言非直說（云云）又唯識義演但用此第一釋。又華嚴刊定記一擧五釋。初三釋如決擇抄。第四釋云。直爾說法名爲直說。以譬喩說名非直。第五釋云。如實說者名爲直說。方便說者名非直說（云云）又開發中出三釋。如決擇抄。復設別解云。又今別解。顯了說者名爲直說。密意說者名非直說（云云）又有解不爲屈曲表彰但直生解文義。說云直說。屈曲軌範表彰差別之名句文。說云非直也（云云）近來信培者作集成編。評此等說云。今謂。雖輿說區。以長行爲直說。頌爲非直爲優。而引瑜伽二十五·顯揚六·成實論一爲證。今云。信培之此評也。雖精而勤。失多含之義。由來信培好加取捨。是彼之癖也上來所釋之諸義門。在此直非直說言。而含容無性論意明一切直非直說義識上聚集顯現。必不可取捨。此下章中云長行爲直頌爲非直。此由別義。深思可解。聚集顯現者。此聚集有二。一者名句聚集。由婆沙（十四）正理（十四）意。章主立之。大論等不說之。二五心聚集。由瑜伽論立是。然此章及對法疏及開發。說五心·名句二箇聚集。三十論疏但說五心聚集。名句集處必有五心集現故但存略。其實二箇不可分離。然無性意取何聚集云聚集顯現耶。謂既云文善相現。故知名句聚集。是故開發曰。彼論於八時中隨墮何時。聞者識上有直非直十二分經聲名句等聚集顯現。以爲教體（云云）無五心集則名句集亦無故。雖不可分離。今以能詮文爲正教體。故以名句聚集爲正聚集也。此意即取等下。二章主以相傳釋成文。隨世俗說者。西域記二·寄歸傳三等。明西圓方俗說。西域記二（二十一行）曰。六時合成一日一夜（夜三晝三）居俗日夜分爲八時（晝四夜四。於一一時各有四分）南海傳三云。若依方俗或作三時四時六時。如餘處說。
　　【章】佛地論云（至）佛實無言鈔曰。三擧佛地論一師說而釋。此中二文。初正擧佛地論文。二章主釋文。此文有此二祕。本願緣力者。唯識義演曰。如來因位發願云。衆生見我者。於自識上文義相生。佛雖不說法。由衆生有善根力故。即衆生自識上有文義相生也（云云）近來信培評是云。佛願文義相生者鑑說也。佛以慈悲願樂說法度生。此云本願非必願文義相生（云云）今云。信培所言尤爾。義演釋不是也。此章下明護法等意云。此師意說。衆生本願願聞佛說（云云）翻是可知。自意識上者。自謂各自。其可聞者之各自識。若地上薩埵爲可聞者。則此意識察智識故。所現文義亦即眞無漏相。又若地前同夫名可聞者。則此意識有漏善意識故。所現文義亦其體有漏善。似無漏相。文義相生者。如上已明。文有二釋。一者淄洲由攝釋分意曰。文者六文。最勝疏一曰。此六文中。正文唯文身。是餘名文者。名句從所依。語從能依。行相約所顯義。機請據能起。相從名文起。揚釋分曰。如是六種皆顯於文。若闕一種不能顯義。由能顯義是故名文（云云）二者章主由能詮根本釋云。文是所依能詮根本。名句不能生解。但說其文（云云）義亦有二意。一者淄洲由攝釋分釋曰。義者十義（攝釋分具說十義如上）最勝疏曰。此中依所詮及所爲並名爲義。十俱所詮（云云）二者秋篠增明記云。文集成名。名集成句。文是本體。名句是義。是故擧體不取義也（云云）此意。名句雖是能詮。於能詮中分體與義。義是差別。是故今云文義相生。名句文相生。非以所詮名義。此二之中。以第二家爲今章意。章主此段最初牒云能詮文中故。相者影像相分。生者生變。謂由佛本願爲增上緣力。自第八識中意識種子。生變心文義能緣見所緣相。其能緣見今云自意識上。其所緣相云文義相。此意即是等下。章主釋成。爲增上緣者。釋緣力字。示非因緣。此文義相下。亦是佛地論文。自者自身一聚。親者簡增上緣。善根者種子名根。有漏善無漏善種子。又善根者前念相續所修善根。是約現行。此現行所熏成之有漏無漏善種子名力。力者切力切。能即是種子。謂此文義相雖各自親依託所修善根種子力現起。而不唯自力起。以佛本願爲增上緣起故。就根本緣其文義相云佛說。佛實無言者。結不說法。
　　【章】故無性云（至）佛云何說鈔曰。四寄難成無性云者。攝論第一（初丁）文也若爾云何等者。攝論中正難文。按彼論文。本論初說薄伽梵前已能善入大乘菩薩。爲顯大乘體大故說。然無性釋云聞者識上顯現爲體。由是此難勢起。難意言。若言聞者識現爲體則云何云已入大乘菩薩說耶。非聞者識。彼已入菩薩能說故（已上難）彼增上生等者。此下八句攝論中正答文。彼者指何人耶。答。此古來有二釋別。一者指已入菩薩云彼（決擇抄由是作二釋。一菩薩本性之教名增上緣而生起者。心上所現影像之教。此影像教以增上緣言菩薩說。約實自變。二云菩薩實不說法者。菩薩爲人說故。約是云增上生也）二者指如來云彼（唯識義演由是作二釋）今云。二家之中云指菩薩爲准攝論文。然決擇抄所言爲穿。由是却義演第二釋爲勝。今別釋云。約本如來增上而生故佛云彼。雖佛不說。已入菩薩爲聞者時。佛增上已入菩薩自意識上文義相生。由此熏習力故已入菩薩在定爲增上緣。地前凡夫等聞者識上文義相生。是故論文云菩薩說。亦已入菩薩實不說。但在定爲增上。聞者識上文義相生。正指菩薩云彼。約本亦指佛云彼也譬如天等增上約等者。周記曰謂有婆羅門事天等自求聰明。專以欲夢中見未與呪論等。彼天實非將呪論等而與此人。但爲增上。彼人夢中自得呪論（云云）玄賛一引此喩已擧一喩曰。如母嚙指子作喚解（云云）此周魯參故事。擧此故事次引一字不說經而結。若離識者佛等下。此結寄難成識上顯現爲教體。若離識者四字。若不爾者。意周記釋難意云。此無性爲經部等執心外之名以爲教體。今設難云。佛如何說令他得解。彼返難云。云何不解佛現名等。答云。非聽者識之所現起。如非所緣。云何親能生聞者解。言爲教體。（云云）
　　【章】此就本緣（至）實不說法鈔曰。五成佛不說此言指上來所引佛地無性所言。本緣者根本增上緣。本謂前所言本願也唯有無漏等二句成無文義之由。今按。此二句龍軍論師所造三身論之文何以得知。謂唯識開發中。初云龍軍論師等云擧此唯有無漏等文。次云無性攝論云而擧隨墮八時之文。後云佛地論云而擧如來慈悲本願緣力之文。法華玄賛中亦云龍軍等云而擧此唯有文及佛慈悲文。由是自知。此唯有文龍軍論師之文。加之玄賛中云。龍軍等言。佛唯有三法。謂大定智非久離戲論。曾不說之（云云）以是撿唯識開發。彼云。龍軍等云。如來唯有無漏大定智悲寂靜涅槃眞如之理。無動無轉無說無示。但衆生有感。於自識心文義相生。謂佛說法。佛實無言（云云）以是復撿西明疏所引龍軍論師所造三身論之文云。龍軍即是舊譯三身論主。彼說佛果唯有眞如及眞如智無音聲麁相功德（云云）此文如次。大定（眞如）大智（眞如智）悲（無音聲麁相功德）由此等文對校。忽焉知此文唯有三法即龍軍之文焉。近來學者無曾知此等之所由。深思學人須詳察焉。又唯識演祕中問曰。言唯有三法證無文義。若爾。應無色身。答有二釋。一云。亦無有所見者。亦唯能見識之變矣。如文義等。二云。佛離戲論名等故。依本願大悲變現色身。令物覩益。故非戲論。色身故。有評曰。按佛地論·唯識論十。前義爲本。至文自悉（云云）今云。演祕所釋以無色身爲如實義。此釋於龍軍義實爲允當若於無性爲有妨難。云何有妨難。無性攝論說佛有他受用變化二身故。無色身義於無性不可成。又以唯識第十文雖成無色身義。此亦未穩。第十論云。有義。如來五根五境妙定生故。法界色攝（云云）（此意引識所緣）本疏釋曰。如來根境皆以意識妙定爲先方變。本識隨變。設第八變妙定生故。法界（意識所緣）所攝（今云。對法抄云。又諸菩薩雖入滅定。而起威儀遊諸淨土。此由定前意樂擊發本識相分現諸威儀。後雖滅之。威儀不滅。由第八識持緣彼故。此位威儀依何本質不爾。八地已上菩薩入滅定位。無前意識擊發威儀。即應不戒念念入定。亦非不起定現諸威儀。如是便違處處經論。無垢稱經等云云。今本疏所言。以意識妙定爲先方變。本識隨變者。此亦由意識妙定擊發本識相分色身自現。此雖本識變。自妙定生故。第八變色身。此定果色。法處界所攝。非五根五境義也）非佛以外所餘菩薩及異生等。雖依此佛所變上變爲佛身土。然佛變細（妙定力生故）餘變者麁。佛變細者。非五境攝（妙定所生故）根境既無。如五識亦非五識界。根雖非實。似其根相故佛現有。他不變根。但似境。以相麁故可變用故。無垢稱經中。如來之心恒在定故（云云）（已上本義文）由本疏意。此第十卷妙定生義。可言或有色身或無色身。若第八識變亦自妙定生故。若無第八實變色身則應云無色身。既妙定所生色身有故。復應云有色身。如演祕等。由第十論文。但云無色身。則失本疏意。必勿偏執。是故今會言。則無性攝論說有他變用變化身此約妙定所生身。復云唯有無漏大定智悲。約第八變亦妙定生無因緣故。演祕答釋甚爲不是若依聞者等下。於上句佛不說法之義道理極成。即聞者識文義相現爲教體義自炤灼故。今於此文明聞者識文義有有無漏心現之別。若依者。猶云若就有漏心現等者。地前凡夫爲聞者時之心現相無漏心現等者。地上薩埵（及）八地上無漏後得之心現相。即似無漏等者。唯識演祕中問曰。佛無文義。有漏識變。云何言似。無所似故。答。有三釋。一云。名等佛識雖無。然聽法者謂佛實說故。自心上有似文義。雖無本質所似名等。似自內心。故亦無失。如言似我。向內似故。二云似佛無漏非文義也。無所似故。文義之言相從來也三云。七地已前有漏心位而過少故。名似無漏。非約影質名相似也。撲揚評取三義。初釋爲好。今云。三釋俱有妨難。難初義云。若言聽法者謂佛實說。自心之上有似文義。似自內心故向內似。爲似無漏。則地上聞者亦應似自內心文義相起。云何不云似無漏。而云眞無漏耶。眞無漏何故非似內心相耶。有此妨故。初義不成（義演亦不取此初義）難次義云。若似佛無漏故云名似無漏。則地上無漏心及八地上後得。何故不名似無漏。皆是應似佛無漏故。地上無漏聞者文義。八地已上後得文義不似佛心。不應道理故。次釋亦不成。難後義云。疏意通言諸有漏心所變文義不唯七地。豈地前等不聽佛說。若許聽者。自識所變。豈不得名似無漏耶。既得名似。故此釋亦不成（此難演祕中難意也）今明如實義者。不簡地前·地上。聞者有漏心現無漏影像。不拘文義。總名似無漏。對地上菩薩無漏心及二乘無學幷如來心相名眞無漏。名似無漏。以一切眞無漏爲所似故。一切有漏心現無漏影像名似無漏。翻是應知。佛識上等所現有漏非眞有漏。唯識第十說眞善無漏界攝故。可名云似有漏。如二十論疏末辨。問。此文似無漏云聲名句文。眞無漏但云文義。有何所由作此差別耶。答。併撿三十論疏·對法抄等三十疏中云似無漏文義眞無漏文義。不作差別。對法抄中似無漏云聲等。眞無漏云名等。此亦無別。由是撿今章意。眞無漏云文義。俱於能詮名爲文義。義是名句。如前已辨。故諸疏抄作例全無相違。此即如來等者。此言承上來說此即結成不說義。
　　【章】故大波若（至）不違唯識鈔曰。六擧不說證結歸唯識成立俗中教體。此中文二。初擧不說證。二結成。今即初·二也大波若等者。四百二十五（十八丁）云。我昔於甚深般若波羅蜜多相應義中。不說一字。文殊問經者。彼經下（五丁左）云。我成道來。雖得阿耨多羅三藐三菩提。不說一字（云云）涅槃經等者。經第十四·三十九·第二十六廣說（云云）（經第十四。依法身云不說。又三十九。諸佛無異說故云不說。又二十六。依計執無云不說）等言等取十卷楞伽第六·四卷楞伽三（四十左）金剛般若（十卷經第六云。我從某夜得最上覺。九至某夜入般涅槃。於其中問不說一字。亦不已說今說當說云云又四卷經三云。如來不說墮文字法。文字有無不可得故。云云）十地亦言等者。晋經二十六（三丁左）唐經三十七（三丁左）問。三界唯識文以何成不說義耶。答。一切法唯自識所變故。唯聞者識所現文義爲教體。自可知此義成已。即佛不說法義也。故知教體等者。二六結上成唯自心變文義爲教體。唯識變義成已則可言中道成。中道教體顯然。修唯識觀者應自知。
    【章】問何故佛寶（至）故唯心變鈔曰。七問答唯心變教體。何故佛寶等者。謂於三寶中。佛寶即取有本質。然今說法寶教體云佛不說法故。是無本質。唯自心變文義相。何故佛寶與法寶中有如是異耶。是問文意也。答教法戲論等者。一切法性以不可言證知故。不可教示。然今教示爲教法寶。不稱離言法性。故云戲論。由耳根意生。緣教名聞。通緣一切名句文三屈曲生故。皆是意識所變現事。爲教法體。唯自心變自可知已。餘非戲論等。除教法寶所餘理行果三云餘問。此三何故非戲論。謂理法寶以絕言如理爲本質。行法寶以眞如智爲本質。果法寶以眞如子眞如智之冥合爲本質故。云非戲論。故取本質等者。翻成但教體說唯自心變之由無垢稱經等下。擧教法是戲論之證。經第三（十一丁）不思議品文也法非是聞覺知者。法謂法性絕言妙法。是非見聞覺知所及。無垢稱疏五（本）曰。眞如法中無四境故。四境者。對法論曰。眼所受是見義。耳所受是聞義。自然思構應如是如是是覺義。自內所受是知義。雖大乘中根·識·心所和合名見等。然根之義強故得名。瑜伽論云等。文長往見。若行見聞等者。對法疏一（八十三左）曰。准瑜伽第二（十八丁）九十三（十一丁）之說。眼根名見。意由耳生。緣教名聞。通緣一切名句文三屈曲生故。覺者即是不依見等。獨生意識及第七識知者。即是耳鼻舌身五俱意識。第八心品及諸定心（云云）如是見·聞·覺·知四境。依有漏差別心而建立之故。說眞如妙法非見聞等四境也。非求法也等者。此法者指絕言法體。謂見聞覺知求教法寶。此體以世俗論論。即是見聞覺知皆意識變非求眞如法寶。故經云法非見聞覺知也。故唯心變者結教法寶唯自心變。謂教法必見聞覺知求之。是非實求法故無本質。唯自心變。
　　【章】問若取佛說（至）聚集顯現故鈔曰。八問答識上聚集現。今此問以有宗三世實有義。而難識上聚集答取佛說等者。若以佛說爲本質云聞者識變則無此難。故云義即可然若聞者心等下。正難不許佛說法。唯聞者識所變爲教體之義。子細研究。道理難決。故此難來也。過去未來等下。正難意也。順正理十四·俱舍第五叙有宗義曰。我宗皆有三世非無故。後待前能生名等（云云）有宗義既如是。故於大乘立過未無體後立聚集顯現義。大生疑故。今此問自起也答無性解云下。正答文也。如前已釋。謂八時中已下。章主釋文。
    【章】瑜伽說心（至）自當廣釋鈔曰。九總以五心聚集明七心十二心。離五心無七心十二心。故總合爾。大凡辨聚集顯現有二。初五心聚集。二名句聚集。然此章中。及對法疏·唯識開發。二聚集俱明。三十論疏但明五心聚集不明名句。謂名句與五心聚集顯現必是同時。云說諸惡者莫作時。同時有二聚集顯現故。此中有六文段。初列五心名。二示名法。三明言諸時有二心。四明言行時。五明言無時。六明言常時五心等方具足今即初也如五心章等者。建立五心源由瑜伽第三意地三。如次下五心章。
　　【章】如聖教說（至）有起盡法鈔曰。總明中第二示句法如聖教者。北本涅槃經十四聖行品文也。有四句文。其中今擧初二句。此次但擧諸行無常句總明五心七心十二心。
    離五心無七心十二心故總明。今此諸行無常句。二種句中第二顯義周圓句。句義俱圓滿故（增明記云。以眼耳鼻舌身名集法滿足句。以不生亦不滅等句爲顯義周圓句非也）對法疏明五心聚集已云。此中且依句義圓滿以辨五心。非一切教皆定如是有但說名。如說佛言。一字五心生。如說天接。二字之內五心亦生。如說慈氏佛。三字亦生。如是乃至事緒究竟。隨字多少五心方具。如應當知（云云）五心章云。若說事理未究竟已來。五心不具（云云）今云。若委細論。則就諸行無常一句。有五心名句聚集以成一句。同一時心上現然。今此章句初明五心聚集。次明名句聚集○今且揭五心名句文同時處現圖示。
<PIC>T71054801.GIF</PIC>
<PIC>T71054901.GIF</PIC>
　　○五心名句字同一時處心上顯現圖。
　　且據七心示之。十二心例可知。
　　●
　　已上心相合十六心。聲相七。聲字相二十。名相三十五。總合七十八相。前後念聚集成一句也。
　　（率爾。義鏡云。率爾者。忽然也。謂此初心忽然也。謂此初心忽然墮在所緣境中。名率爾墮尋求。同曰。尋求者。尋謂思尋。求謂推求也。即於初心所墮境中思尋推求。名尋求心。決定同曰。決斷。定謂印定。於第二心所尋求境決斷印定。名決定心染淨。同曰。深謂染汚。即不善性幷有覆無記。淨謂淨業。即是善性及無覆無記。由第三於所緣境得決定已。此位方得染淨性成。名染淨心。等流。同曰。等謂均等。流謂流類。由第四心染淨已成。彼所引故。今此位中或善或染流類均等故。名等流心。等前心流故。名等流心）瑜伽八十一云。所成句者。謂前句由後句方得成立。如說諸行無常。有起盡法生必滅故。彼寂爲樂。此中爲成諸行無常故。次說言有起盡法。前是所咸即所成句。後是能成即能成句文（云云）顯揚十二亦復如是。又增明記一云。諸行無常者宗也。有起盡法者喩也。擧燈光等。生必滅故因也。由是道理彼寂涅槃以爲勝樂。（云云）
　　【章】如言諸字（至）必意識生鈔曰。三明言諸時有二心。唯識演祕曰。此一段文據彼七心及十二心合而作法思惟可委（云云）同義演曰。此一段文總約七心辨。若新新解下。明十二心（云云）今云。成唯識疎中明五心聚集文。及今章文全同。然演祕·義演兩家分科中。以演祕釋爲准疏文。義演不准。故爲不是。今助演祕所釋解云。如言諸字至教體亦成。總合七心十二心而釋。即是釋五心聚集也。離五心無別七心十二心故。若新新解下。別明七心十二心中。初明十二心。既於初字下。次明七心。云合有七心也。故今此文明言諸時有率爾·尋求二心。今按開發。就諸字聚集擧西方相傳三釋與義燈中要集所擧相傳三釋。全無相違。
　　義燈所出要集西方三釋。
<PIC>T71054902.GIF</PIC>
<PIC>T71055001.GIF</PIC>
　　然其第一釋中別擧有說。其有說意與今章及唯識疏所言全同。開發三釋明五心名等同時集現故。文長煩言。今採要示。一云。說諸字時有率爾·尋求·決定三心。諸言目一切故。二云。說諸字時。耳識同時意識率爾起但領受聲。續起尋求心時。其同時意識上。於其（尋求）所緣境中而得決定。尋求時必緣名字等故。必得決定也。三云。率爾耳識唯緣聲相。率爾意識亦緣名等故。率爾識有決定心。今云。雖如是三釋。俱約辨五心名等同時聚集。今此章及成唯識疏。唯約五心而釋。開發中所言有說。云初聞諸字無決定心是也。與此章云未決定知諸所目故全同。其實雖五心與名字同一時聚集。但就名字言五心。與就句義云五心。各約一邊論之。智者應知率爾心已者（秋篠）義鏡曰。初率爾者忽然也。謂此初心忽然也。謂此初心忽然墮在所緣境中。名率爾墮（云云）必起尋求等者。義鏡曰。尋謂思尋。求謂推求。即於初心所墮境中思尋推求。名尋求心（云云）必言示必定率爾心後起尋求。初心者率爾心也。雖多剎那等者。示若尋求無間心散亂。則尋求亘多剎那。行解是一不決定。未決定知諸等者。釋多剎那總名尋求所由。此即開發所言有說義也。此不約名。但約義論。智者勿濫如瑜伽論等者。此取意引擧率爾次必尋求起之證又一剎那五識生已者。明率爾墮心。五識隨一緣境。是率爾墮心也。今此瑜伽文說率爾墮心唯五識。又第三及七十六深密經說通意識也。又云。何率爾墮心通五識及意識耶。答。率爾五識同時意識亦名率爾心也。瑜伽論三說意識任運散亂。緣不串習境時。無欲等生。爾時意識名率爾墮心。有欲等生。尋求等攝故（云云）五心章引是云。且如眼識。初隨於境。名率爾墮心。同時意識先未緣是。今初同起亦名率爾（云云）今云。此章所擧約相勝說。率爾於五識勝。尋求於意識勝故今此偏說非云率爾五識無同時意識也。從此無間等者。釋前文云必起尋求續初心起。周記釋曰。又一剎那至必意識生者。證率爾後必有尋求。又五同時雖有意識。今言無間識生者。尋求識生（云云）必意生故者。周記所覽本作必意識生。對法疏與此章同。成唯識疏作必意識生故。今檢。無故字本爲勝。有識字本爲正。以周記所覽本爲是。問。凡論五心。唯在六識。將通七·八耶。答。如開發言。然此五心。彼瑜伽論隨其相顯。但約六識而分別之。七·八相續。五心相隱。所以不說（云云）如五心章中。
　　【章】復言行時（至）生即不定鈔曰。四明言行時由先熏習等者。初聞諸字起率爾·尋求二心。熏習第八本識。說由熏習勢。聞行言時。連帶諸字率爾·尋求解生。如何解生。謂有三心現。有三心現等者。謂於行字慧解心生。此云三心現。所謂率爾·尋求·決定之三心現決定知諸等者。釋決定心生。決定者。義鏡曰。決謂決斷。定謂印定。於第二心所尋求境決斷印定。名決定心（云云）知諸因等者。示連帶上字解生。問。今云三心現。爲十二心歟。將七心歟。答。此且就十二心釋。故云率爾·尋求·決定三心現。若約七心。則言行時之率爾·尋求。取先起者。但決定心爲新起心。今總合七心·十二心明。有智學者審詳可知。勿概見必爲難。問。七心·十二心別爲何分是。答。古來有三釋。初義演云。若諸行等四字通說。即有七心。若四字等一一別說。即有十二心。何以故。新新解故。二同學鈔云。七心聚集明利根人。十二心聚集說鈍根人。而利根人知諸法自性之時。兼知其差別。是故五心聚集多少不同（云云）三近來信培解云。七心·十二心二種聚集非關利鈍。此是以境有舊與新爲別。又云。章主以五心爲正義（云云）今詳。信培之所言破云利鈍。釋約境有舊新。似未穩當。此中云境新。豈非鈍根非。隨云境舊。亦豈非利根者生解一時悟故。就境舊解生。一一非新生耶。今云。七心·十二心如義演釋。由通說與別說之二。有七與十二之別。然七與十二同一時處。七心集處必有十二集。十二集處即七心集。而其體五心集。但是約義邊別立七與十二之別。不可必膠執而論也。若膠執論。則失今此文總合意。周記曰。然無七心·十二心兩種別明。故此總中含七·十二於理無違。義演中亦有約唯七心釋之文。爲不穩當。以要言之。大抵五心於一字上亦有此在。七心十二心。今約就諸行無常句明五心立也。故瑜伽說等者。擧尋求無間決定心生之證。第三（五丁）說。從此無間。或時散亂。或耳識生。或五識身中隨一識生。若不散亂。必定意識中第三決定心生（云云）倫記一擧三藏相傳西方三解。其第三解曰。若此五識同時尋求決定意識。則緣彼五識曾所緣境生。此言無間者。由與五識同時親依五識生故。緣無間此是同時無間。非前後無間也（云云）今云此第三解同時無間義。就五俱意識辨。又由最勝子解（西方第二解也）云。乃明五識後尋求決定二意識。緣過去五識所緣境生。由追緣五識所緣境故。唯緣過去境生。或時緣五識所緣境（云云）若由此解。則前後無間有同時無間二義。前後就五後意辨。同時如是。此解爲優生即不定者。謂決定心生即爲不定也。
　　【章】雖知自性（至）許散亂故鈔曰。五明言無時。自性者諸行二字也。此未知差別故。但可謂名。名謂自性故。云雖知自性然未知義者義謂差別。意言。雖知諸行名。未辨知諸行名此何差別爲令了知故者。諸行若常若無常。爲令知此差別。復說無字於此時中等者。說無字時云此時中有先三心者。此且約七心明。若心七。則說無有先率爾·尋求·決定。復於無字但尋求心爲新起心。又若約十二心委細釋此有先三心四字。則諸言有率爾·尋求。復行言有率爾·尋求·決定三心。應云合有先五心。然今言有先三心。是於諸與行言所起率爾·尋求二心相無別故。相攝以言有先三心。於無字上等者。此約十二心云無字上有率爾·尋求二。若約七心釋此文。則此中但取尋求心爲新起心。如是含七心·十二心。故唯識演祕中。云七心·十二心合作法。尤爲穩當義演但云總約七心辨。爲不盡理未決定知等下。明說地字時却起尋求所由。未決定知等者。說無字時。但尋求心無決定心所由。即從決定等者。正明說行字時。決定心後還起尋求。上二句明所由次二句正明事。五心章中明亂起不亂起分別。今云即從決定等。其中亂起也。廣如彼辨論但定說等下。此擧自決定起尋求證。即瑜伽第三文。如前已引但定說三字正成今義。謂率爾·尋求此無間次第生不亂起故。不亘多剎那。無間次第生。瑜伽論中但說率爾尋求無間生。不說尋求以後無間生。故此文亂起之證也。尋求以後等者。瑜伽論既不說尋求以後亦無間生故。尋求後或起率爾。或起決定故。今說無時從行字決定後却起尋求。此爲亂起也。許散亂故者。一本作許亂起故。成唯識疏亦作亂起故。對法疏中作散亂故。與現本同。雖無違害。作亂起故爲勝又唯識義演中。釋即從決定已下文云。問。若云從決定心後却起尋求者。如何前言先無字上但有二心。謂率爾尋求耶。若不然。彼約亂起故。云於無字上却起尋求。而無率爾。故知亂起尋求非七心攝。但尋求前行法。今約無間次第生故。聞無字時有二心也（云云）今謂。此答甚爲不是。如理不識此文一段七心·十二心合作法。故作此謬。謂若約七心時。於無字上但有尋求。此即亂起。爾如理云亂起尋求非七心攝。甚不是也。夫云亂起者。謂五心不次第起也。既於無字自先決定却起尋求。是亂起也。故七心必是亂起。而云亂起尋求非七心攝。大妄謬也。復今章文云於無字上但有二心。此是亂起次第十二心也。從決定心起無字率爾尋求故。爾如理釋云無間次第生。甚不是也。不叶章疏文故。
　　【章】復言常時（至）方乃得轉鈔曰。六明言常時五心並具者。於說常時五心並具。此約十二心而明。五心中率爾·尋求如前已釋染淨·等流心者。義鏡曰。染謂染淨。即不善性幷有覆無記。淨謂淨潔。即是善性及無覆無記。由第三心於所緣境得決定已。此位方得染淨性成。名染淨心。等謂均等。流謂流類。由第四心染淨已成。彼所引故。今此位中或善染流類均等名等流心。等前心流名等流心（云云）由前字力等下。明說常時五心聚集力故句義成滿。由前字力等者。諸行無三字起率爾·尋求·決定等。由其勢力展轉熏習（種·現展轉熏習也）演祕中云已下明七心。尤不是也連後字生等者。今聞說常時。前前熏習諸行無三字連常字。心上聚集顯現。此時一句成。故名最後時。於最後字時。始解諸行無常句義圓滿究竟。義解決故。染淨·等流二心。方當其時乃得轉起。等流五識爲染淨意所引生起。如五心章及唯識論。
　　【章】故雖無過（至）教體亦成鈔曰。明龍軍無性等教體中。十結成答問故字承無性解云已下義。意言。如是聞者識上五心聚集一時顯現故。雖無過未體。教體自成。
　　【章】若新新解（至）故成十二鈔曰。明龍軍無性等教體中第十一明十二心別作法若新新解者。周記曰。新新聞說而生解也。一一字別名爲新新。非要隔越多時聞故名新新也（云云）即於末後等者。同學抄曰。問。本疏中付依諸行無常一句明五心生起義。且說後字之時。前字所起率爾等心爲聚集顯現耶。若說後字時。前字心生者。率爾心但一念也。諸字率爾等至行字。則率爾心云何多念相續耶。況尋求心於不了境轉。若說行字之時決定心生。其時云何尋求心並起耶。加之說常字時染淨心生。而前字率爾等三心此位生。則未轉依位前三心無記也。其時意識豈一念中通三性耶。若依之爾。則見本疏等文。明連帶解生。說行字時。前二心生。述新新解。末後十二心一時聚集（云云）由是可知後字位前字心悉皆生起此兩端如何會耶。答。別起五心先字位心不至後念。義疏五心一時聚集。是故說行字時。連帶不忘諸字。決定心位緣諸字故。決字心上以義立率爾·尋求等也。新新解生時。若至說常字。兼緣前三字故。染淨心位義說餘四心。既非別體。故後字時。一見分中十二心聚集顯現。自可知（云云）今云。此答尤妙。實是相傳珍義。甚可愛樂。然答云未轉位前三無記。其時意識豈一念中通三性耶之難未分明。今答曰。對法疏中明五心聚集教體三性分別擧二義。取其初義爲善。初義曰。有義。五心皆通三性。初三心無記者。據多分說。境若增強爲不定故皆爲教（云云）五心章曰。若在因位。境強勝諸識雜生。並生五心。皆通三性所攝（云云）義鏡曰。如定中聞聲。耳俱意識率爾是善（云云）由此等釋應消疑難。又難云率爾心應多念相續之答。亦未分明。今答云。若三世實有。則應如所難。今過未無體。得意識隨念分別故。如一念意識緣過去多事故。非多念相續也第一有二者。謂諸字有率爾·尋求二也。第二有三者。謂行字有率·尋·決三也第三有二者。無字有率·尋二也。第四有五者。常字有率·尋·決·染·等五也故成十二者。結十二心。演祕曰。若新新解已下明十二心（云云）同學抄曰。凡見疏前後上來七心·十二心合明之了。次若新新解已下明十二心聚集。次既於初字下明七心聚集也。總別廢立。本疏文相雖不分明。義林章中有此意無失。（云云）
　　【章】既於初字（至）一時聚集鈔曰。第十二別明七心。此章文悉義意易了。然對法疏及成唯識疏中。至此明別七心文。文省略故其義難了。依是學者多設劬勞。近來信培對辨三十論疏與總料簡之異。以此章文爲優。信培由來有評立優劣之癖。此是具略異耳。何優劣之有。復成唯識及對法疏。云於後後字等。略第二已下尋求。然信培謬解云。行無二字爲後後字。以常字爲末後。而自迷以爲劣。今云。於後後等者。於行無常三字爲尋求·決定。若具言則應云諸字未有尋求。行有決定。無有尋求。常有決定。今略合云於後後字者尋求決定。復云末後乃有等。謂於後後行無常三字。隨應有尋求決定了。其句末後有染淨·等流二心也。如是解則與此章意全等同。復難云。成唯·對法二疏。云五心方具等。何云明七心文耶。答。總釋聚集文也。與此疏併考可知。
　　【章】如是方名（至）應具廣之鈔曰。第十三結俗諦中道義如是者。承上來所明隨墮八時聞者識上五心聚集顯現之相。此中雖明七心·十二心等相。但言其所□則五心聚集現故。云如是方名五心具足故唯識教等者。承上已正結可言中道故者承五心聚集。謂聞者識上五心聚集顯現以爲教體故。是即離心變無別教體。唯識變是中道故。俗諦可言中道義成。離中道無別教體也。故云唯識教等。問。何故明龍軍無性等教體。以五心聚集示聚集顯現。又明護法等教體。以名句聚集示聚集顯現。有何所由。爲此意別耶。答。如上已明。五心與名句同一時處聚集顯現。雖無差別。若一處明。則意味煩重難了故。隨文便初明五心聚集。次明名句聚集。問。如何隨文便。若龍軍·無性等立聞者識上文義教體故。以心識一義明五心聚集。護法·親光等立能說者識上文義爲教體。是亦雖識變。約能說立故。以名等聚集明教體。至如實義。五心名等一時聚集。自可了知。是故開發中。龍軍·無性教體下。明聚集現。五心名句共論。至護法文略之具如彼。
　　【章】二者護法（至）親光等說鈔曰。顯中道不有十文中。第五牒擧護法等教體。勝子親光者。護法門人。親光說是佛地論第二有義也。問。佛地論第一有義。與無性同。何故前不云親光。但云佛地論一師說耶。答。親光是護法門人故。以與護法同義爲親光本義故。今此云親光。勝子說本出釋論中。
　　【章】凡論出體（至）故皆無證鈔曰。顯中道不有十文中。第六擧四重出體而明。此有二四重。初四重中文有五。初標牒。二攝相歸性體。三攝境從識體。四攝假隨實體。五性用別論體。今即初·二也。凡論出體等者。凡者汎爾汎漫也。出體者出諸法體也。今此所明四重出體。非但論教體。示總論諸法體例。故云凡論。又此四重出體非局唯護法而論。無性等義亦攝在此四重體中。無周一切不攝。故云凡論也。如成唯識疏。以無性爲攝境從心以護法爲性用別論。又如二十論疏。立增上緣因緣性相別論。無性·護法俱爲性用別體。又開發中。以清辨·竪慧·護法爲攝相歸性門。復以龍軍無性及護法等說爲性用別論。復以清辨·護法爲攝假隨實門。又如無垢稱賛。以四重出體辨能所詮文義體。如是此四重出體圓妙自在論諸法體之法門。非必膠執守株之論。有智學者深應觀察。如次下言。雖說一體。義不違三。故此四體攝法義周。隨其所應釋一切法。而此四體約義用分。不乖眞俗法相道理。一一法上具此四體。一體具三圓妙自在。深應了知。又華嚴探玄記中。明經體立十門。第一小乘。唯本無影（今云。此賢首說未穩。如何則小乘教中不見本質影像之說故。此第一門不立。彼救言。小乘立實有法體。是即慈恩家所言本質。復雖小乘有行相名。不言影像名故。今爲無影。恒有法體爲質。今云小乘唯本無影。何咎之有。斥救云。慈恩家所言本質名。以影像所依托起名爲本質故。此本質體不定。謂他識所變爲質。自種子爲質。或前現行爲質等。若彼不言本質名。以義彼恒有法體今爲質。何故小乘所云行相。能緣心上行所緣相故。即與大乘影像齊。有何所嫌不以義。今言無影。爾以義但云唯本有何別意。進退不穩）第二護法說法義。亦本亦影（以此名目立第二門。當護法佛說法義爲他家始教。今謂。此亦不爾。如何則彼家書云始教就法相義別門。若爾。今所云亦本亦影者。非云性相差別。謂與亦乘亦大釋亦言義同。同依一所依之義云。亦非言本影性相差別。彼救云。三十論疏既云。護法性相別論。是非法相義別門。云云。今斥云。若爾。二十論疏。龍軍·護法共爲性相別論。何今龍軍爲終教就體性鎔融門教攝又亦本亦影則攝相歸性門。非性相別論釋。故彼說不穩當）即大乘始教。第三龍軍等不說法義。唯影無本。即大乘終教（云云）今云。如是十門亦應有如今家四重出體。雖說一門義不違九之義。若不爾云第一唯本無影必定唯本無影故。非唯影無本。唯影無本必是此非彼。則此是同勝論計執故。賢首宗談圓實具德。故應定如今家四重出體。一攝相歸性體等者。此下二明攝相歸性體即一切法皆性眞如者。一切法謂今所攝相。相者相狀即。依他起諸有爲法相狀別故。一切法云相。性者實性。即眞如理。是諸有爲眞實性故。由此諸法性即眞如。即本來自性清淨涅槃故大般若經等者。經五百七十八（十六丁）述賛曰。一切有情皆如來藏者。如來藏者即是眞如纒之名。出纒之時名法身故。藏謂庫藏。諸佛所有一切功德皆在其中。名如來藏。現行功德未能起故。不名法身。又此眞性正實如來藏在纒中。名如來藏。一切衆生皆有眞理（云云）又曰。又由此性體遍三業。能令三業普皆賢善。故名普賢。然今菩薩普賢本性即如來藏故。說普賢菩薩自體遍有情體故。有情者皆如來藏（云云）勝鬘經說等者。經述記下曰。第二明不異。然此二法依如起。離本無末。虛幻所生。生死二法。今如來藏猶波即水。但由世門假立說故。云有生死。窮其實眞外無妄。無垢稱言等下。經第二菩薩品文也一切衆生皆如來者。由無垢賛釋曰此總顯依如。汎然總顯一切依如。欲明如中無授記故。切有情及一切法此總依如。於中一切賢聖依如。於中彌勒別亦依如。欲顯凡聖·人法總別皆依於如。空理義云。皆依如者。皆性空故。應理義云。用依性故。體依性故（云云）問云。何云用依性。體依性耶。答。喩之五趣身而示焉。或云人身作人用故。或云畜生身。作畜生用故。或云地獄趣身。作地獄趣用故。或云天趣身依天趣用故。今此言衆賢聖及彌勒是用也作賢聖及彌勒用爲別故。如是五趣身作用差別論其性。則地獄身地水火風四大種。人畜天身悉皆其性離四大性無別。若忘地獄人畜天身作用但觀四大。則五趣身都無差別。至衆賢聖彌勒亦復如是。如是觀察應識用依性。又於五趣身。人是眼耳鼻舌身頭目手足皮膚等爲體相。地獄趣身畜生趣身天趣身。皆以眼耳等爲體相。如是體相觀其性。則眼是四大。耳鼻舌等是四大。至手足皮膚亦是四大。一切眼耳鼻等悉皆四大無別。若忘眼耳鼻等體相但觀四大。則一切五趣眼耳等體相。但是周遍四大種都無別。至一切衆生亦復如是。如是觀察應識體依性也。如是觀已。應觀總別依如也。如謂諸法眞實緣起法性。謂空無我所顯眞如。有無俱非心言路絕。與一切法非一異等。是法眞理故名法性。強名云眞如。如是離言緣起法性。總別皆是。且觀一衆生。皆是離言緣起法性。至一切衆生一一無不離言緣起。若忘一切衆生相觀離言緣起。都無差別。又一切色心等諸法亦復爾。皆是離離言緣起無別性。若以離言緣起之智觀色心諸法。色心諸法都無差別。又衆賢聖彌勒亦是離言緣起法體都無差別。如是論名以攝相歸性門而論諸經論說等二句。明餘經論亦有此說。例准令知。華嚴經說。有爲生滅法是眞如相。又有論說淨法界等流教法等。亦說諸佛眞如爲體等不遑枚擧一切有爲等下。章主釋攝相歸性之文也。是如之相者。差別爲相。即經所說一切法亦如也。一切衆生衆賢聖彌勒等。皆一切有爲無爲法言中攝。譬如海水等者。擧喩成。周記曰。問。如波依水。相異體同。同滋潤故。如色等法而望於如。體相俱異。何得爲喩。答有二釋。一旦取不離一邊爲喩。若約體相可爲喩者。如草木等依於地是波一一相雖異。眼中濕性不異於海。色等相若異色中如性而亦不異無障礙處眞如性也。後釋爲勝（云云）近來信培評此決釋問答云。此問賢首家之所難也。不許眞如隨緣故。水波喩不成難也有此難故。決擇抄中以二義會。彼抄雖以後義爲勝。以前義爲正。而彼一一相已下爲第二解（云云）今云。周記所答尤爲麁漫。今別答云。汝問意未穩便。如波依水相異體同者。體言有二體性與體相二。相言亦二。相用與體相二。既彼云同滋潤故。爾則云體性明。例是如色等有爲法是生滅法。如眞如無爲法是常住法。是云相異。如波紛亂相與水湛然相既異。而如滋潤性水波同。色等有爲法與眞如無爲法。絕言性全相同故。彼問中云望於如體相俱異。何得爲喩。不辨體相。猥作此問。爲大妄謬。答中以無障礙處爲眞如性。是亦不是。無障礙虛空無爲。雖是亦如相非如性。云眞如猶是如相非性。本性絕心言處。有爲法緣起本性亦絕心言處。故云性同。又如信培未辨菽麥者。於眞如緣起說與頼耶緣起說。喜云優劣。彼不知本識緣起即離言法性。作別一箇眞如者與本識緣起法別之見。故空起此妄解於法生優劣。但是相待假妄心所變。汝心妄優劣不關我心平等正見。學者深思。此波之體等二句。示不離如。體者體性。波是濕潤爲性。水亦是濕潤性。譬之一切法不離如故云豈異水乎。一切諸法等者合法。周記曰。一切諸法猶如波浪四緣會者猶如水風。成其體相者即同於水。言四緣者。謂因緣·增上緣如是等法皆不離如（云云）今云成其體相者即同於水者。大妄謬也。謂應云同於波。次云然不離如。是同於水。學者簡擇。有漏種子等者。此本識與種相望論攝相歸性。示前攝相中亦有攝相歸性釋。令不執性言但如相言是有爲法。成唯識疏曰。本識（無記）望種（三性）四出體中攝相歸性故皆無記。種從現行望於本識相用別論故通三性（云云）亦復如是者。例同前攝相歸性故。皆無記者。有漏種子雖善等三性種。種子則必依附本識自體。本識性無記故。有漏種其性無記。如是釋則攝有漏三性種相歸本識無記體也。故云亦復如是等。
　　【章】二攝境從識（至）誠證非一鈔曰。三明攝境從識體。亦名攝證從心。亦名攝餘歸識即一切法等者。如二十·三十唯識論及下唯識章。華嚴等說三界唯心者。二十論初說。安立大乘三界唯識。以契經說三界唯心（云云）彼疏釋曰。華嚴經第九卷云。心如工畫師。畫種種五陰。一切世界中。無法而不造。如心佛亦爾。如佛衆生然。心佛及衆生。是三無差別（云云）三十論第七卷及心經述賛中引是釋。心所從王等者。無性釋四（七丁）成唯識七（八丁）廣明。即隱劣顯勝。唯識如是等文等者。說唯心唯識教文。處處有之。由開發釋。大般若五百九十五說。菩薩摩訶薩。如實通達一切諸法顛倒所起虛妄心觀（云云）又清辨掌珍論說。謂一切法眞性皆無但隨妄情色等是有。故聲名等體即妄心。非離妄心有別性故（云云）又馬鳴起信論說（一切諸法唯依妄念而有差別。若離心念則無一切境界之相。又說。三界虛僞。唯心所作。云云）一切聖教說心變教皆是此門。問。以攝相歸性門攝一切相差別。令歸眞如一性。今亦立攝境從心門攝一切境差別。令歸唯心一門。何故如是爲前後二重差別耶。答。眞如謂彰無差別。如說一切法亦如是以差別法相令歸無別。此是以無差別教示令知差別相之極（邊際）此云攝相歸性。又唯心謂彰緣起有別相。如說三界唯心。是以一切諸法令歸緣起有別。此是以緣起有別教示令知一切法相之極。緣起極離言悟入中道。成唯識七說。頌言。心意識八種。眞故相有別。俗故相無別。相所相無故（云云）賢首家所言始教就法相差別門。終教就體相鎔融門。以今家見之。則體相鎔融即是攝相歸性也。法相差別即是攝境從心也。問。探玄記一曰。謂衆生心內佛。爲佛心中衆生說法。佛心中衆生。聽衆生心佛說法。如是全收說聽無礙。是謂甚深唯識道理（云云）此說與今家所言攝境從識門同異如何。答。此即今家所言攝境從心門。既云唯識道理故。又此是攝相歸性門。既衆生心佛心說聽差別說爲全收無礙。全收無礙是離世間不思議異故。相無別法門故。是攝相歸性門。而非攝相從識門也。又衆生心與佛心。說與聽雖異。同時同處非即非離。如能熏所熏同時同處非即非離。亦如鬼傍生人天各隨其附應等事心異故。則亦是攝境從識門非飯門也。又可。此是攝相歸性門中攝境從識門也。以是爲實義。
　　【章】三攝假隨實（至）此類非一鈔曰。四明攝假隨實體。一切諸法如幻假有。其假有中因緣變者爲實。其餘爲假。論第八說。依他起性有實有假。聚集（瓶盆等）相續（過去未來）分位（不相應行）性故。說爲假有。心心所色從緣（種子）生故。說名爲實。若無實法。假法亦無。假依實因而施設故（云云）又瑜伽一百卷說有六假。一聚集假二因假。三果假四所行假。五分位假。六觀待假。如是三假六假但開合異。皆是離因緣變餘體無故攝一切假。隨實教示皆是此攝假隨實門說。今云如說瓶等。擧聚集假以隨實法。云諸不相應等。擧分位假以隨實法。餘假隨實例准可知。如無垢稱經香臺品說。無垢稱言。此土衆生剛強難化故。佛爲說剛強之語。語即音聲以爲體（云云）如是等文是也。又義演中擧名句文示攝假隨實義。近來信培此爲不是。今云。義演非謬。且擧名句文釋。令例餘也。對法論說者。論第二四十文也是說不害等者。是亦分位假。對法第一及成唯識第六說也。
　　【章】四性用別論（至）此類衆多鈔曰。五明性用別論體。亦名性相別論。亦名相用別論。如是名言隨處相違。此有二義。一種種名言世俗施設故。相待立名。必非唯名性。待相而性。亦待用名相。待性待用亦復如是。假實立名亦隨世俗說。故執名言。非大乘解。如眞心要決辨。二一一名相離言體故。性必非性離相性無故。相必非相。亦例可知。色心假實等者。現本作色心及眼名別處故不是。二十論疏及對法鈔作色心假實各別處收。由無垢賛等釋。此爲是正。今且擧色心及假實令例准餘。別論色與心。又別論假與實。不善等三性各別論。或體與用。性與相各別論判。曾不須相攝。云性用別論也瑜伽等說者。論五十四（六丁）文也。色蘊攝彼十處界等者。周記曰。此有二義。一既言色蘊攝十處界。此即離境而各別論。二但言攝十不攝餘二。是即色心各別說也。所以今言五蘊即是性用別論收。又有二義。一云。五根各各別處。即是別論。一云。色者心家之用。今色蘊攝十處。不言於識。即是性用別論（云云）今云。周記所釋以相攝義釋各別論也。若以不攝義釋。則云色蘊攝十處界者。說假實各別體。色蘊是能攝積集故。離十處無蘊義故。此爲假也。十處界所攝本體。此即體實離蘊義一處一處各別緣起有故。名爲實也。又成唯識疏。以護法取能說者文義爲教體爲性用別論。此是分本（如來）末（聞者）眞（如來）似（聞者）本質（如來）影像（聞者）性（如來）用（聞者）立教體故。爲性用別論也。二十唯識疏中。立增上緣與觀因緣爲性相別論。故護法·無性教體俱爲性相別論。增上緣爲性。觀因緣爲相。由此等釋。今此章所言云色蘊攝十處界等。且俱示一例。必勿守株。故總結云此類衆多。
　　【章】又有四重（至）詳而易入鈔曰。此明後四重出體。總結初後四重。是本出釋論。彼論云。二爲開闡因緣·唯識·無相·眞如令修觀行有差別故（云云）一眞如者。無垢稱經（序品）說。能善分別諸法相。於第一義而不動。又聲聞品說。能以食平等性入一切法平等性。又菩薩品說。一切衆生皆如也。至彌勒亦如也。又不二法門品中。三十三大士題不二法門。三十一菩薩說無差別之相。以爲大不二法門。皆以無相破於相。故並是今言第二無相教體義猶麁顯。妙吉祥答。以無言無說無示難諸問答爲入不二法門。是以眞如教體破無言說。以詮顯之。猶非深極。依詮顯故。亦即第二無相教相（教相者即法門）第三證得勝義唯有無垢稱。默然無言。正智正證眞如之妙。是爲眞如教相（法門）深復深也。又華嚴經離世間·不思議二品所說。皆是此教相也。又涅槃經梵行品說。善男子。如來有時演說世諦。衆生謂佛說第一義諦。有時演說第一義諦。衆生謂佛說於世諦。是則諸佛甚深境界。非是聲聞·緣覺所知（云云）起信論說。一法界大總相法門體（云云）中觀論說。因緣所生法。我說即是空亦是爲是假名。亦是中道義。如是等文並說眞如教相（即是法門）二無相者。無垢稱經聲聞品說。法常寂然滅諸相故。法離於相無所緣故。謗諸佛毀於法不入衆數。終不得滅度。起信論說。一切法從本已來。離言說相離名字相離心緣相。中有等論說一切法皆空（云云）如是等文並說無相之法。三唯識者。無垢稱經序品說。直心是菩薩淨土深心。大乘心是菩薩淨心又說。心淨國土淨。又華嚴·深密說唯心唯識法門。又起信論等說。一切境界唯心妄起。又二十·三十唯識說。如是教等皆是唯識教相四因緣者無垢稱賛三本曰。應理義云。法門有四。一因緣。二唯識。三無相。四眞如。無垢稱經序品說。待因緣故。諸法立善惡業。又方便品說。是四大種所合成身。無常無強無力。如來法身無量善法共所集成（云云）法華經方便品說行因。即經八甚深壽量品說願因。云毎自作是念等。又天授品說求因。方便品說說因。云唯以一大事因緣故出現於世。又華嚴經法界品。說佛於過去行得一微妙音能應一切。又雲集品說。無量無數劫。此法甚難値。若有得聞者。當知本願力（云云）又性起品說。令諸衆生於是見聞。而得成彼金剛種子（云云）又諸經中說諸因緣及五種姓等是。又瑜伽·顯揚·對法·唯識·攝論等。說本有所熏種子·及種子生現行道理·五因十因·十二有支。三緣四緣等是。又起信論說二種生滅依於無明熏習而有所。謂依因依緣。又說四種法熏習等是。如是等文並說因緣教相。如是四重中。眞如法門最爲深妙。心境冥智神會達理。契眞智滅障習立一切法。故最專一。次無相法門通談無差別相故。依詮門故。少麁亦細。仍有無相當心。未爲正證。次唯識理觀麁亦細說有內心之相狀故麁於無相。次因緣事法最爲麁顯故居最末。且因緣中亦有唯識。唯識亦是因緣法故。亦有無相所緣。無相不離因緣眞如之體亦是因緣。由因緣攝一切法故。乃至眞如中與一切法不異不一。隨應不違前三門義。今隨事相麁細不同。說此四種。非定名別。此就所詮義而談。若就能詮教。則文說眞如處無餘三。文說無相無餘二法。文說唯識無餘一法。此就文句。非就多句及一章假論。上來釋後四重。全由無垢稱賛而釋。釋論及無垢賛。因緣爲初自麁至深妙次第也。是約觀行次第。今此章眞如爲初。自細出麁次第也。就明教體。約能說教示次第。周記曰。一眞如二無相者。而此之二種如何別耶（云云）今云。但有問無答釋。眞如與無相之別。如上已釋。周記未見無垢稱賛故。作此難歟。問。成唯識疏·對法疏中。但明初四重。不說後四重。何故不說耶。答。成唯識疏。本論既但說唯識。自泯後一。別不說眞如無相。又對法疏。此本率既說三科體事。此即唯識因緣二教非餘故。不明後四重也。此二四體等者。一總結初後四重。上來所明四生出體攝法義周如不文言。雖說一體。義不違三。即一一法各各有此四種體故（云云）且就護法·安慧立論辨。則安慧雖明攝境從心唯識教門。於攝相歸性門而釋。立唯自證分及八識能遍計等。是護法於性相別論門論攝境從識教故。立四分變現新舊合成六七能遍計佛身十八界無漏等是。又此章及對法疏中。以攝境從心釋龍軍及護法教體。若依本能說識心爲體。此護法義。若依未能聞識心爲體。是龍軍等義雖本末有異。同是攝境從心。又開發中以清辨·及彌勒·無著·護法等說爲攝相歸性。復以龍軍·無性等及護法·親不等說名相性別論。此意言。護法取說者眞教爲教體。此根本質眞善無漏故。此爲性。龍軍·無性取聞者似法爲體。此枝末故。佛素願力所現用故。是爲相用。性相相望立此二師義故。於性相別論立護法·無性二義。又俗諦爲相。眞空爲性。云攝相歸性。則是清辨攝相歸性。若可言爲相。不可言爲性。護法等攝相歸性。又二十論疏以增上緣與親因緣相性別論。釋護法·無性教體如前已明。如是章主以四重體釋義。隨其所應處處爲異。後學勿事謬註浪設疑難。隨其所應等者。彰今此所擧兩四重體非但釋教體。是釋一切法之論體。今隨義便等者。意言。雖非但釋教體。是論一切式。今任明教體義之便。叙此兩重出體庶後學等者。勸策。由是應知。諸學者能識此四重體。以審察一切法。則易悟入其性相也。
　　【章】護法等說（至）似文義相鈔曰。十文科中。第七正擧護法·親光等教體。此中有六。初出佛說法教體。二擧誠證成。三會不說言。四出無漏教體之證。五辨有無漏三性。六明但取能詮者文義爲教體。今即初也。謂宜聞者本願等者。所化衆生機緣已熟。堪宜聞說法者。云宜聞者。本願者。諸有情類無始時來。所化種姓法爾繫屬。此所化屬彼佛。彼所化屬此佛等。此事不謬。是故今此處願聞佛說。本有屬此佛欲聞說法願故。此本願緣熟。云本願緣力。然由佛地論曰。謂宜聞者。善根本願緣力。如來識上文義相生。此中善根者。即欲用說法之善根力故。是本願力此等雖無善根二字。義意無違如來識上等者。識上所明無性義中。如來顯現根境從妙定生。今此師意。如來識上文義相現爲妙定生。將如何有別。答。無性意。如來所現一切色相。皆是定心。無別第八識變實用境。故云唯有大定等。護法意。云如來第八識上實變五根五境顯現故。今云實能所詮文義爲體。實意尤深。學者勿忽諸。又問同學抄中有立義云。此師意於教體有本末。若論根本法實。能說者所變名等是也。既云根本。故知意兼末教也。是以二十唯識云展轉增上力二識成決定。十地經論判說者聽者以二事究竟既引此文爲護法教體之證。知說者眞教。聞者似教。但爲教體也。有漏心所變名等。根本眞教被攝受故。無教體成有漏之過也（云云）此義可爲正義耶。答。此非正義也。海住山上人意云。凡護法意。性用別論故。唯取說者。眞教爲教體也。凡性用別論假用別論。更非相從門也。若如本門。以聞者所變名等從本質教爲教體。非性用別論義。是以總料簡章明性用別論云。唯取根本能說者識上所現聲名句文。又明攝境從心。取根本者。能說者名等。若取末者。能聞者文義也（云云）（已上上人義）攝境從心門相從門故。兼取聞者所變名等也。次云二識成決定者。說聽會遇故云爾。非云取聞者所變爲教體也。又十地論中。雖云說者以聲與字二事說法究意。聽者亦以此二事聞法究竟。非云說聽文義俱爲教體（云云）（已上同學抄）此師意說下。章主釋文。似文義相者。彰以佛識上文義爲本質以聽者上文義爲影像。云似文義也。
　　【章】故升攝波（至）實亦說法鈔曰。二擧佛說法誠證。升攝波葉喩經者。此經引用但非一處。瑜伽六十四（七丁）顯揚六（十二丁）及識身足論等中引用此經。又玄應音義二十四（三十左）云。升攝波葉經。亦言申怒林。或作申怒波林。樹名也。此譯云實大。舊言葉喩多少經是也（云云）又略纂十六（二十丁）云。升攝波者樹名也。即舊申怒林者訛也（云云）又決擇抄（上本二十二）有二義。一非別有經。諸教中說葉喩處名升攝波葉喩經。二別有一經。雖西方有。今散流未流至此（云云）又貞元釋教目錄。別有一卷。葉喩經一卷（云云）我未所說等者。對法疏曰。葉喩經說。佛取樹葉以問阿難。比其林葉所有多少。復告慶喜。我未所說乃有爾所（云云）與此章同。法花玄賛一曰。由此經說。我所說法如平中葉。未所說法如林中葉（云云）開發引此經云。我未所說乃有爾所已所說者如＊平中葉。涅槃經十三。迦葉亦引此事以難世義（云云）故諸經首等者。此結佛說法證。意言。由上來所說故。佛有說法義成。是故如來教傳法者。經首皆置我聞等言。故不可云佛無言說。問。以佛說法義。則此經即爲證據。若由佛不說法義。則此經林葉喩如何通。演祕答此難云。據爲本緣令諸有情識變法解。名我已說如手中葉。未爲本緣。衆生自心未起法解。名我未說如林中葉。約爲增上名說不說（云云）二十唯識等者。彼疏下（三十五丁）曰。近善知識聽聞正法。正性決定。能教者識成悲決定。能聞者識成慧決定。近惡友時成邪定亦爾。即能所教二識決定（云云）義演釋展轉增上力義尤好。演祕由二十論疏釋二識決定。此亦爲好。是故世尊等者。結佛說法義。
　　【章】言不說者（至）理有無疑鈔曰。三會不說言。開發中會佛不說文云。由八義別意故說佛不說實非如來絕無言說云何爲八義。一依諸佛自性法身。如來無言說故（如金剛般若及涅槃經十四等）二依諸佛自愛用身故云不說。唯佛所知非餘境故。三約諸佛所說無異故云不說。不說異諸佛法故（此二義如般若論及涅槃經三十五等）四佛不說墮文字法故云不說。佛知諸法離文字故（如楞伽經第八卷等）五約圓成實眞如之理故云不說（如大般若三百六十四及五百七十一等）六約依他緣生之法故云不說。緣生虛幻非實境故（如涅槃第十四無垢稱第一卷）七約遍計所執自性故云不說。妄情計度性都無故（如涅槃經第二十六及般若經處處）八佛所說非聞者識親所緣緣故云不說。親所聞者自所變故（諸經所說唯識皆是）以此八門釋佛經中說法言。攝義皆盡（已上開發文）是密意說者。如開發所言。含八種義言不說故。今云密意也。於眞如性等者。此下釋密意說有五義。此即第一義。開發八義中第五義也。實無諸事等者。此第二義開發八義中第一義也。謂如來法身眞實無言說。無名句等諸事。云實無諸事故波若云等者擧證成經是羅什譯金剛般藉波羅蜜多經一卷（十三丁）又菩提流支譯天親能斷金剛般若論下（十六丁）文也音聲者名句文不見如來者。以言說修行。則不見法身。佛彼經云。若以色聲求見如來。是行邪道。不能見佛推功歸本等者。此第三義開發第二義周記釋曰。此中意云。推功擧本。法身說法。應化非說推功歸本。無法可說意在於是（云云）天親能斷論之上之說。如次下引計取瓶中等者此第四義開發第七文於依他起等者。此第五義。開發第六義。如無垢賛云。此下經云。譬如幻人爲幻人說法。其性非無。然假非實（云云）又天親能斷論上亦同說。都無實說者。以能說者變現。實有一物能說者。都不可得。能說能聽俱緣生故。非有似有。如幻假有聽者心識等者。是亦非實物有。識上變現文義則道理有。不可疑也。
　　【章】故諸教體（至）亦唯是善鈔曰。四擧無漏教體證。此中有三。初總示。諸教體等下。承上結牒。故者承上也諸教者。一切經論總云諸教。皆是諸教示故。諸論根本既是佛經故。出體應如經說故。今云諸教者。但取經論。取本無漏等者。上來會不說言成佛說法義已。是故一切經論教示體性。取根本眞無漏佛識上所變現文義以爲體性。是結牒上所成立義。若取能詮等者。如已明。雖能所詮俱爲教體。差別生解。勝於所詮。故今文義二中取能詮爲教體。若由此義。則義言謂名句。今云唯聲名等之唯言通上。云若唯取能詮之意也。乘文句便置下句焉。如是成立無漏聲名句文爲教體義已。次正擧證文。已下五箇證文。一箇結文有十地論說等者。此下二擧五箇證文。論第二（十三丁左）之文也。二善字者。彼論釋云。善字者有二種相。一隨方言音善隨須故。二字句圓滿不增不減。與理相應故。言善字（云云）章主於此章及二十三十唯識疏·對法抄等。引此十地論文爲眞善無漏文字之證。若爾則善字者眞善無漏文字也。然賢首探玄記十（二十八丁左）釋曰。論中善字者。是善巧之字故有二義。一巧同他音。二詮文周備如論應知（云云）若由此釋。則善字者善巧之字。十地論文亦應有善巧意。由是近來信培評云。賢首起信玄讃。同今章主。爲眞善無漏證。爾至探玄記釋云善巧字。詳此是賢首初雖同疏主。後讀十地論似斥慈恩（云云）今詳曰。按十地論意。非唯善巧義。論中所言意存二義。若由第一隨方言音善隨須義。則此是善巧義。若亦由第二與理相應義則理即眞善無漏智所證理。事相應故。善字者眞善無漏能詮教也。謂善巧言通地前故。雖應有有漏善巧。今十地論所云善字無漏善巧。又地前善巧。自住前凡夫見。則雖可云善巧。對望地上善巧。則非善巧。不自在故。論云說者聽者俱以二事而得究竟故。若以此善字對能說者。則眞善無漏善巧字。若對聽者。即通有無漏善巧云善字。然今以能說者眞善無漏文義爲教體故。今但取說者邊故。取眞善無漏善巧名字云善字也。故章主爲眞善無漏之證。如信培評。不辨菽麥之說。實不可取也。又解深密經等下。第二證也。經第四（五丁）之文瑜伽論等者。此七十八引深密經所明。故非別文。成唯識論等者。此引成唯識第九援深密瑜伽明第九地文釋前文。此擧釋文成。非與前別註謂法無礙解者。第九地所得八地已上任運無功用無漏故。第九地得四無礙解。非無漏則非無礙解。又經云斷愚。此即斷所知法執得第九地無漏故。斷於無量名句字陀羅尼自在所障愚。今得無礙解也。云斷愚云無礙云名句字。眞善無漏名句文之證也。對法等云下。論第一（七丁）之文。是第三證也成所別者。就釋此名。瑜伽等論未見其釋。今合諸家釋有九種釋。一者十二分教是成滿聖之所引生。名成所引。二者成滿聖者爲諸有情施設言教。亦立道理之所引起。名成所引。三者成謂成實謂利樂所起之聲。名成所引。四者成者成就即得異名。諸得聖人莫問有無學。但利物爲法所起言教。名成所引（已上演祕四釋。彼評曰。第一·二局。第三理通。第四祕自義）五者諸聖者成立教理引發聲。六者成所作智所引聲（已上二釋百法論義宏疏中二釋也）七者成就無漏者所引聲故。八者成謂實也。眞實利益衆生所引之聲教故。名成所引聲也（已上二釋義蘊中二釋也）九者成是滿義。成滿諦智諸聖共許因成起說。名成所引（此一釋疏主自釋。對法疏二出之。近來信培評此九釋曰。如上八釋就成聖二字起釋。疏主就成一字起釋。能合論文。云云。今云。信培評實允當）問。此文云何爲眞善無漏名句文之證耶。答。今云諸聖所從聲。聖言是無漏自可知焉。所說之說是名句文。所謂起也。疏釋云。因成起說名成所引聲（云云）謂諸聖者因成諦智。起名句等說也。爾名成所引聲。名句文聲上分位假立。離聲無體。攝名句等從實體聲。對法論中無所聲二字故。是無漏名等之證也成唯識論第二等者。第四之證。云無礙故是無漏也法詞二字是即聲名等故。名無漏聲名等證也。金剛般若等下。第五之證。天親論下（八丁在）之文。周記釋曰。此論被外人難云。若持名句文以爲教體者。此名句文既唯無記。如何受持無記名等而得無量百千功能耶。天親答云。我法是善。汝唯無記。此意證云。欲成聲名句文俱是教體（云云）此義不然者。天親難外人云名等無記之詞。是故一法寶等者。證成我大乘名句等是眞善性故。受持此一文一句法寶。則勝獲得世門無量珍寶。是即非眞善無漏名句字不能如是勝故。以爲證也。是故當知等下結文。結成眞善無漏聲名句文爲教體。成此義也。世尊說法義自成立。
　　【章】此能依他（至）可通成實鈔曰。五約三性相有無漏而辨。此中有五文。初約計依圓三性辨。二約隨轉門辨。三示如實義。四擧通有無漏證。五約地上地前辨有無漏。今即初也。此者指根本世尊識上眞善無漏聲名句等從衆緣起等者。明通依圓由。此但約世尊辨。若從能說有漏文義。唯屬依他不通圓實。如成唯識疏及此章次下辨可通成實者。無漏依他圓成實攝。如深密說。是本依他故云可通不云唯圓成。
　　【章】佛地論說（至）唯是無記鈔曰。二約隨轉門辨隨轉門者。釋論說二種理門。其隨一也。彼曰。一爲開闡。隨轉眞實二種理門。令知二藏三藏法教不相違故（云云）佛地論中云麁相相似說。即隨轉理門。亦云如實義說。即道實理門。佛地論一（九丁）說。有義。十八界通有漏無漏皆有善性。然據二乘境界麁相相似說言十八界中十五有漏·八無記等（云云）十五者。五根·五境·五識。八者。五根·三境。即香·味·觸。對法論四具說隨轉門者。爲令小乘者易解了。隨轉彼所立說。名隨轉理門及二乘者者。三十論疏作二乘等身。對法疏與此章同。今云。身者二乘能修所依身也。者言假者即身。意云。二乘以第六識成就無漏第八猶是有漏。十五界是第八變故。二乘智尚不及。不能成無漏。故約二乘者身。十五界有漏故。云及二乘者也。問。隨轉門與二乘者之間置及字。云何相違義以云及耶。答。隨轉門自大乘。據二乘麁淺說也。二乘者者。約二乘所依身辨。有此別故置及言。
　　【章】今依大乘（至）諸教中說鈔曰。三示如實義。成唯識第十說護法正義曰。故佛身中十八界等。皆悉具足而純無漏。又說。佛識所變有漏不善無記相等。皆從無漏善種所生。無漏善攝（云云）由是應知。佛身所現相等。無不眞善無漏者。故聲名句文是無漏善也後得說法者。問。何故今云後得說法耶。答。根本智上無說法故。云後得說法也。問。若爾何故楞伽經說法身說法耶。答。燈云。推功歸本。復是無分別智所緣之境。因境起智。言法佛說法楞伽經說。法佛法者。離心相應體故。內證聖行境界。燈釋云。寄詮談之。云離心相應等故。是名法佛說法之相。非是眞智正證如時。能詮所證有此行解名爲說法（云云）同學抄曰說有二種。一者有起作說。謂有說說也。二者無起作說。謂無說說前是報化。後即法身。楞伽說法佛說法。據無說之說。云何法身爲無說說。謂由衆生證達理故了解一切。名法身說。如聞說法而了達故。名之爲說（云云）（已上同學抄）今云。法佛說法說內證聖行境故。根本無分別智境。謂非說法。非對機說故。非不說法。同時對一切諸機盡故。非對機與非不對機。同一時處心言俱絕。是故。或處約非對機說法邊。說法佛無說。或處約非不對機說法邊說法佛說法。天親般若論說應化非眞佛。亦非說法者。說法不二取。無說離言相（云云）又佛說法必由正思性故。是云後得說法。緣俗諦智說示法故。如成唯識十說緣眞如故。是無分別。緣餘境故。後得智攝。其體是一。隨用分二。了俗由證眞故。說爲後得。智一分二。因有二類種。果恒唯一。一種生二用現行（已上論疏）又大圓鏡智如阿頼耶亦緣俗故。佛地論說如來智鏡諸處（六根）境（六境）識（六識）衆像現故。其餘誠證如成唯識第十。又平等性智遍緣眞俗爲境。佛地經說平等性智證得十種平等性故（如佛地論五及三十論疏五本）莊嚴論說緣諸有情自他平等。隨他勝解示現無邊佛影像故。由此此品通緣眞俗二智所攝。又妙觀察智緣一切法自相六相皆無障礙。二智（眞俗）所攝。又成所作智。此品亦能遍緣三世諸法。佛地經說起作三業諸變化事。決擇有情心行差別。領受三世事故。不遍緣無此能故。如是四智淨法界法身體。論說法身有三相別故。三相即三身。由是眞俗二智同時處現觀察可知。四智三身不可分離同一時處自可知。是故根本與後得同一時處不可分離。然今云後得說法。性相別論而已。根後一處之相以觀心可求已。
　　【章】故佛地論（至）漏及無漏鈔曰。四結通有無漏證佛地論者。第一（九丁）成唯識者。第十文皆通有漏等者。如上已辨。成唯識下說。有義。如來功德身上如應攝在蘊處界中。彼三皆通有漏無漏（云云）由隨轉門則十八界有漏。若由眞實門則皆是無漏。此文結上故云故也。
　　【章】若十地菩薩（至）說之爲教鈔曰。五約地前地上二乘凡夫辨漏無漏若十地菩薩等四句。約能說者第八識變而釋。周記曰。若十地菩薩至是有漏者。自所發聲第八變故。是第八相故。是有漏。問。二乘有漏理即無疑。菩薩唯是有漏。於理難悉。十地菩薩妙觀等智。能變化身爲他說法。化身所發聲名句等。豈非無漏。答。化有即質離質不同。即質是有漏理易悉。離質之者由妙觀等擊發自第八變起化身。化身聲等有故。亦是有漏。故佛地論云。平等性智擊發圓鏡起化身故。非妙觀等變爲化身。問。何故菩薩變金酪等即是無漏。第六變所作變化身即是無漏。第八變作所變化身即是有漏。答。佛意難知。聖教自說不可徵詰也。問。能說之心既是無漏第六意識。如何所說而以第八有漏聲等而爲體耶。答。如絃管聲。由心而發。雖非即心亦內外異。然成音韻得有詮表。故無漏於發有漏聲理。亦何違成。爲增上緣擊第八識而起於聲。不違唯識。雖第八識不緣名等。由意識故。今於聲上而有名等屈曲之相。理亦無違。如彼聲等有屈曲相。一切說法皆爾也。准此相例。妙觀亦變異他聲等而是無漏。章言唯是有漏者。且約佛地第八說。若爾。如何會佛地文。答。今且言者。佛地本言第八變。不障妙觀亦變也。道理甚難。應問云。菩薩無漏第六識通果等類。自第八識亦變彼不。答。杖自變以爲本質而亦變之。然化受用第六所變之者。論實變。通果等亦但說彼第六變者。以其本心第六變令他用故。以是知。妙觀變身。於理應好。更思（云云）又唯識義演曰。問。亦如初地已上菩薩妙觀察智所起化身身所有聲。爲有漏耶。爲無漏耶。答。云有漏者。如何說言他。若無漏者。如何色根有漏聲是無漏耶。答。有二種解。一云。化有二種。一即質化。二離質化。若即質化聲等是有漏。爲即以本質身而轉變故。若離質化聲是無漏。雖無文證。以理通無漏爲勝。二云。離質化身亦是有漏。由觀察智擊發第八而方變。設此解以何爲證。如佛地論云。要由平等智擊發大圓鏡智。鏡智變起他受用身（云云）此亦如是（云云）今云。周記及義演論化身說法。此是傍論。今先釋今章文相。則第八識不入佛位。則是有漏識。自有漏識所變聲等。是有漏識相分故。云唯是有漏也。義演曰。菩薩後得說法。何故唯是有漏（云云）答。以此聲是第八識相分故。第八見分既是有漏。明知相分亦是有漏（云云）若聽者識等下。上來叙菩薩等能說聲名句等唯是有漏已。次叙聞者識上所變文義通有無漏若聽者識下四句總叙一切異生下別叙有二文。初叙有漏。次叙無漏初中一切異生有唯有漏。自可知。二乘人有漏心聞法者所變文義唯有漏。菩薩科人亦地前有漏聞法者所變文義唯有漏。初地已上七地已前出觀心有漏故以其心聞法者所變文義唯有漏也。合之一處云皆唯有漏也若一切等下。叙唯無漏。凡失無無漏心。故不言異生。七地已前等者。自初地至第七地之間入觀心時。第六二空平等妙觀二智起。以此後得智聞法者所變文義唯無漏也。八地已上入出觀心俱是無漏。平等妙觀二智任運無功用起。是時聞法者所變文義一切無漏。隨其所應等者。總示上來所辨有漏無漏文義。隨彼彼分齊名爲教。此中今家明經論體。取根本世尊所說眞實無漏文義爲教體也。
　　【章】然同所敬（至）同識性故鈔曰。六明但取能說者文義爲教體。然同所敬等者。然言承上轉辭。謂雖隨其所應說聽賢聖有無漏文義皆名爲教。然今家爲教體處。取本質無漏三寶同者。一切衆生有信者。皆同一心敬重無漏三寶故。云同取敬。本質者。簡即質離等化身說法。無漏三寶者。下三寶章所明眞實三寶。攝論初言稽首大覺諸如來無等妙法眞聖衆是也。故今教體等者。正明今家所立。本質者簡化佛說法。佛等者擧釋迦佛等餘佛也。任運而現者。簡第六妙定所現文義。是第六變。即菩薩等亦所變現故。諸佛變現聲等。第八識任運變。非妙定第六識所現爲彰是云任運現也。非有漏戲論者。玄賛一曰。親光等言。佛身具有蘊處界等。由離分別。名無戲論。豈不說法名無戲論（云云）又佛地論一說。如實義者。如來身土甚深微妙。非有非無。非是有漏。亦非無漏。非善非惡。亦非無記。非蘊處界等法門所攝。但隨所宜種種異說（云云）此即示遮戲論相。聲等者。彰今取能詮文爲教體攝大乘云等者。無性論八之文也。此擧佛境界任運現之證於能說者等者。彰雖取佛說聲等爲教體。不違唯識。此即顯示可言中道若聞者識等者。彰聞者識變文義不爲教體。以有漏三性教爲體。不可敬重故。由次上釋。雖聞者中亦少分以無漏文義有爲體。今約多分云教唯有漏也同識性故者。明教唯有漏之由。聞者識以第六識變爲教體故。有漏識變有漏聲名等故。聲名等相與識同性。云教唯有漏也。此亦約多分說。准前可知。

大乘法苑義林章師子吼抄卷第四（尾）
　　
    安永五（丙午）歲正月二十九日。於平安城五條御影堂境內寓舍。任愚見早早抄記之囘向四恩法界海囘向無上大菩薩護法正宗末學沙門基辨（大同房五十九 歲）同第十（丑）年二月三日。於東都淺草延命院來二月五日開演之用意校正之。
大乘法苑義林章師子吼鈔卷第五（自顯中道十科第八約四重出體明教體。至第第五門竟）

　　     南都西之京藥師寺傳
         法相宗教沙門基辨撰
　　


    【章】依前所說（至）性即眞如抄曰。自下十文科中第八約四重出體明教體。此中有六文。初標牒。二攝相歸性釋教體。三攝境從識。四攝假隨實。五相用別論。六結成示一一法有四出體。今即初·二也。依前所說等者標牒依前第一等者。六文中第二約攝相歸性釋教體教即眞如者。教是色名句等。是云即眞如故攝相歸性。聞者似法·說者。眞教。俱淨法界平等所流。約本爲言。此教亦以眞如爲體。則以末攝本爲攝相歸性。今此所言教即眞如者。不爾。不約本末。教體全眞如。次云一切亦如故般若論說等者。擧教是攝相歸之證。天親能斷金剛般若論上（十三丁右）之文也。此中云說法離言相。即是教體眞如。無垢稱語大善現等者。經第三聲聞品（舊第子品）之文也。大善現者。疏云。梵云摩訶蘇補底。此云大善現（舊云須菩提。此云善吉訛）應云佛世善能現生。或宿發大願。善能現前了達空義。或舍衞城中有大長者。名曰𤘽留。祈天而得。初生現時。其室空寂。相師占云。名爲善現。現者生也。生時室中一切空寂。表其長大善解空義。故名善現（云云）文字性離等者。舊經文。與新經少異。無垢賛釋曰。應理義云。不但所詮無有。諸法相性離言。理亦離言。或此非唯言理離性。依之文字亦離性相。於一能詮音聲之上。極略相名字中相名·廣相名句。皆假施設。體都非眞。法既非法。非非法。言亦非言。非非言。文亦非文。非不文遮名文字故。唯言非。一切法中離言之事即依他起。離言之理即是解脫涅槃眞如（云云）今云。性離無有四字彰性離言是即解脫者。是離言之理也解脫相者等者。無垢賛曰。應理義云。一切法中離言之理即是解脫。解脫即是諸法本體也。故名爲即。今云。文字即教性離。解脫者即眞如彰教體即眞如。是攝相歸性。又云。一切亦如也者。如前已辨。又云。法非見聞等者。文如前已辨法者法性。非見聞等者。示性離言。即教體眞如也。故知教體等者。結攝相歸性。
　　【章】依前第二（至）識成決定抄曰。三示攝境從識教體。若取根本等者。明護法等教體是攝境從識若取於末等者明龍軍·無性等教體亦攝境從識故天親云等者。擧說聽二識俱爲教體之證。展轉者說聽展轉。二識者說聽二識。具如二十論疏下釋成決定者。說者成悲決定。聽者成慧決定也。
　　【章】依前第三（至）名成所引抄曰。四約攝假隨實明教體體唯是聲者。成唯識疏曰能說能聽所有名等。聲上屈曲。離聲無體故假從實。體即是聲。此即第三攝假隨實（云云）對法論說等者。既云成所引聲。不云成所引名等。此攝假名等隨實聲說。
　　【章】依前第四（至）聲二善字鈔曰。五約相用別論明教體唯取根本等者。以護法·親光等說爲性用別論教體。故云唯取。成唯識疏曰。護法意說性用別質。教體即是能說聲等（云云）假之與實義用殊故者。周記曰。謂即第四相用別論出體者。唯取如來能說法者等。何以故。是根本故。如來識上聲與名等。假實異故。名義用殊也（云云）唯識義演亦云。名句與聲各別處攝。即是第四性用別論（云云）今詳云。義演釋非也。若以名句聲別處攝爲性用別論。則成唯識疏中。何故云無性取攝境從心。護法取性用別質耶。不稱疏意爲非。無性所立既許聞者識上聲名句文爲體。何故取此聲名句等云假與實義用殊。不攝性用別論耶。有此難故。義演爲非。決擇周記亦謬。若取如來識上聲名句假實各別云性用別論則何故今此章云唯取而但擧護法義。不云無性聞者識上聲名句亦假實各別義用殊耶。故周記誤。今叙如實義曰。護法師意。說者識上眞無漏文義顯現。聞者識上似無漏文義顯現。眞無漏是爲實。似無漏是爲假。如是云假實義用殊。而爲性用別論。護法等意。取說者與聞者眞無漏實與似無漏性（眞法能說者）用（似法聞者）別論。無性等意。不分眞似。但取聞者識現故非性相別論。但攝境從心教體。是此章文·成唯識疏意也。若由開發。則聲與名句別論故。以龍軍·無性入性相別論。復以無性聞者識上名等與護法說者識上名等義用殊故。無性·護法相對爲性相別論。若由二十論疏。則以增上緣與親因緣性相別論。亦以無性·護法爲性相別論。如是理故。以樸揚如理釋爲不是也十地論云等者。周記等由此證文生迷眩謬。彼師意云。既擧證云一聲二善字。故去聲與名句假實殊。今云。不然。此師不得十地論爲證之意。今云善字是眞善無漏之證。此成能說者眞教之義。故知此證文明以眞似二教假實各別性相別論也。問。今云假實。眞似二教。眞教即佛說眞無漏法。似者衆生聞法名似無漏。此約護法。云眞似二教易了。若由無性。則佛既無言說。對何名似。前既云似無漏文義爲體。如何。答。演祕意。答云。佛雖無言說。衆生見佛謂佛實說法。遂生說法之解。故言似也（云云）有難似無漏名曰。有漏心名似應理。無漏心實。云何稱似。今云。此難不爾但不親得境。影緣名云似也。言眞教者。即眞無漏本質之教。名爲眞教。諸佛所說法皆眞如海。故云眞教。總言。則眞似言相望。其體非一。龍·軍無性下所云即似眞。凡聖相望。於聞者識立眞似故。地前凡夫等爲似。地上薩埵及二乘無學爲眞第六觀察智顯不顯相望。立眞似名。今此所云假實言爲眞似。因果二位相望根本佛說名實名眞。枝末聞者等覺已下名似。又根本本質名眞。影像枝末名似。
　　【章】如前教理（至）準此應知鈔曰。六結成示以四體分別一切如前教理等二句。結以四重體釋教體。教理者。前來所擧教理二證成此體訖者。成立教體。訖者結成之辭此中四體已下。正示以四重體分別一一諸法約義用分者。如云四分識義用分。是四分合識體。今亦如是。且擧一法。四重出體悉皆具足。非以攝相歸性論此一法已故云不能以餘出體而論。例如今明教體。擧能詮文一法。以護法言。則性相別論以無性言。則攝境從心。又非云論攝相歸性處無餘出體。例如起信論雖約攝相歸性而論。其一論中云三界虛僞唯心所作等是即攝相歸性上攝境從心門。復立生滅及不生滅四法熏習三細六麁等法相差別而論眞如隨緣。是即攝相歸性上性相別論門。復如說生滅與不生滅和合名阿梨耶。是雖有計名字相不覺假名無實相。但名阿梨耶。攝計名等不彰。是即攝相歸性上攝假隨實門。是且以他家論示其法則。如成唯識論等是攝境從心門之論。其上有攝相歸性（如云識性心言絕等）攝假隨實（如說識四分攝假我法）性相別論（如諸八識等一切法相）例准可知。故今云四體約義用分也。不乖眞俗等者。明約義用分由。且擧一法論。有攝相歸論性門。是攝俗歸眞。復有攝境從心門。此中有攝俗境從俗心。如說一切法唯識所變。有攝眞境從俗心。如立十眞如云是亦唯識。有攝俗境從眞心。如說心佛及衆生此三無差別。有攝眞境從異心。如說眞如亦假施設名。及無別者。謂無別亦無不別。相是俗諦。性是眞諦。假是俗諦實者是眞諦（眞有四重）如是四重出體。離眞俗無所論法相理者。即法性也。顯揚論說。性者諸法相。若自相若共相。若假立相。若因相若果相。總名爲性（云云）如是四重出體。論諸法相即是法性。故云不乖雖說一體等者。四重出體中。擧一出體論。餘三出體自理具足。故云義不違三即一一法等者。以此四體論一切法。一法一法具此四體。准此教體應論一切法體也。故云准此應知也。問。於初四重出體。一體義用。擧一不違三道理。由上來釋自是顯然。又於後四重。一體義用。擧一不違三道理。如何辨是耶。答。後四重中。擧一義不違三。且論因緣（種子生現行。現熏種。十二有支。十因四緣。能熏所熏等）則於唯識論唯識。亦不離因緣（種子生現行現熏種等）又論因緣唯識。則若離無相。則是小乘教。非大乘教（如說大乘緣起深妙離言等。又說三法展轉因果同時是。是等皆不離無相談因緣。又說以有所得故非實住唯識。亦說心意識八種眞故相無別等。皆是不離無相談唯識）又說非因非不因等。以眞如緣因緣又識差別相約理俗說。眞勝義中心言絕故之文。及說無別亦無不別。說智都無所得爾時住唯識等。以眞如說唯識無相。又起信一論雖說眞如法門。其中說離言說相離名字相離心緣相。由無相門而談眞如。亦說離心無六塵境界。由唯心門而談眞如。亦說生滅因緣等。由因緣門而談眞如。餘皆例准知。是皆說一義不違三。自可知也。
　　【章】雖顯教體（至）聚集解生鈔曰。自下十文科中。第九明識上句名聚集。此中有十三文。初結前寄難生後。二明字名句相。三明聚集義。四明字一名一例。五明字三名四例。六明字六名十例。七明字十名二十例。八明字十五名三十五之例。九明圓滿句。十結成五字心現。正答前難。十一示有無邊聚集。十二明就薩婆多。教義不成。十三結成大乘聚集顯現。今即初也義有多途者。上來所明無性等護法等初後四重出體。是云多途而未解釋唯識等者。意言。上來雖以多途明教體。未解唯識上名句等能詮教相現也如何說者等者。寄難生後。上來以教理二證。唯取能說者識上名句爲教體。已辨釋竟。其識上名句者。如何能說者識上聚集名句等。亦令聞者識上名句聚集有解生耶。
　　【章】顯揚論中（至）非小乘義抄曰。二明字名句相顯揚論中等者。此第十二卷取意文也。取彼論中無相濫者作四句也有字非名字等者。即字界阿哀等聲無所詮故。顯揚論說。又若有字。名所不攝。則唯字無名（云云）有名非句等者。謂一字名及二字等所成之名。但詮自性非差別者。若二字等詮差別者。非此中攝。即名爲句。顯揚論說。略名者。謂一字名。廣名者。謂多字名（云云）今章文但取略名云一字名。不取二字名等。有詮差別濫句者故。次句攝故。非無二字名等句必有名字等者。第三亦句。顯揚論說。字身是句所依。句必有名。若唯一字則不成句（云云）是故句必有名。名必有字。今此章言句必有名字者。此名謂名及名身多名身等。此字謂除一字一字名。餘字身多字身等。又名亦必有字者。亦言亦句。一字·一字名·字身·及多字身等。問。何故一字名不名句耶。答曰。但云苦云樂時。但詮自性不詮差別故。一字名非句所攝字不必有名等者。此第四非句。字有一字非所詮。故云不必有名名不必有句者。一字名必非句者。及二字名非句者。此云不必有句。取顯揚論意立此兩句既大乘中等者。欲立次所言聚集現義。簡非小乘名句文。小乘者指薩婆多等。何故簡非是耶。謂若實有名句文。則不能說·聽識上聚集顯現。故彰與小乘別。大乘名句文。聲上屈曲分位假立。如成唯識等中。又解。瑜伽·顯揚等中。不說名句聚集義。但說五心聚集。然名句聚集。本出婆沙十四（十五丁）及正理論十四（二十二丁）章主今取婆沙·正理所說。迴大乘識上聚集義成立。是故今不簡非小乘義。則恐後學誤全同婆沙·正理說作此簡已。
　　【章】今準此義（至）諸佛聖教抄曰。三明聚集義此義者。大乘所立假立名等文如聖教說等者。北本涅槃經十四（二十一丁左）及瑜伽八十一（二丁）七佛略戒經云聖教。擧一頌文。然今但約初句以明聚集如次下辨。第二句以下聚集相。准例應知。
　　【章】說諸字時（至）非此所明抄曰。四第一番明一箇字一箇名唯有一字者。一箇字也。即成名一字也及依一字等者。辨集現相。一字者。一箇名也。但詮自性不詮差別名於心上現者。如是一箇字一箇名諸字。於聞教者。識心上變現。此即一字等者結義。此者指上句一字成名之義者。諸之一字成諸之名。即詮諸自性（諸者非一）之義者。差別云義。今云唯有一字及依等者。此即諸一字成諸名之差別今明故云此即之義也亦有一字等者。如阿𧙃等字。無處詮故雖字一字。無一字成名義。是非此所明。今此所云一字。是一字而成名之一字。字是諸一字故云一字。其一字有成名義故。云一字成名義。即種種義（如是一箇字一箇名。同一時心上聚集顯現也）
　　【章】復言惡時（至）二字所成名抄曰。五第二番明三箇字四箇名。雖入過去等者。明識上聚集現相。大乘立過去無體故。現在無以前念實有應本質者。雖然前念聞諸言熏本識已。其本識剎那生滅至此現在由熏習力者。前念熏習因緣力唯識變力者。至此現在當念聞說惡字時。前念熏習諸字自第八識作因能變。與惡字同時第六識上變現。此云唯識變力。又解。但云由熏習力。不云唯識變力。則不成佛識上聚集顯現義。佛無熏習故。仍於此念者。聞惡字當念也即有二箇等下。明聞惡字當念心上名句集相。此初明字·字身二箇一字者。諸·惡如是一字。數二故云二箇一箇字身者。以體·依·集三義。雖釋身言。今取聚集。婆沙曰。身者何義。謂是二名聚集義（云云）俱舍·正理以體義釋。非今所用。謂諸惡如是二合云身。如是身但有一故云一箇。兩箇一字等者。明一字成名。謂諸惡。如是一字名有二故云兩箇一箇一字等者。明名身。謂諸惡如是一字名二合爲名身。此名身但有一故云一箇一箇二等者。此明二字成名。無名身及多名身。無字故。謂諸惡如是二字但有一故云一箇如是三箇字四箇名合有七相。一時心上聚集顯現。
　　【章】又言者時（至）字多字身抄曰。六第三番明六箇字十箇名。此中有二文。初明字三位。二明名三位。今即初也。有者彰心上現。謂聞說者時。餘莫等字亦在未來。其前諸惡二字雖入過去。還由前念熏習力故。至于後念。聞說者故。已下十六相自心上現。故云有也。開發中具陳是。對法疏及此章略不說。令例上知。三箇一字者明字。謂諸·惡·者如是有三故云三箇。兩箇字身者明字身。謂諸惡·惡者。如是二合。有二之身故云兩箇。一謂諸惡等下。章主加註釋文（道空）評曰。此中多本文與註錯雜。如一謂等二十九字。是。讀者知焉（云云）今云。如道空評。此等皆章主註。次下尤多。然非錯雜。此是慈恩一家造疏文例。釋本文中。至雜解處必加注釋加已續前叙本文。似以意味不續有亂脫文。他家講師不識有所由。或云錯亂。或云落脫。或云基法師註文拙于賢首。如是等評。妄昧者之所致。基辨謹按。此是印度註釋文例。何以得知。謂閱二十唯識順釋論。護法菩薩釋二十本論文中。至難解文註釋。復加註釋多。梵本既如是故。大周義淨三藏。如梵本翻譯。曾不更作是。至大唐遍覺三藏所翻。瑜伽·顯揚·對法·觀所緣緣論等中。其例非一。後學識印度文例。勿必穿是（已上註文註）一箇三字等者。明多字身。西方以三已上云多。謂諸惡者。如是三字多合集。但有一故云一箇。
　　【章】三箇一字（至）下準應知鈔曰。者字下二明名三位。此亦二。初一字成名。二二字三字成名。今即初也。三箇一字等明。明一字名。謂諸·惡·者。如是一字成名有三故云三箇二箇一字等者。明名身。謂諸惡·惡者。如是以一字名二合成名身有二故云二箇如前字等者。注釋二箇言。二合云身。二合有二故云二箇。一箇一字業者。明多名身。三已上云多。謂諸惡者。如是以一字名三合成多名身。但得有二故云一箇。論雖以二等下。注釋多名身。論者瑜伽·顯揚·對法等。雖以二說身者。現本作雖二說不是。謂瑜伽等論以二名合說名身。三名已上合說不云身。然今以三名云多名身。似違瑜伽等論。如何。有如是妨難故。今置雖言。與奪通難。唯識樞要上（末二十七）曰。問。如多名身名身。論但云但有二種。何故名多。解云。身雖有二。名有其多。多名之身。名多名身。非多身之名（云云）由此文意何解今文。今取三字名等者。正通難文。現本有脫落。古本文云。今取三字名名身故。多名之身。名多名身（云云）此通意云。身是聚集義。今由多名之聚集故。依主得名。不取四字等者。三已上名多故。雖四字名等亦多名之身故。應云今文多名身言攝非今所用故今不取。此重通難下準應知者。於諸惡者莫作五字而論故。於次下雖有四名多名身及五名多名身。於四名多不取五字者。於五字多不取六字者等。准是應知。
　　【章】兩箇二字（至）所成之名。抄曰。明名三位中。二明有二字名二位·三字名一位。兩箇二字等者。明二字名。諸惡·惡者。如是二字名有二故云兩箇。亦二二合說者。註釋兩箇言。一箇二字等者。明二字成名身。諸惡惡者。如是二字成名身但有一故云一箇一箇三字等者。擧三字名一位。至是但一位。無名身與多名之二位。謂諸惡者。如是三字名但有一故云一箇也。上來所明六箇字·一箇名。合十六相。聞者字時心上顯現。
　　【章】復言莫時（至）字多名身鈔曰。此下第七第四番明有十箇字二十箇名。餘作字等亦在未來等相。准前應知。此中有二。初明字三位。二明名四位。今即初也四箇一字者。明字位。諸·惡·者·莫。如是四字各別故云四箇。二箇字身者。明字身位。二合云身。諸惡·惡者·者莫。如是二合得有三故云三箇亦二二合等者。註釋三箇言兩箇三字等者。明多字身位。其中此三字多字身。多字之身。非多字即身。謂諸惡者·惡者莫。如是以三字合集有二故云兩箇三三合說等者。註釋兩箇言。除初後字者。釋三三合說。云諸惡者。則除後莫一字餘云三字多字身。是一箇。即今初云三合是。又云惡者莫。則除初諸一字餘云三字多字身。即是一箇。次云三合者是也。一箇四字多字身者。此明四字多字身。諸惡者莫作。如是四字多合集但有一故云一箇也。
　　【章】四箇一字（至）名多名身鈔曰。下二明名四位。此中四。初明一字名三位。二明二字名三位。三明三字名二位。四明四字名一位。今即初也。四箇一字等者。明一字成名。諸·惡·者·莫。如是一字名得有四故云四箇三箇一字等者。明名身。二合聚集云身。謂諸惡·惡者·者莫。如是以一字名二合有三故云三箇謂二三等者。明身義註釋三箇言。二箇一字等者。明多名身。此三名多名身。諸惡者·惡者莫。如是以一字名三名多合集有二。故云二箇。謂三三合等者。註釋二箇言明多名身義一箇一字等者。明四名多名身諸惡者莫。如是以一字名四名多合集。但有一無餘故云一箇。
　　【章】三箇二字（至）名多名身鈔曰。二明二字名三位。三箇二字等者。明名位。諸惡·惡者·者莫。如是二字名有三各別。故云三箇謂二二合說者。註釋三箇字。二箇二字等者。明名身位。即二字名名身。諸惡惡者·惡者者莫。如是以二字名二合集。得有二故云二箇。一箇二字等者。明多名身位。諸惡惡者者莫。如是以二字名三多合集。但得有一故云一箇。
　　【章】二箇三字（至）所成之名鈔曰。三明三字名二位。四字名一位。二箇三字等者。明名位。諸惡者·惡者莫。如是以三字名各別。得有二故云二箇。更互除初後等者。註釋二箇言。一箇三字等者。明名身。諸惡者惡者莫。如是以三字名二合集。但得有一故云一箇。至是無多名身故但二位。一箇四字等者。四明四字成名一位。此但有名位。無名身·多名身二位。諸惡者莫。如是四字名但有一。但有四字更無餘故。上來所明字有十箇。名有二十箇。合三十相。於聞莫時。於自心上聚集顯現。
　　【章】又言作時（至）有一十五抄曰。此下八第五番明十五箇字三十五箇名。此中文有六（上來雖不分于科。今文長故。如是分爲六文也）初明字·字身·多字身有十五（多字身有三字·四字·五字一多字身也）二明一字成名等三位有十五。三明二字成名等三位有	十。四明三字成名等三位有六。五明四字成名等二位有三。六明五字成名有一。總結成名等。今即初也。五箇一字者明字。諸·惡·者·莫·作五字各別爲字故云五箇。四箇字身者明字身。諸惡·惡者·者莫·莫作。如是二合作字身成四箇。謂二二合說者。是註釋文也。三箇三字等者。明三字多。諸惡者·惡者莫·者莫作。如是三字合成身故云多。即成三箇故。云三箇三字等二箇四字等者。明四字多。諸惡者莫·惡者莫作。如是四字合集成身有二故。云二箇四字等一箇五字等者。明五字多。五字合集但有一箇至此總合等者。總計示有十五。謂字各各別自有五。字身二合有四。多字身中三字有三。四字有二。五字有一。總合有十五也。
　　【章】五箇一字（至）五名多名身。抄曰。此下六段文中。二明一字成名等三位有十五。此有五文。一名。二名身。三三名多名身。四四名多。五五名多。五箇一字所成等者。擧一字名。四箇一字等者。二明名身。謂諸惡·惡者·者莫·莫作。如是二合云身。以一字名如是二合故云名身。二合有四故云四箇謂二二合說者。是註釋文。釋四箇言。三箇一字等者。三明三名多。謂諸惡者·惡者莫·者莫作。如是以一字名三合故。云三名多名身。三合有三故云三箇。謂三三合說者。註釋三箇言二箇一字等者。四明四名多。諸惡者莫·惡者莫作。如是以一字名四合故。云四名多名身。四合有二故云二箇更互等者。註釋二箇言一箇一字等者。五明五名多。謂諸惡者莫作。如是以一字名五合故。云五名多名身。五合但一故云一箇。
　　【章】四箇二字（至）四名多名身。鈔曰。此下六段文中。三明二字成名等三位有十。此有四文。初名。二名身。三三名多。四四名多合有十箇。四箇二字等者。一擧二字成名。謂諸惡·惡者·者莫·莫作。如是二字名有四故云四箇。謂二二合說者。註釋四箇。三箇二字等者。二明名身。謂諸惡與惡者。惡者與者莫。者莫與莫作。如是以二字名二合故名云身。如是名身有三故云三箇。二箇二字等者。三明三名多。謂諸惡惡者者莫。惡者者莫莫作。如是以二字名三合故。云三名多名身。如是多名身有二故云二箇一箇二字等者。四明四名多。謂諸惡惡者者莫莫作。如是以二字名四合故云四名多名身。如是多名身但有一故云一箇。
　　【章】三箇三字（至）名多名身鈔曰。此下六段文中。四明三字成名等三位有六。此有三文。初三字名。二三字名身。三三字名多合有六箇。三箇三字等者。一明三字名。謂諸惡者·惡者莫·者莫作。如是三字成名有三故云三箇。謂三三合說者註釋三箇言。二箇三字等者。二明名身。謂諸惡者惡者莫。惡者莫者莫作。如是以三字名二合故云身。如是身有二故云二箇一箇三字等者。三明多名身。謂諸惡者。惡者莫者莫作。如是以三字名三合故云多名身。如是多名身但一故云一箇。
　　【章】二箇四字（至）成名名身。鈔曰。此下六段文中。五明四字成名等二位有三。此中有二文。初四字名。二四字名身合有三箇。二箇四字等者。一明四字名。謂諸惡者莫·惡者莫作。如是四字名有二故云二箇。更互除等者。註釋二箇言。一箇四字等者。明名身。謂諸惡者莫惡者莫作。如是以四字名二合故云身。此身但一故云一箇。
　　【章】一箇五字（至）有三十五鈔曰。此六段文中。六明五字成名有一。總結名·名身·多名身。謂諸惡者莫作。如是五字成名但一故云一箇。至此總合下結。有三十五者。一字名有十五。二字名有十。三字名有六。四字名有三。五字名有一。都合有三十五也。
　　【章】合有一句（至）以圓滿故。鈔曰。明名句集中。第九明圓滿句。合有一句者。上來所叙名等聚集總合有諸惡者莫作一句。義究竟故者。彰圓滿句。瑜伽八十一（二丁）曰。若唯言諸惡。則文不究竟。若言諸惡者。則文雖圓滿義不究竟。更加莫作方得圓滿。即圓滿句（云云）梵云阿耨瑟多等者。此擧八字句梵名示圓滿句。瑜伽倫記三十一（下二十八丁）曰。如說諸惡者作者。依婆沙云。此不長不短。八字爲句。此間舊譯但有四字。短師云。梵本實有八字。漢語但四字。今問三藏亦云。梵本八字爲句。依梵本中。又有者字故。依此間語。合有五字。加其者字。所以須安者字。義勢若同。不須隔別。義勢若別。則須隔之。如說諸惡者。直牒惡法。今牒諸惡。欲何所爲。欲令莫作。由有二義故須安立者隔之（云云）（已上倫記）又辨中邊述記上（一丁）曰。彌勒木有百十二頌。世親釋有七百頌。皆以不長不短八字爲句。三十二字爲頌（云云）由此等說。此諸惡者莫作一句。依梵本言。則八字圓滿句。若翻則作五字一句也。然近來界浦鳩居士者云。章中云梵云阿耨瑟吒掣陀。即八字成句。不長不短。以圓滿故者。此文示隨墮八時聚集句法（云云）今云。此說前所言相傳三釋中。自八囀聲時而出。阿耨瑟多掣陀。義翻云圓滿句。今取八字八度之時。句法聚集顯現之義。尤爲有理。
　　【章】此中皆取（至）不可爲難鈔曰。十結成五字心現。正答前難。此中者。上來所明字名句三。指是云此。中者第七囀能差別聲。無間相合者。簡隔越合云無間。若諸與惡聲間隔不相續。則不成聚集現。故云皆取無間等也。所隔之字等者。諸與惡之間。或。由字海字等無用字隔越也。今云取無間相合。爲成次倍倍增長也。此中且依倍倍等者。此中言指上字名句聚集作法。名句倍倍聚集增長作法。且示此作法也。合有五剎那等者。雖字名句倍倍增長作法如前。合言則但說諸惡者莫作五剎那聲。剎那者表各別。開發云。五字各別音聲（云云）所依者。聲是字名句之所依。能依是字名句。是攝假隨實釋。雖字名句倍倍聚集。其字名句離聲非有故。云合有五剎那等。於心上現者。隨實言。則但說諸惡者莫作五聲相心上現不可爲難者正答難辭。周記有二義。一云。不可難前明聚集作法。二云。不可難今家所言說者識上聚集義（云云）今云。此二中以第二爲勝。前難文云。未解唯識。如何說者識上聚集令聽法者聚集解生。今正答此難云。總言於能說者識上。諸惡者莫作五字聲相現時。字名句聲一時聚集說是。隨說聞者識上五剎那聲相現。即字名句聚集。如是說聽俱聽上顯現。名唯識教性。非如薩婆多等實有名句等故。皆是唯識教體。
　　【章】此依一句（至）理即無邊鈔曰。十一示有無邊聚集此者指上來所說。意言。上來所說圓滿句之一句。字名句聲都合有五十六相聚集顯現。欲云次無邊聚集。先結前云有五十六聚集。都合總有五十六聚集者。現本作尚有不是。復作五十聚集脫六字不是也。周記曰。問。字名及句即五十一。更有五聲即五十六。何故言五十一耶。答。雖有五聲。意在名等聚集顯聲。不詮義故不說之。所以但有五十一也。又解。合五爲一。幷句合有五十二。恐文錯也。或有本言五十者。亦是錯也。或復除彼句之與色。且約字名句結數也（云云）開發中釋五十六相云。總說名及名身幷多名身有三十五。幷前字等十。總合有五十法相。復有圓滿句之一句。及以五字名別音聲。幷前合有五十六（云云）今云。五十一與五十六。開合異。字名句五十一離聲別無故。雖不擧五聲。全無相違。故周記釋解爲是。又解。此章文既云字名句聲故。別擧五聲以云五十六能叶章文。作六爲勝若約一頌等者。明無邊聚集。如一句有五十六相聚集。一頌有四句故。有二百二十四相聚集。一段一卷一部隨頌數多少字名句聲聚集。其相無邊。
    【章】若薩婆多等（至）顯名等故鈔曰。十二明就薩婆多教義不成薩婆多等者。正理十四曰。我宗皆有名等非無故。後待前能生名等（云云）俱舍和五亦說有宗義。今大乘難。彼宗不許熏習。亦不許俱起。故說惡時。諸字過去落謝。彼雖立過未有體。大乘論中處處破已。過去無體成立義已。過去無體。已滅無熏習故。無聚集義。此總難聚集義不成。次第而生等者。別難。彼不許俱起故。惡字時無諸字。者字時無莫字。次第生故。遂聚集義不成。無熏習故等者。亦別難。彼不立熏習故。至後念前滅字不可現。故聚集義遂不可成故彼教義等者。結成彼非亦非由前等下。擧彼救難。彼救云。由前念字等勢力。末後字等能生名等。今以非一字難。過去無體下。立理難。自可解。
　　【章】故我今時（至）爲教體故鈔曰。十三結成大乘聚集顯現故者。承上起下。小乘義不成故。今立大乘識變教體也。我者。大乘自指今時者。簡小乘等次第生。大乘立當一念一切聚集現故。簡云今時也。其說法者等下。約因位說聽而釋。由初諸字等下。約說聽俱由熏習後識聚集顯現。若除佛餘說者。則由前熏習。此當念欲說時。識上聚集顯現今說法。若聞者。則如前已辨。聚集顯現。若是佛說下。約佛說者明聚集現。謂佛果上雖無新熏。自本熏無漏性自在變現變上聚集。周記曰。問。凡夫等有熏習。可於識上連帶解生。佛無熏習。如何聚集顯現耶答曰。佛智如鏡。任過自現。一切文義不假熏集連帶方生。雖無過未等者。簡薩婆多。成立唯識教體。今以大乘義因果二位唯識教性自成。說者聽者等下。擧結護法義。兼及龍軍·無性等。俱以聲字等下。結能詮唯識集現教體。俱字說聽俱也。意結護法云說者。結龍軍等云聽者。今同結故云俱也。聲字者。字言攝名句。二種究竟者。聲名句文聚圓滿爲究竟也。上來識上句等聚集門竟。
　　【章】於此四種（至）故不取之鈔曰。十科之中。第十以三性五法釋。此中有四。初總明以此門釋之由。二別以三性門釋。三以五法門釋。四令例知一切以圓成等者。即三性門。解深密經第二·瑜伽（四十六）顯揚（十六）攝論（無性第五）成唯識八。說圓成等三性及相名等者是五法門。一相二名。三分別。四正智。五如如。楞伽（十卷七。文亂。四卷三。文正）瑜伽（七十二·七十三·七十四）中邊二·世親攝論五（初丁）顯揚六（初丁）說五法。唯大乘義者。此三性五法唯大乘教所說。非小乘教所論。故云唯大乘義。大乘義中等下。明蘊等三科以不論教體之由。蘊處界三科門。道理世俗·世間勝義法門。雜集論等全說大乘三科。瑜伽六百六十法就十二處明。五蘊說大乘五蘊。故云雖有蘊處界等體性易故者。三科體性至以易了。又以三科論判教體亦易。復濫小教者。小乘論教除三科法無餘所論故。其名相全同小教。故云濫也。故不取之者。今以三科不判四重出體。按開發十門之中。第七有以三科判教體門。且就五蘊言。則第一攝相歸性。體即眞如。即非蘊攝。眞如非積集故。第二攝境從心。體唯識蘊。第三攝假隨實。名等無別唯聲故。體體即蘊也。第四相性別論。聲是色蘊。名等是行蘊也。又處界門中。第一攝相歸性。體是眞如。法處法界。第二攝境從心。且約心王意處意根界及意識界。亦心言攝心所。約其心所。法處法處界。第三攝假隨實。聲處聲處界。第四相性別論。聲處聲界。法處法界。已上採集開發意爲幼學示焉。
　　【章】三性體性（至）通二性故。鈔曰。二別以三性門釋三性者。一計取執。二依他起。三圓成實。舊譯論中云空·假·中是。如次配知。遍計所執等者。具如成唯識第八（二十六丁）遍計者。能遍計（護法第六·七識。安慧諸八識）所執（體唯我法。性相都無）遍計之所執（情有理無）各有二體者。開發曰。依他二者。有漏·無常。圓成二者。常與無漏也諸無漏法等者。有爲無漏四智心品名圓成實（深密·唯識）故云諸無漏法故攝論說若等者。引諸無漏圓成之證。無性攝論五（三丁）說四清淨。彼曰。云何應知圓成實自性。應知宣說四清淨法。何等四清淨法。一者自性清淨。謂眞如空實際無相勝義法界。二者離垢清淨。謂即此離一切障垢。三者得此道清淨。謂一切菩提分波羅蜜多等。四者生此境清淨。謂大乘妙正法教（云云）周記曰。攝論若說者等者。此文意證無漏之智皆圓成實。四清淨者。謂常樂我淨（云云）如是四法總攝一切清淨法盡。今云。此引攝論證諸無漏法皆名圓實。以四清淨盡一切無漏。無漏者清淨。故字承上爲證之辭。瑜伽論說等者。論七十二（四丁左）之說。是圓成實常住之證也。一切有爲等下。釋依他起無常。依衆緣起是無常故。其前教體等者。已上出三性體已辨四出體。謂攝相歸性即是眞如故圓成實。其餘三出體通依他·圓成二性故。云可通二說。自餘三出體中。以無漏聲名文或攝無漏心。或以無漏名等攝無漏實聲。或無漏與有漏相性別論。故今云無漏有爲通二性故也。
　　【章】五法體性（至）義准應悉鈔曰。三以五法門釋如五法章者。鳩集諸經論五法說辨其體性。如成唯識論第八（三十三丁左下）廣說。此云五法章。義準應悉者。五法體性即是計·依·圓三性。是故以五法辨教體。亦准前三性門應悉。由成唯識八。引諸經論說五法文釋已云。諸聖教中所說五事。文雖有異。而義無違。然初所說不相雜亂（云云）初所說者。瑜伽七十二·三·四文。今由此瑜伽判教體者。攝相歸性。體唯如如。餘三出體。若無漏聲名句等。則皆正智所攝。彼說一切無漏有爲皆正智故。若有漏聲名句等則攝境從心。皆分別攝。又若通有漏無漏聲等既取能詮。皆名中攝。若兼取所詮。亦相中收。如是準應解也。
　　【章】餘一切章（至）準義知之。抄曰。四令例知一切餘一切章者。或辨有漏無漏教體章。或心境不同章。假實不同等。於教體分別。於此體性不同一門。已總略顯示。故更別立門不分別是。後學準前應解。
　　【章】此中所說（至）如餘章說。抄曰。體性不同門大段有六之中。第六示有師傳結第四門此中所說者。此體性不同門所說皆是大師等者。大唐遍覺三藏云大師。別加者。於門弟子中各別加指麾也傳者實雖等者。章主自云傳者。文拙傳者之謬。至所詮義。唐三藏之所傳。皆以可爲壯觀。雖然由文拙有不顯壯觀處故云或也。冀諸相有智下謙辭。其間引證等者。示以大乘爲證。以小乘不爲證。如有謬錯等者。謙辭。推訂正于後學箴規者。箴謂割也。規謂正也（詩經。灣水規宣王注正君云規也）上來合是等下。結成第四門如餘章說者。對法抄及開發等中說餘義。
　　【章】第五得名（至）後論今論。抄曰。自下當章五門大段之中第五門也。得名者。一切得名。謂名·名身·及多名身。俱云得名。舊所云集法滿足句。亦是新家得名。懸隔者。差別之異名。猶云天地懸隔。此第五門大分爲三文。初分科。二談古譯說。三擧今家釋。今即初也。
　　【章】談古說者（至）資亦負焉。鈔曰。二談古譯說。此欲述今釋。先斥非古謬。古師解釋等者。總指舊譯釋家。別指眞諦·淨影。但隨己情者。此下正斥非。此四字正斥大旨。舊人不識西域相傳有一別論。但以自意成一解義故。云但隨己情。既無依據等者。斥不依西域相傳一別論義與體乖等者。如次委辨。或云當體等者（至或兩體相違）此下文正擧古師隨情爲解。周記釋曰。當體彰名者。此當持業。從能依者。是亦持業亦有財釋。從所依者。此當依主。從數者是帶數。相應爲號者。此即隣近。問。古之所釋與今所釋。雖名自別。義即無差別。何故非之耶。答。偶雖相當。而無憑據。或於一法名就義釋。乃至亦名相違。爲□□故今非之也（云云）今詳云。周記不爾。古師云當體彰名。是非當持業釋。今釋所言持業釋者。就體用不離彰名。約能持邊彰不離義名持業釋。約同所依彰不離義名同依釋。如下具釋。故古師所言非今釋持業也。又古師云從能依以受稱。是非持業亦有財。今釋所言持業釋。非從能依以受稱。有財亦爾。若不爾。則持業·依主·有財三釋。以何差別。是故周記云持業亦有財。所判未穩。又古師云從所依以立名。是非今釋依主。依主·依士約能依邊立名。此今家所傳。故周記所判爲不盡理。或唯識四末曰。即似舊言從所依得名（云云）章主既云似。然周記云當。似與當意不同。自可知也。次章文云依謂能依。故云當者不是也。古師所言不辨體用不離及能所依·能所有別。是皆不識西域相傳之所致也。故上章文云義與體乖。遂成疎謬也如是種種解釋不同下。章主判古說。文有二。初正判斷。次述古說謬之所由。今云如是種種等之八字。結上標牒起次判文。竝率己情等者。正判文也。謂古師不識西方立六箇釋解名句義。任自己情設種種釋。云當體彰名等。自情所發非但六故。所解釋亦自不同。是皆不識西方有立別論名六合釋之典據之所致也。故云未爲典據也。諸師紛亂等者。叙不由西方典據之弊。諸師自情各各不同。所解亦異。不識西方典式。以何爲定量判斯異解。互起異端。諍論遂不得止。異端者猶云異心。令後學徒等者。謂古師所解不由西方。任自性故。諍論是非遂不決擇。後學徒泣多岐。鴻疑碩滯。何時得止。故云無可從受也。皆由翻譯之主等下。二叙古謬之所由。謂舊譯人師皆自胡國出。故不善西方言音。無識斯六合釋典則。語言設且通同。遂無彰玄之方便。是故師資共失義。故云師資墮負也。
　　【章】論今釋者（至）娑者合也鈔曰。自下此門大段中。第三叙今家相傳軌式。此中大分有四。初標牒釋別論名。二總釋。三別釋。四結略（初中有二初標牒別論。今者下是也）今釋者。對古說作是牒。西域相傳者。大唐遍覺三藏西遊之日。既在西方存此相傳。六合釋必在八囀聲處。即彼土聲明記論之法攝。故云西域相傳。皆依別論者。謂總解諸法中義。皆立一箇之別論而解釋。周記曰。西方別傳別有立論釋。此釋名六合釋論（云云）今此云別論者。此六合釋論。即彰今釋與舊師別也梵云殺三磨等下。次正釋別論名。周記曰。殺三磨娑者。梵具云殺婆。存文略故俱云殺也（云云）今云。梵音殺三磨娑。此云六合。於印度立別論。其數既六。故以六名。以任自性設數多釋。豈可爲典式乎。故以古說爲疎謬也。
　　【章】諸法但有（至）無一義名鈔曰。此下今釋之中。第二總釋六合。此有二。初辨六合釋所在。二明設六釋相。今即初也。有二義已上等者。正彰六釋所在。三十論疏（二云）言無爲者。是非六釋。無二義故。如云鶻路破。雖有三字。共目一色。無別體義不可別釋。以無合故（云云）謂設六釋。由多義濫。以六釋決判義相當處。非拘字多少也。然離合法戒中。云若單一字名即非六釋。以不得離合相故。此等釋皆就字多少辨六釋。大爲疎謬。不識今家章疏之所致也。爲名者等者。名之言必但非二字所成名。集法滿足句亦在此名之言。如上既辨。須審察焉。如三十論疏中。釋謂異熟思量及了別境識之句以六合釋。即在多名身中而用六釋。併讀可知唯一義名下。示無六釋處。一義爲名等者。如顯揚十二說隨義名者。謂質礙故名色。領納故名受。能照能燒故爲日。如是等名（云云）今謂是等皆一義名。非質即礙故名色。亦非質之礙故名色。非領之納故名受。領即納故名受等。自應准知。質是色。礙亦色。領是受納亦受。無以何應分之由。即是一義句。故云不從他法而立自名。二義爲名等下。示六釋之所爲。謂於一名上若有二義。必有疑難。爲令決了立六釋判。如云有漏。若言有言云欲色有果。漏之言云煩惱。則有之漏。依主釋。又若言有言是能有。即隨增義。漏言煩惱。則持業釋。決如是濫。是六合釋所用。故六合下。結二義已上有六合釋也。
　　【章】初但別釋（至）後乃合之鈔曰。自下總釋中。第二明設六釋相。此中有四段文。初略明離合相。二廣明。三簡濫。四由義示別名。今即初也。大抵用六合之法。初作離釋。次成合釋。隨離釋別合釋亦自爲別。於其別處立六箇釋名六合釋。如對法疏一解論題。初廣散釋。次略合釋。由無著論。言爲簡聲聞阿毘達磨。復擧大乘云大乘阿毘達磨。則大乘是總。阿毘達磨唯此別名。大乘之阿毘達磨。依主釋也。此初離次合之式法也。又此大乘等本佛經稱。彼是所集。論是能集。論以大乘阿毘達磨爲集名爲彼集。有財釋也。若說論是大乘阿毘達磨之能集名爲彼集。依主釋也。具如對法抄首。是亦初離次合。由離合異之式法也。近來我朝學者。讀今家章疏。不辨無持業·依主之名處。亦由離釋而合釋有異。不須離釋。浪但作爲合釋。皆是妄謬矣。蓋夫新譯論疏之名句。一一無不六合八囀處故。以六合八囀不研究。則大失於本旨。學者須審察焉。今此所言別釋二義等者。此示離釋法。後乃合之者。示後必用合釋也。
　　【章】如說佛陀（至）此別解已。抄曰。設六釋相之中。此下第二廣明離合相。此中文三。初示離釋之相。次示合釋相。三結歸六合釋。今即初也如說佛陀等者。且擧一物示離合例。是非就佛陀言示例。但就覺者翻名而示。又可。對次所云雖二字若一義無六合。今亦示二字梵名立二義則有六合者是主義等者。下正離釋。主是人。人是五蘊假和合故。云通於五蘊。覺是察義下。明覺言非人。
　　【章】有覺之者（至）故名爲合抄曰。第二示合釋相。前離釋中云覺是智義。者是主義。覺與者既是別物。今合立名有何所由耶。有此疑故。今文合釋通彼疑也。謂覺察是能覺能用者。是持用人體。有言彰人有用。以主者體有能覺用。立名云覺者。若云覺智五蘊一分故非別物。則五蘊體持能覺用。此合釋持業釋。五蘊亦用。能覺亦用。同依一大牟尼體。則同依釋。又若言能覺但在果位。五蘊通二位之名。覺是用。者是體。於此義邊以能覺爲他物。則自從他財而立已稱云名覺者。有財釋。今文以有覺者釋覺者名。爲彰上離釋中所云。者言通五蘊。覺但屬智。是即別義。不可云覺·者一。今合釋中。云有覺者故。存持業有財兩釋。於中持業尤勝。有覺之有彰人有用。有釋此文言。覺者翻名。是彰體聲（云云）今詳曰。有釋通漫。梵語八轉姑置焉。今此章文以有覺者爲覺者義。必非體聲。彰五蘊體持能覺用故。由此釋第二業聲。帶業用聲故。問。若爾。今文云如說佛陀名爲覺者。此覺者言第二業聲。則應加空點云佛南（漢音呼）既但云佛陀。云何應云業聲耶。答。佛陀是覺梵言。爾今翻云覺者。則加●點云●沒●馱（引）是第三囀能作作具聲。此是彰覺言能覺之覺非所覺。如是能覺之用於五蘊假和合人體而有。此有義主者上所作業。所作業必帶能作義而彰。故有能作作具●沒●馱（引）能覺之用者故。云有覺者則第二囀業聲也。
　　【章】釋此合名（至）名六合釋。鈔曰。三結歸六合釋。謂西方云殺三磨娑。此云六合。以二義別今合有六種故。立別論名云六合釋也。問。若爾。物無離釋則應無合。何故於西方不云六離釋而云六合釋耶。答。離釋是常途釋。若云合釋。則以初有離釋。今合立名自可知。於離之處非立釋名。但於合處立六釋名故。西方云六合不云六離也。
　　【章】雖如菩提（至）諸難者故鈔曰。設六釋相中。三簡相濫即彰此六合釋非在字身·多字身上。而但在名身·多名身·及集法滿足句·句身·多句身。謂若雖字數有多義是一。則不可離故。亦無合者故。於一義何用六合。由是六合釋在二義已上。雖有多字於一字處無六合也雖如菩提等者。擧例示。幽賛（下）云。菩提云覺。末迦名道（云云）舊翻菩提云道。今家不用理目一體等者。覺謂慧心所。故菩提二字但一慧體。既無相濫者。結成一義無相濫。六合之釋等者。明二字義一無六合釋之由。諸名者一切立名。謂一切立名中。以二義合爲一名故。二義相濫起疑難者。非六合釋則不可決了故。立此別論已上簡濫已。
　　【章】此六合釋（至）名之爲合。鈔曰。設六釋相中。第四由義示別名。此非西方所稱名。章主以義示此別名。亦者亦六合名。
　　【章】此六者何（至）六帶數釋。鈔曰。論今釋中第三明別六合釋。此中有四。初徵起。二列名。三別擧。四示有所傳結。今即初·二也。此六者何者。徵起也一持業釋等者。二列名也。新羅元曉曰。問。既有持業何無持體。如自體分等。若對依主應有依伴。如天人師等。對有財釋有無財釋。如窮子等。對隣近釋有疎遠釋。如天扇等。對相違釋有順屬釋。如師之徒等。若有帶數何無帶時釋。如朝華等。若如是者。應有多釋。何云六耶。解云。諸依伴名入有財釋。其天人等師所有故。從本立名入持業釋。體以所依爲其業故。無財之名亦持業釋。窮困爲業無別貧故。疎遠之名是依主釋。以天爲主得彼名故。帶時之釋皆入第六。所帶類異而帶義同。從多擧數兼攝餘類。所以唯六無所增也（云云）（已上元曉深密經疏）今云。此元曉所解未盡。問之中云何無持體等。此答無文。今助加云。持業即持業釋。如自體分。自體即分故。一體持業用是持業故。其天人等師所有故等者不可也。天·人對師依他主法。依天人有師義故。依主釋。入持業釋者尤非也。無一體持業用義故。又云帶時釋皆入第六之所解。元曉謬釋。今詳云。既云帶數。其中何有帶時釋。若帶時之名。隨應依主釋。如朝華等。依朝之華。云帶義同。從多擧數者。尤麁漫也。帶餘物名隨應餘五釋攝。又問中云有順屬釋如師之從等。元曉解無此答。今云。此亦依主釋也。如是研究。唯六不可增減。故西方唯立六種云六合釋。
　　【章】初持業釋（至）名同依釋鈔曰。自下第三正別擧釋。此中有六。初持業。二依主。三有財。四相違。五隣近。六帶數。初中有五。初牒本名異名。二釋本名。三釋異名。四擧例示。五結略。今即初·二·三也初持業釋亦名同依者。初牒本名異名。今言。持業與同依。雖於一事體上全同一處。且由義邊別立二名。雖爾同依義處必有持業。持業處亦必有同依顯然。故云亦名同依也。亦言示非別處有也。問。若爾。爲何立同依·持業二名耶。答。成同依·持業二名。雖同處事。由離釋儲異合釋名。且如藏識。藏此用。識是體。識體持藏之業用。如是釋則持業。若翻云藏是體。持識之用。亦持業釋。又藏及識。此二之用。一體持藏與識之兩用。則同依釋。又如云石硯。石與硯之二是業用。於一物體持二業用。此名同依。亦若云石是體。持硯用。則此名持業。又如云唯識。若云識是體。唯是用。識體持唯用。是一體持一用。則名持業。亦若云識及唯俱用。則名同依。以要言之。則體用本不離故。云石硯處可云一體持一用。亦可云一體持二用。故持業·同依名異體同。是故別立同依不爲七合釋。周記曰。亦名同依者。同依釋二法同依一體。持業釋一業依一體。此二不同。如何體一。答。有二法俱是業用。此同依也。是體所持。亦名持業（云云）持謂任持等者。文自易了。體能持用等者。此四字解持業釋之要句也。成唯識論四曰。此持業釋。如藏識名。識即意故（云云）疏四末（五十丁左）曰。意是自體。識即是意。於六釋中是持業釋。業謂業用。體能持用。即似舊（眞諦師等）言功能受稱。此六釋名皆二法相對辨差別釋。非一一法究理括盡（云云）名同依者下。如前已辨。自可知也。二義同依等二句。是釋同依之要。今云。總解諸名義。於一名義由作離釋別。有持業有依主。復有財等。無一離釋有多合釋。今是於一離釋。有同依處必有持業故。雖名異體同。由離釋儲立此二名。自可知已。
   【章】如名大乘（至）少名同依鈔曰。此下四擧例示。此有四文。初以大乘二字例。二以攝大乘論名例。三以唯識成唯識論名例。四以藏識名例。今即初也如名大乘。者牒也無性釋云等者。無性攝論第一之文也亦乘亦大者。是以同依釋。於一體上持乘與大二用。亦乘與大二義同依一所依體。此四字上具此二義故置亦言。如章具辨。問。此亦乘亦大四字。以同依釋自可知焉。以持業釋意如何。答。謂乘與大之言各有爲用爲體義。互一體持業用故。云亦乘亦大也大者餐七義之下四句。離釋大乘二字。爲次以同依與持業。於釋亦乘亦大。七義者。七大義。瑜伽論四十六（十七丁）顯揚第八（十五丁）雜集論十一（三丁）金剛般若論二（十一丁）大莊嚴論十二。皆說七大義。少有同異。會釋相違如餘處明。今且由雜集論釋。則一境大性（無量教法爲境界故。金剛般若云法大。莊嚴云緣大）二行大（行二利故。金剛般若云心大。莊嚴云行大）三智大（了二空故。般若云信解大。莊嚴云智大）四精進大（三劫修難行行故。金剛般若云淨心大。莊嚴云勤大）五善巧大（不住生死涅槃故。莊嚴云巧大）六證得大。證得百四十不共法故。七業大。窮生死際作佛事故（云云）大謂弘廣。與如是七義相應形小之稱。具者相應之義。形者形對之辭乘者運載義等者。謂教理行果健運濟行者義。若乘若大等者。下合釋同依。乘謂運載用。大謂七大用。二用同依教理行果一體。此是以同依合釋大乘名。其體大法等者。此以持業合釋大乘。謂教理等其體大法。能有運載功用。是以持業釋大乘。周記曰。大是其體。乘是其用。名爲大乘。問。如言藏識。先說於用。後說於體。何故今言大乘先體。答。但體能持用之義。即名持業。不名先後。此未必然。若爾。何名同依。應更解云。如說經爲大乘。大乘體即是經。大之與乘同依此經。名同依也（云云）今云。此釋尤妙諸論之中等者。論章疏共多分以持業釋。不用同依。以持業言。則以體用不離之義。同處有同依義故。別用是少。
　　【章】攝大乘論（至）攝大乘也鈔曰。二以攝大乘論名例攝大乘論亦復如是等者。問。次依主釋中。亦擧此攝大乘以釋。何故今亦擧此論名釋耶。答。近來有神光者解云。此中攝及論相對。通持業·依主。若亦本釋相對論。則唯依主釋。今即攝與論相對明。攝謂能攝教亦即論。以爲持業。俱是教故（云云）今云。此釋尤好。問。攝與論相對通持業·依主。若爾。持業·依主以何差別耶。答。以攝之言若爲能攝。則能攝即論教。持業得名。若爲所攝。則攝之論。依主得名。至次自知。許能攝教等者。明以攝大乘論名爲持業得名所由。謂論即言論教示也。許能攝盡大乘言教即是言論故。此論名持業得名故無性云下。引證成能攝教即是論。無性攝論第一（十一丁）之文也。盡其所有等者。盡者攝盡。其者指本經。無別說故者。意言。說此論名攝大乘。離攝盡本經所有大乘綱要。無別言教論說故。名攝大乘論。是即能攝言教即是論教之義此以本經等者。承無性釋論章主釋文。周記曰。問。大乘之名既非言論。攝大乘論何非依主。答。論能攝彼大乘綱要。即能攝論名攝大乘。故是持業（云云）今云。本經者。阿毘達磨經。是今名大乘也。末論者。無著所說言論教示名攝。非以本經等者。簡依主之濫也。若言以本經攝大乘品名攝大乘。則但論一字在無著末論。依本（對無著末論本經爲他）經攝大乘品之言論。則依他法體。故依主釋。今以非一字簡云非以本經等也。今更問。攝大乘論之名。如何以持業同依之別而釋。答。無著所說言論此體。能持能攝之用。則持業釋也。又言論教示是用。能攝亦是用也。此是二用依斯一體。同依釋也。
　　【章】又如唯識（至）故皆持業。鈔曰。擧例中。此三擧唯識成唯識論例。識體即唯者。唯謂簡別。遮無外境。識謂能了。詮有內心。識體即唯。持業釋也（已上三十論疏序）謂體是體。言一切法識變。則自遮無外境。是唯之義故。識體必持唯用。持業釋也能成之教等者。以成唯識論四字示例而釋三十論疏序曰。成者乃能成之稱。以成立爲功（云云）又云。以教成教。資教成理。即成是論。持業釋也（云云）周記曰。准西方說。云識唯成。今順此方言。云成唯識。由此道理。乘之大性。亦依此釋（云云）今云能成者。能成唯識言教。即是論者。能成唯識言教。即十卷言論。持業釋也。由此論題分持業·同依釋。則言論體持能成用。是持業釋。若能成是用。言論亦用。二用同依一體。同依釋也。今此章且就持業言。同依非急所用故。
　　【章】於識中（至）持業亦爾鈔曰。擧例之中。四擧藏識名而示於識名中者。於識多名中。今以藏識名釋。第八識具有能藏·所藏·執藏義故名藏識等。具如成唯識疏中。藏體即識等者。今約藏爲體。識了別爲用辨持業釋。翻言亦得。體是識。藏是用。識體持藏用體用不斷。從何亦無違。必勿謬執。又藏是用識。亦是用。二用依一所依體。則同依釋也。
　　【章】如是種類（至）不能煩述鈔曰。持業釋中。五結略。
　　【章】依主釋者（至）名曰王臣鈔曰。別擧釋中。第二明依主釋。此中有四。初牒本名異名。二就本名釋。三就異名釋。四擧例示。今即初·二也。依主釋者二句。初牒本異二名。亦名依士者。今云。依主·依士全同一處事。非別義。雖爾。望體用義邊別。且立二名。依主義處必有依士義。依士義處必有依主。體用不離故。雖一事。由作離釋時有就體與用別。且立此二名也依謂能依者。二就本名釋。正彰依主·依士共能依非所依。前所言同依釋之依言。是所依非能依。依主·依士之依言。是能依非所依主謂法體下。立二義釋主之言。一不約喩。二約喩。此初不約喩就法體釋。如勝論外道立實句義。舊人梵云陀羅驃。此云主諦。此主諦即諸法體實。故主之爲言體也。故云主謂法體也。依他主法等者。是依主釋之眼目也。如云眼識。眼根云眼。眼識云識。俱是本識之上彼彼種子各別各自所變。俱雖本識變現。因緣變故。各守自性。各一箇體相主法。既云眼根有礙變現。眼識無礙變現。爾今名眼識。令依託他法體眼根。以立自眼識名云眼識。爲彰此識以眼根爲所依託有別用。此識能依他眼根能依之用。依他主法云眼識也。耳識等類一切之上取能依託他有法體者之邊得名者。是依主。就能依他法體邊立名故。云依主不云依士。成唯識論說。彼依主釋。如眼識等。識異意故。疏四末云。其第六識。體雖其識。而非是意。非恒審故。彼依主釋。主謂第七。即似舊言從所依得名。於今家亦如云眼識。雖有從所依眼根立名之理。於今家云所依之言。若云所依處。則指法體之名。故濫自從自法體立名。今如云眼識。非依自法體。依他法體立名故。於印度立名云依主釋。舊人所言雖義相似。義與體乖也。或主是君主等者。次約喩釋主之言一切法體等者。大凡一物一物自主自性。喩如各守一家主人。故法體各別義。名爲主也如臣依王等者。今云。此喩言互不相依。非云勝劣。他家學者誤作勝劣釋。云依主是勝。依士是劣。妄昧之判不可取也。謂臣依王。但以王爲所依。臣是能依無臣爲所依。王是能依。眼識依眼根亦復爾。但眼根爲所依。識是能依。遂無識爲所依眼根是能依義。今喩是云如臣依主王之臣故等者。如云眼之識耳之識等。
　　【章】士謂士夫（至）二釋亦爾鈔曰。三釋異名士謂士夫者。今云。士夫功用云士夫也。非云士夫之體。了義燈一本曰。有解。六釋中。依士·依主作四句辨云。有依士非依主。如取之蘊。以取是所非心王。有依主非依士。如蘊之取燈主破云。此不應爾。若依士·依主二不相攝。應有七釋（云云）今云。若有七釋。則違梵云殺三磨娑。此云六合。故云依主·依士別爲大妄謬。問。何故上釋主言云主謂法體。今釋士言云士謂士夫。設此二釋耶。答。上約體辨所依。明就能依釋之名。今約用辨所依明就能依釋名。自能依他有此二別故。問。若爾。依主·依士應別。如何免應有七釋難耶。答。此難不爾。依主·依士之釆要。擧自能依他以立名也。故以就能依立此釋名爲要。非關所依。雖所依有體用別。能依義邊無別故。不分爲二釋也。又按。章主就立依主·依士二名。而恐後來謬爲二釋。爲是今釋主與士之言名設兩釋。初不約喩。二約喩釋。初釋主言有二中。第一不約喩義。如云邊主中主。此非約喩。約法作言主也。第二約喩義。如云主人公辨眞。是約喩就人作主言也。次釋干言有二中。第一不約喩約法體名爲士夫用也。第二約喩就人作士夫用之言也。此中以一切法法體有用約法言。如農夫耕作禾稼等名士夫用。又以人作功用約喩言。如作意心所有警發用云士夫用。由如是道理。主與士全是一體。同具人法義。彰自能依他之義以立名也。問。主士之言具人法二義。則何故擧依士·依主兩名耶。答。主謂法體。士謂功用。自能依他。有依體有依用。故立依士·依主兩名。雖爾體用不離同一處故。是非二箇釋也。問。依法體之釋自可知焉。依功用之釋如之何。答。如八轉聲中第三具聲。多是依士釋也。三十疏等。第三囀上依釋也。如云由擇力所得滅名擇滅。又云能成之論依士釋也。又同大疏中。云由旨因由。第三囀聲攝。皆是由功用立名故云依士釋。無體則無用。故全同一釋也。且就別言。則應如是。第六屬聲能依義。第七依色能依義。多分由法體故。云依主釋也二釋亦爾者。近來神光釋曰。二釋亦爾者。此亦前持業釋中。說諸論之中多多持業。少名同依（云云）今云。此釋不爾。二釋者。一不約喩。二約喩之兩釋也。亦爾者。例釋主言立不約喩與約喩二釋。由上來所明道理。依士·依主同一體義。自可知已。大唐清涼同師·宋永明禪師·明藕益禪師等。以勝劣分士·主。是爲二釋。悉皆不知西方一箇別論名六合釋爲如是謬而已。
　　【章】於論名中（至）類亦應知鈔曰。此下四擧例示。此中有四。初擧攝大乘論而例。二以成唯識例。三以成唯識論例。四以眼識例。今即初也。此初之中有二文。初本釋相對釋。二理教相對釋。今所牒文有此二文。於論名中等二句標牒。應冠二相對釋之首解以本經中等者。正本釋相對。此意言。攝大乘三字。本經阿毘達磨經中攝大乘品。此攝大乘品名攝大乘。此論解彼等者。今無著所造言論。解彼攝大乘品。名攝大乘論。謂論一字在無著言論。攝大乘三字是本經名。此無著言論依他阿毘達磨經攝大乘品立名也義可應言等者。已上離釋已。已下合釋依論大乘品等者。依望自無著言論而可言他。所主法體攝大乘品。立論名云攝大乘論。依主得名。若云依攝大乘品功用。則是依士釋。依他法體及依他功用義。以云依主亦云依士也若許論亦名等者。以攝論二字教理相對而釋。此文甚難了。今助文解云。若以許攝言不見攝大乘品之攝。而以攝言爲論中事。論言亦有名攝。則攝言通言論中所詮理。論言是能詮言教。依攝大乘（論中所詮理）之論教。依主釋也。文中有離釋合釋。准例應知。
　　【章】唯識之成名成唯識抄曰。二以唯識言例謂依唯識理之能成言教唯識二字所詮之理。成之一字能成之教。依他法體唯識之理之能成教。名成唯識。依主釋也。
　　【章】以理爲成（至）亦是依主抄曰。三以成唯識論而例。以成唯識三字爲論中所詮理。離成唯識理外別無論中所詮理故。論是能詮言教。依成唯識之論。依主得名。謂論中成唯識理。是爲他體。言論由是起。則依主釋。又以成唯識理爲功用。言論由其功用起。則依士釋也。
　　【章】於識名中（至）類此應知鈔曰。四以識名例。識名者。諸八識名。此四字標如名眼識等者。眼根他法體也。由是之識。依主得名。如前已辨。又眼根是能照之用。由此用之識。依士得名。
　　【章】有財釋（至）不及有財抄曰。別擧示中。第三有財釋。此中有四文。初牒本名。二示不用異名。三釋有財名。四指示例。今即初文也。有財釋者四字。擧本名也。亦名多財等者。二示不用異名。今云。雖有財。若少財。世人不名有財。故云多財則是有財。自可知焉。不及有財者。彰有財釋實義。意言。有財多財雖是一。此釋名以能有爲要故。今云不及也。問。何故云不及有財耶。答。有者能有之義也。能有者。能自在之義。若人於自居處積集無量財寶。雖然於此金銀不能自在用是。世人不稱有財之人。又若雖於自居處無畜一錢。能自在用他處財。則人皆稱云有財之人。今有財言亦復如是。如次具辨。
　　【章】財謂財物（至）而爲名也抄曰。三釋有財名。財物者。今云功用云財物。若無功用物。非財物也。自從他財等者。以此釋爲有財釋之要也今謂他財者。他有功用喩以名他財。自從他財用立名。問。若爾。與依主何別。謂依主自依他體處立名故云依主。有財不爾。以能有爲有財。以能依爲依主之依。以是爲別。能有以他物用爲我物用也。以他用屬己義邊立名。他用全爲己用義名爲有。譬如所驅役他人屬己爲己用名我能有僮僕。如世有財等者。世人持財用名爲有財。持財之體不名有財也。今亦如是。自持他用。從他財用而立己稱。名爲有財也。
　　【章】如諭名中（至）故有財釋。抄曰。四指示例。此中有三。初以阿毘達磨集例。二以成唯識論例。三以對法藏例。今即初也今以彼大乘等者。爲集者。所集用也。謂以所集用名能集論名云集論。此即能集論自從他所集用而立己論稱名阿毘達磨集論也。周記曰。章如論名中（至）阿毘達磨集者。問。阿毘達磨以爲所依。依主釋亦有何過。答。理實亦復。俱舍頌說攝彼勝義依彼故。此立對法俱舍名。攝彼勝義者。有財釋。依彼者。即依主釋。即依主亦無妨矣（云云）今云。周記所言未了。謂大凡六合釋隨離釋別。或有依主·有財兩釋在。或餘釋亦得故。不可言必有依主處定有有財。隨得名離釋別。有無並不可決定。縱俱舍論名雖有兩釋。以是不可例同於一切。如眼識等名。豈有從他財立己名義耶。故周記所言未穩。又曰問。依主·有財兩釋何別。答。以己依他而立自稱。名爲依主。以他屬己用標自名。即有財釋。又如云阿毘達磨集論有財全取他以標名。依主釋者自他兩義立號（如云眼識等）更撿俱舍云。以又全取他名名全分有財釋。自他兼取名一分有財釋（如云阿毘達磨集論。如云乘大性有財釋。云云。已上周記）今云。此中一分有財之名。恐未穩也。二十論疏云乘大性有財釋。是全分有財釋也。乘言通能所。所乘是所化生及教理行果之一分也。能乘即大性。今取爲自所乘名。此即自從他能乘即大性財物而立己稱。有財釋。乘大二字全他財物。今日有其財物故。是全分也云阿毘達磨集論亦是全分有財也。問。持業·依主·有財三釋之別如何。答。持業一體持業用（同依二用依一體）依主以自能依他體（依士以自能依他用）有財取他用屬己。（屬者能有。多財雖有財。能有之義不彰故不取）
　　【章】此論以唯（至）亦有財釋抄曰。二以唯識例示此論以唯識等者。唯識謂本經唯識之理。成者。三十本頌能成本經唯識之理故。三十本頌名成唯識。故成唯識三字他功用。爾今取名此釋論。故有財釋也。
　　【章】以阿毘達（至）義皆類然。抄曰。三以對法藏例示。以阿毘達磨等者。阿毘達磨此翻云對法。俱舍此云藏。對法是所藏。藏言通能所。自能藏從他對法即所藏之用而立己稱。爲能藏名。如前阿毘達磨集應准知也。必以俱舍光·寶二記等所云所依·包含義而不可混交釋也。由此軌式會得有財釋已。而後解光·寶釋。光師引正理非誤。
　　【章】相違釋者（至）是相違義鈔曰。自下第四相違釋。此中有三。初明相違釋之名。二指示例。三示彰相違釋文例。今即初也。二義者。差別云義。所目自體等者。二義所目自體各殊等云相違也。
　　【章】如攝決擇（至）名曰相違抄曰。二指示例此非五識等者。簡持業釋。亦非五識身地等者。簡依主。亦非以五識等者。簡有財也。共立一稱等者。以兩名爲一名。然尋其義。體各別名相違釋也。
　　【章】今以義準（至）類此應知鈔曰。三示彰相違釋文例。如文自知。
　　【章】隣近釋者（至）名隣近釋抄曰。自下第五隣近釋。此中有二。初釋隣近名。二指示例。今即初也。俱時之法等者。同時並起法中。義用增勝。自體從彼增勝而立其名。名隣近釋。
　　【章】如說有尋（至）名有尋等抄曰。此下二指示例。此有三文。初擧有尋有伺。二擧示念住名。三擧示意業。今即初也。周記曰。如說有尋及有伺等者。問。如言念住。體即慧。全隱己稱從他亦名。今者尋伺及相應法名尋伺地隣近可成。全從他者。有尋有伺名如何名隣近釋。答。尋伺名爲尋伺地者。持業釋也。今言隣近相應法。則具如欲界初靜慮心及心所。總得名爲有尋有伺。無尋唯伺亦准此知（云云）但尋伺增等者。有尋有伺地所起一切心心所法。皆是有尋有伺地體也。然尋伺增故名有尋伺。
　　【章】亦如念住（至）名爲念住鈔曰。二擧念住示。念住者。瑜伽二十八說。念住何義。答。若於此住念。若由此住念。皆名念住。於此念住者。謂所緣住。由此念住者。謂若慧若念攝持於定。是自性念住。所餘相應諸心心所。是相雜念住。（云云）
　　【章】意業亦爾（至）類此應知鈔曰。三擧意業示。成唯識論曰。審·決二思。意相應故。作動意故。說名意業。疏曰。近意之業。意相應業。名意業。隣近釋。依意之業。依主釋也。今云。體是思。雖然意相應故。意增用故。名爲意業。周記曰。意業爾者。思是業體。隱思之名從相應意以立稱也餘一切法等者。例示餘法。
　　【章】帶數釋者（至）准此應知鈔曰。第六帶數釋。如文自可知也（此中有二文。初釋帶名。二擧例示）。
　　【章】此中六釋（至）相如餘處抄曰。別示六合中。第四示有所傳結。依共傳者。西方共所相傳此六合別論如餘處者。成唯識疏·對法疏·樞要等也。問。了義燈一本（二十二丁）云。要集云。三藏相傳約分爲四。一用自非他。二用他非自。三自他俱用。四自他俱不用。持業唯初句。依主唯第三。有財唯第二。相違唯第四。隣近通二·三。帶數初及三。乃至帶數三句。如四正斷。即初句。四即正斷故。如四神足。即第三句。四屬欲等。非神足故。如說三藏法師。亦是第三句。若但言三藏。是第二句。三即是藏。俱非人故（已上要集）燈主評言。彼釋極廣。恐煩不具。然准此釋。有相雜亂。六釋簡濫。應可思之（云云）此要集說。如何雜亂耶。答。云持業唯初句。此釋無濫。云依主唯第三者有濫。並自他依他體立名。云依主。爾以自他俱用句爲依主未穩。次云有財唯第二句無相濫。以他用屬己爲己名。是有財故。云相違唯第四者有濫。自他互不用。應云相違。若自他俱用。是應不相違。如云五識身相應地意地。是互相違。此中何爲自爲他。互爲自他。自他俱用爲名。何云唯第四耶。有濫難了。云如說三藏法師亦是第三句。是亦有濫。有財亦有如是類。如云乘有大性有財釋。大性之乘。故如云三藏之法師。是等相濫。問。依主是如云眼識。眼根之識也。何非自他俱用耶。答。雖擧自他。自能依·他法體主。是依主要。隣近釋中。如云意業。是自他俱用。有如是相濫故。云依主唯第三。未盡有此等濫。故燈主不取此四句。
　　【章】謂此六中（至）且指綱要鈔曰。大文第四結略示有餘義初持業釋等者。示六合釋必有八囀。今章主疏中以六合八囀釋成名句義。不遑枚擧焉。蓋六合與八囀相攝。必不可配以示則。但隨處可意悟已。雖然幼學迷多岐故。今且指示方隅。六釋之名相違釋者。曾無餘釋。是非體聲則以何爲相違。而立相違釋名故。相違釋多是體聲。又持業釋者多在境第七及第五所因。如說圓成實於彼。是境第七。依他即圓實故。亦說由假說我法等。此是第五所因聲。離假施設無別我法。假即我法故持業釋由是自知。有持業處多境第七第五所因。又依主者多在第三及六·依第七。其相易知。因明前記中云。三·五·七中無依主釋（云云）此是妄說不可取用。違今家章疏故。又有財釋者在業聲爲聲。其相微隱難知。如云大乘阿毘達磨集。大乘阿毘達磨根本佛經。爲能集論是爲所集。取所集之業用爲財即詮所作所造業。能集之論有之。名阿毘達磨集論。若所集之大乘阿毘達磨不彰所作業用之財。則如何能集之論云有之而名有財釋。故以所作所集所造之業用囀彰有財釋。又爲大乘阿毘達磨所集之能集論。以與黨順助義有他財。不順助則不可有。亦是第四爲聲。如說刀藏。爲刀之藏故。亦是爲聲。有財釋也。又隣近釋者。亦業聲或屬聲。如說有尋有伺。諸相應法皆是此體。但尋伺增名有尋有伺。是爲隣近釋。是取尋伺所作所造業用勝爲名云隣近。離尋伺體上所作所造之業用勝別無隣近體。此即業聲若爾。與有財何異。又屬有尋有伺之諸心心所法。是名有尋有伺是第六屬聲。又帶數釋必兼餘五釋。準可詳已。如是六合八囀相攝。皆是約多分。學者須審如焉。廣明如漢語八囀聲學則中。恐繁且止更有釋名等者。未詳如宗輪疏者。現本宗輪疏無此釋文。（如三十論疏中云如樞要說歟）
　　【章】前總科簡（至）幸留意焉抄曰。當章大段第三文釋結勸信前總聊簡等者。彰通一切教立此總科簡。除此章中所叙所餘學業。皆用此總科簡須併察一切。若講別部等者。欲講除唯識餘別部論疏。則用此章文併學焉結歸自義者。結歸今欲講各自之義也。如對法疏·三十·二十唯識等初。皆用是。往可見。此中所有等十。勸信皆於大師等者。彰由師傳製此章但傳之等者。謙讓勸信。
　　已上總料簡章訖。

大乘法苑義林章師子吼鈔卷五（尾）

　　安永第五（丙申）歲仲春中六日。於平安城五條新善光寺境內雲林庵。早早隨解生義分。不顧管見筆記之訖。後學無憚是正而已。
　　囘向四恩法界海囘向無上大菩提應理圓實宗末學近住基辨。（大同房生年五十九歲）
　　同十一年丑二月十五日。於東都淺草延命院。近近開演之用意校正之了
大乘法苑義林章師子吼鈔卷第六（五心章）

　　    南京留學慈恩末資釋
                    基辨撰


　  【章】率爾等五心（至）問答聊簡。鈔曰。今釋此章大分爲二。初標法作門。二隨門分別。今即初也。率爾等五心者是標法也。問爲何大乘教說此五心耶。答。此分別心生次第。小乘諸部說心生次第。是故大乘亦說此法相也。問。小乘諸部說如何。答。若正量部明了義論說立四心。一初主識。二隨行識。三變行識。四丈夫識（云云）又上座部立九心輪。一有分識。二引發。三觀見。四尋求。五貫徹。六安立。七勢用。九還。謂還有分識。若依成實說識·想·受·行四心。彼說受等皆悉差別前後而起。非離心外有別受等與心俱起。前三無記。第四（行陰）通三性。又初通六識（五識意識）後三在意（不與五俱起故）今大乘由瑜伽論。約六識明五心次第生。七·八常起故不論次第也。上座部所言引發似大乘率爾。彼說尋求。此亦同立。彼言貫徹似此決定。彼言安立似此染淨。彼言勢用似此等流。以十二門分別等者。此下作門如文。可知。
　　【章】第一列名（至）五等流心。鈔曰。自下大段第二隨門分別。此中有十二段。即十二門分別。如次應知。其第一門列名。其中有四文。初標。二正列名。三擧所據證。四章主釋文。今即初·二也。一率爾心者。義鏡曰。率爾者忽然也。謂此初心忽然墮在所緣境中名率爾墮（云云）二尋求心者。同曰。尋謂思尋。求謂推求。即於初心所墮境中思尋推求名尋求心。三決定心者。同曰。決謂決斷。定謂印定。於第二心所尋求境決斷印定名決定心。四染淨心者。同曰。染謂染淨。即即不善性幷有覆無記。淨謂淨潔。即是善性及無覆無記。由第三心於所緣境得決定也。此位方得染·淨性成名染淨心五等流心者。等謂均等。流謂流類。由第四心染淨已成今此位中或善或染流類均等名等流心。等前心流名等流心。今五心言亦攝心所。定相應故。今從主勝故唯名心。若心王名心。是當體名。若數法名心。從勝爲名。
　　【章】瑜伽第一（至）身識亦爾鈔曰。三擧所據證。瑜伽論第一（八丁右）之文也。由眼識生等者。率爾由五識生。故今且就眼識言故云由眼識而生三心可得。耳識鼻識等亦准是可知已。是且約散心論。定位意識率爾聞聲等如至下辨。謂率爾心等者。次第生起如上已明。至下亦辨。善不善轉者。論曰。此後乃有等流眼識。善不善轉。而彼不由自分別力。乃至此意不趣餘境。經爾所時眼·意二識或善或染相續而轉。如眼識生乃至身識應知亦爾（云云）就云善不善轉西方兩解。一云眼識唯一剎那。一云亦得相續。如成唯識第三說。以云多相續爲勝。義鏡曰。善不善轉者。此明依意引力方成善惡也。五識率爾雖引生意。而五等流但依意力方成善惡故。云善不善轉。如眼識生等者。類釋耳等。
　　【章】由初三心（至）實兼後二鈔曰。四章主釋文。明但云三心可得不說五心可得由初三心者。率·尋·決三心。此三同無記性故。今云性類同故。然此且從未轉依位中境說。若強勝境則三心共通三性。如熱地獄等。然釋此論文章家存二釋。第一釋初云如今文性類同故但說初三心。第二釋次伽抄曰。初說三心。諸心生時多起三故後二心不定。但說三言（云云）（已上由義鏡增加云云）實兼後二者。今云。但非三心性類同。後二心亦有無記性起故。若爾染無記者指何物耶。謂染之無記有覆無記。淨之無記是無覆性。等流自可知已。其實可云五心可得。然論云三心可得。諸心生時多分前三心性類同故云三心可得。後二心多分善與不善相續轉故不云五心可得。少分後二心亦同性起故云實兼後二也。義鏡中引神廓攝論疏之謬而辨。恐繁不叙。往彼見焉。
　　【章】第二辨相（至）率墮境故。鈔曰。此下第二辨相門。此中有六文。初辨率爾墮心。二辨尋求心。三辨決定心。四辨染淨心。五辨等流心。六類釋耳等。初中有四。初約五識辨率爾。二約同時意識辨。三擧意識率爾證。四約同時意率爾。第二攝相者。五字標牒。且如眼識等者。初辨五識率爾。如文可知。同時意識等者。一辨同時意率爾。先未緣此等者。此者不串習境。若爾何故不云境云此耶。答。今所緣與能緣俱未起云先未緣故。若但云境則不彰能緣未起。故今云此。如俱舍論隨眠品中所說見此所斷之此言。今初同起者。今初二字示率爾心。同謂與五同時能所緣起。問此同時意識率爾所緣之境緣何境耶。答。三藏解云。西方有三說。初師云。意識率爾唯緣過去曾所緣境。次最勝子解云。意識任運率爾之心通緣三世及非世法（無爲）第三師云。意識率爾唯緣過去境。以緣不明了故。與五識同時分別意識唯應說緣現在境（已上伽抄）今云。此中第一說唯說獨生意識率爾等。第二說不簡獨·俱總相云此說意識率爾心。第三說差別觸與俱而說也。今章文既云同時意識故是與五識同緣之境。云同起故故瑜伽論等者。三擧證。第一證也。故言承上同時意識故。此論文證五同緣意率爾心也（是秋篠意）任運散亂者。任運言彰與五同緣。由非是作意力起名率爾墮心。雖不作意任運起故（云云）散亂者。簡定位意不串習境者。周記曰。未曾更境雖說曾更未得解皆名不串習（云云）無欲等生者。欲謂希望。即尋求分別。等言等取尋伺。是即彰任運起率爾也。有俗等生等者。簡尋求意非率爾。又解深密等者。經第一心意識品之文。此第二證也。證五識必有同緣意。必定之字此證字眼。謂五識必任運。與其任運五識心定俱起意識故。今云意識有率爾心一分別意識等者。秋篠曰。眼等五識雖無分別。而依分別意識而起。即以第六分別根本乃得轉故云一分別意識俱時而轉（云云）今云。深密經及決擇分意就五識俱有依中分別依云一分別等。今此引意以前引瑜伽第三文證有任運無分別起意識名率爾墮心。次今引深密決擇文證五識起必定俱時有意識轉。故此一分別言是同文擧來。須取捨爲證。又言分別有三。一自性。二隨念。三計度。今此分別言三俱具足。意識必三俱具故。然今所證成任運不作意意識。故三之中但取自性分別。自性是任運分別故也。二解之中取捨應任意也故眼俱意等者。章主文。結同緣意名率爾也。秋篠曰。總說率爾有其三種。謂五識率爾。俱意率爾·獨意率爾。今此擧初與二。（云云）
　　【章】此既初緣（至）希望境故。鈔曰。二辨尋求心此既初緣未知等者。示率爾起尋求相。初緣者率爾也。周記曰。未知何境等者。問。既言未活善惡。不起尋求。決定理應知善知惡。若爾應名染淨心。何名決定耶。答。此但知染淨。而心未起染淨。故亦無失（云云）今云。此問答尤妙。與欲俱轉等者。明尋求相。
　　【章】既尋求已（至）印解境故。鈔曰。三辨決定心。識知先境者。此四字決定心之相。謂尋求已後是意識相。如先已明。瑜伽三說。五識無間所生意識或尋求或決定。唯應說緣現在境（云云）識知者印解先境者先所尋求境。次起決定等者。此文應意續上句尋求已句而解。具作文則應云既尋求已次起決定識知先境印解境故。又言。識知先境者是尋求已之相。識知者非印解。但知先境已相。次起決定下正決定相。印解境故四字釋決定相。二解之中後解爲勝。
　　【章】決定已識（至）染淨心生。鈔曰。四辨染淨心相。識境界差別者。識謂謖了。境界者先印解境。差別者染淨差別。是辨決定已之相。取因等相等者。正是染淨境相。即起染淨心也。等言等取耶因·俱相違因。瑜伽三（六丁）說＊耶·正·俱相違行因相。由思了別。謂邪·正等行即身語業。是行之因即善惡境。由了此境相等故。思作諸業起善惡等事。故言取正因等相。於怨住惡等者。秋篠曰。於怨住惡等者。於所憎境起瞋等染於可愛境起貪等染。或翻是起無瞋等淨。於可憎愛能忍能離故於中起捨住平等心也（云云）染淨心生者。明非但知染淨染淨心生爲染淨心相。謂非染淨並生。由先決定或染或淨隨應心生云染淨心生。
　　【章】由此染淨（至）名等流心。鈔曰。五辨等流心相意識爲先引生眼識等者。秋篠曰。等流心有三類。謂五識等流·同緣意識等流·獨生意識等流。文雖無別說理唯必應然。中間三心多唯意識。其類有二。謂五後意識·獨生意識。以義而准。尋·決二心亦有五識（云云）今云。如成唯識五說。有義六識三性容俱。率爾·等流眼等五識或多或少容俱起故。繫示圖云。
<PIC>T71058101.GIF</PIC>

　　順前而起者。順謂等也。等前（前念相）而流爲等流心。　　
　　【章】如眼識生耳等識亦爾。鈔曰。六類釋耳等。今且所說。約眼識生五心次第相說。約耳等識生說五心次第相生亦復如是。故云亦爾。
　　【章】第三八識（至）非恒續識鈔曰。自下第三門。此中大分有四文。初標牒。二由文而說。由瑜伽而釋。三盡理而說。四判前科明六識具心多少。今即初·二也。瑜伽第一者第一卷（八丁右）之文。不說七八者。第七末那雖有染淨轉易之義而恒相續前後相似。故不說五心。若第八識恒時相續一類無記。無改轉義不立此五。但前六識有三性轉易之義及間斷心。由是說五心故瑜伽中但言六識不說七·八（云云）（已上秋篠）今云。不說七八者。非云七·八全無五心。盡理明。七·八亦有爾。伽文由麁相但有六識。今彰此義云不說七八也。秋修釋雖說七八全無前六必有盡理。未彰次又間斷識方有五心與不說七八之釋義別。故秋篠釋此文不盡理也又間斷等者。前六識云間斷識非恒續識。有間斷故方具此五心也。（此彰但間斷有五心。成此義故云又也）
　　【章】然第七識（至）可說具故。鈔曰。此下第三盡理而說。此中有三文。初約未轉依明第七識有後三心。二約界初生明第八識有四心。三約界初生及轉依位明第七識（具心多少）今即初也緣境恒定者。第七識未轉依位恒決定緣第八見分。此彰無率爾。任運微細者。彰無尋求心。第七任運故無尋求。微細故無三性轉。尋求分別之心三性轉麁相故。一剎那中等者。彰此第七雖有三心非前後起於一念中此後三心具。
　　【章】第八不爾（至）無欲俱故  鈔曰。二約界初生明第八識有四心具。謂因第八有除尋求所餘四心。界初生等者。於三界中有易界地受生。其時有色與無色境有寬狹。故至受生改易必有率爾有色無色等者明有率爾由決定染淨等者。周記曰。境有新舊等者。由於三界生前後別。總合而言。具足四心。初生界時有率爾故。約剎那說。但有三心。於境無疑名爲決定。是無記性。名爲染淨。是故前類故即名等流。第七品亦爾（云云）（已上周記）境有新舊者。示有率爾亦有決定。易界地時第八所緣三種境有新舊故。若新則起率爾若舊無率爾。但決定染淨心或前後相望等者。明釋等流三心具。唯無尋求者。第八識不與欲等俱故。無希望等無尋求心。
　　【章】因第七識（至）有率爾。鈔曰。三約界生及轉依明第七識具心之相因第七識四字標也。界雖初生下約界初生時第七識而明。境恒一類等者。無始時來一類不易。以第八見分爲所緣境故無率·尋二心。一類不易決定心起。起我法執故唯染。此染淨心等流心者念念相續可知。初轉依等下約轉依位第七而明。見道初無漏時第七識初轉一分平等性智。故爲有率爾。此轉依初一念除尋求等流三心具起。所緣境即第八見故初決定已。無尋求心唯淨轉故初一念淨。是初念故無等流心。率爾心起同一念即決定染淨心起。故云即是等。第二念後等者。第二念已後類初念起相續。有等流心是時三心具。前三心中第二念後無率爾心。故前二決淨今是起等流也。或念念有率爾則可謂四心。二念義合等者初念與第二念合說有四心也。由是則第二念但三心生也。周記釋同是。或第二時等下明第二念已去出觀已復入觀時具心。更起淨識者更謂再也。秋篠曰。或第二時更起淨識者。若中間息後更起時初念即具四。是前等流故。是亦一念即具四心（云云）周記曰。更起淨識初念即是（至）心等流故者。此約初念即具四心。是前有漏等流故（云云）周記問答問前念出觀時有漏心。更起淨識入觀時是無漏心。前後念漏無漏異。何故名等流耶。答。周記意云。由緣於事所現心品等同。故名等流。問。初地於七唯緣諦理。有漏無漏不同。何名爲流。答。周記意云。約修道中於六法空後得之智能引於七。緣於事故據容有說。非是一切（云云）（更有二解恐繁不擧是委如決擇抄中。往見）今云。周記釋迂迴。章次文釋更起淨識初念四心之由而云是前所起心等流故。由是按此等言。如護法正義所言等無間緣之言。雖中間有出觀漏心。前念入觀無漏與今念入觀無漏等同類似。故云合有四心云前所起心等流也今創墮境等者。明更起淨識有率爾由（今云再入觀之初念有率爾。第二念已後無漏相續決淨筆三心也）
　　【章】此中且依（至）所具諸心鈔曰。自下第四判前科辨六識具心多少。此中有二。初正判前科二辨六識具心多少。今即初也此中者。指今此五心章所論且依論說等者。論者指瑜伽第三但約六識而說。上來已明七八識亦是隨應具五心。雖然今此中捨而不論故云且也。七八道理等者。彰七八具心雖無文證以理今論。
　　【章】理而言之（至）勢力勝故。鈔曰。此下第二辨六識具心多少。此有三義。今即第一師義也。理而言之等下總叙第一師意。因果合說等者。第六意識唯因位具五心。前五識因位·果位合說爲有五心。因但有四下具叙第一師義。此師意說。五識亦有尋求·決定二心但無染淨。因位五識勢力劣故不如果上。尋求見聞已下立理令五識有尋求。謂尋求分別之問。眼識以見物尋求。或耳識以聞物尋求。鼻識等准知。如是見聞尋求之間既名尋求。五識隨意轉。有希望故可名尋求。而五識隨轉明。不爾此等者正立理。若不五識有尋求心。則此見聞未了之意識心應與五俱不轉。秋篠意曰。瑜伽文中說五俱意隨五亦名率爾准是自知。意俱五隨意應名尋求。此時意俱五有欲等生故（云云）率爾一念等者。周記意云。率爾過去已決定在未來未生。其間五與意俱現在前時若非尋求。即此是何心攝耶（已上周記取意）有此難故云便爲大失。決定意識等者。成五識有決定。秋篠意曰。決定亦與五識有尋求意同。尋求已謝染淨未生。五隨意轉。若非決定。則是名何心。故知五識亦有尋求決定二心。因中五無等下成立五識無染淨。此師正成立一義。成立意云。因位五識勢力微劣。故以自力不成染淨。故立因位有四。問。若尋求·決定意俱起五識名尋求者。染淨意識俱起五識亦應名爲染淨心耶。有如是難故。第一師義不成果。即具有者下二句明果五識具心。
　　【章】有義八地（至）七八各四鈔曰。此第二師義。此師意說。因位五識亦有染淨。擧例成因五識亦具五。五識自在者。任運爲自在。前後相引等者。前念後念相引亦成染淨。許七八識等者。擧例成故知五識等下結成第二師義。此義爲正義。次下擧證成自在位任運五識相續義故。
　　【章】此中有義（至）許亂生故。鈔曰。此第三師義。秋篠曰。傳說此泰法師義。元曉法師亦作此說。如金鼓疏（云云）又曰。此師意者瑜伽既云前三心中初是五識二在意識。又言。等流心時方有眼等。故知如文唯有二心（云云）許亂生故者。若率爾心緣串習境此心無間生決定心。如論說言。五識無間所生意識或尋求或決定。故知未必生尋求心。乃至等流應知亦爾。是名亂生。此亂生心皆前等流故。五唯有率爾·等流。
　　【章】今此且依（至）易識境故鈔曰。下第二師會第三師所引證文。今此者指第三師爲證瑜伽前三心中初是五識等文。顯勝法說者。麁相門也。秋篠曰。初是五識等者依麁相門中容無雜易識境界然非盡理。餘所有文皆准是會（云云）瑜伽論言等者。論第一（八丁右）文也。此擧第三師所證文。又言。染淨是意識等者。此亦論同處文。且依於一中等者正會之文也。一者就一邊不盡理也。中容無雜者約五識意識率爾無記而故云中容。意識但有尋求·決定染淨。此約意識有分別一邊而說。不論。與餘識並生。故云無雜。易識境說者。間斷轉變易脫云易識也。
　　【章】何因不許（至）理必相續。鈔曰。正斥第三師義。初叙理。次引證成。何因不許等者。初立五識有尋求理。雖尋求未了時見聞未了之間數數尋求。何所由故不許見聞未了數數尋求若許則意識與五俱起尋求也。故知五識有尋求心。成唯識云等者。論第四文也。次引證證五識有決定染淨等流。此唯識文成立任運決定不假尋求五識身理也必等者。說五識相續故證有決定染淨等流也。秋篠意曰。得自在位者。八地以去幷佛果位也。任運者。於境自在不假分別故云任運。決定者更無疑慮也。不假尋求者無所未知故。如是五識起故彼五識身何不相續耶。所以引此唯識爲證。謂自在位已串習境未必尋求然後決定。翻是准知。若自在位未串習境。其五識中無唯率爾不起尋求。故知五識具有五心（已上秋篠意）故知五識等得結第二師義。於理爲勝。瑜伽既會故云不違瑜伽也。
　　【章】第四剎那（至）無微細者。鈔曰。自下第四門。此中有七。初標牒。二明五識率爾唯一剎那。三明意識率爾唯一剎那。四明尋求決定多剎那。五明染淨剎那有一多。六明等流有二說。七結成。今即初二也。五說率爾等者標別科。瑜伽第三已下擧證成。又非五識身等者。成唯識四依此文略有三師解。一者難陀等解云。五識自他前後不相續故。必第六識所引生。唯第六爲開導依（義燈云。此師准文不許五識俱生。亦無二剎那續。亦非更五互生。若前若後心意識起是故五識必用第六爲開導依云云今云。且如眼識。一念起二念不續。唯一剎那故身類前後不續也。又云他前後則如眼識以耳識等爲他。鼻舌識等亦復以眼耳等爲他。云不相續。思准可知）二者安慧等義云。前五識有三位。若論多分。一剎那生。一未自在位。二率爾遇境位。三遇非勝境位。如是三位前後念不相續故。說非五識有二剎那相隨生。如等流心及自在位遇強勝境。五識前後相續。故知五識前六識內隨以何識爲開導依。三者護法正義云。自類開導（非今所論）又一剎那五識等者。周記曰。說率爾後必有尋求（云云）故五識率爾等者結成五識率爾唯一剎那。尋求未了等下明尋求心同起五識是尋求心非率爾心。此即簡濫。故五識身等者成五識率爾無多念。說五識身有尋伺等者明五識有尋求。此由成唯識七以二釋委說云。在義尋伺亦五識俱論（五十六文）說五識有尋伺故（五十六曰。問。二禪已上有尋伺眼識現在前。云何此地無尋無伺等。故知五識有尋伺）有義尋伺唯意識俱。大論第一說尋求察等皆是意識不共法故。然說五識有尋伺者。顯多由彼起非說彼相應（云云）由此二說故。今說五識有尋伺及無尋伺之二義會以成立五識有尋求義。有廣尋求者。秋篠云。深廣行相即尋求行相也（云云）今云。此釋未穩。五識尋求謂見聞未了之尋求。故令託見聞廣尋求云五識有尋求也。此文意言。伽五十六說五識身有尋伺者。就有能令託見聞。廣尋求也。無尋伺者等者會伽第一文等。說尋伺意不共法就五識無與欲俱尋伺而說。欲等五識上無故。亦有尋求者。亦言亦意識有尋求。五識亦有尋求。諸處所說。此下會說五識尋伺。此設二義會。無有決定尋求者此第一會通。由尋求直起決定之尋求心但是意識非五識用。故云無有決定等。生決定尋求云決定尋求。此但意識所有之用。非五識用。五識尋求見聞未了時尋求。以是爲別也。無深廣行相者。此第二會通雖爲見聞未了尋求名廣尋求。於五識上無有深廣尋求之行相也。說之爲無者。由此等義相五識上無諸處說五識無尋伺。非無微細者。非云五識上無微細見聞未了之尋求也。秋篠云微細尋求是體尋求。今云。此釋未穩。
　　【章】若獨生意（至）理亦不遮鈔曰。此下三明意識率爾唯一剎那。此中有二。初會違。後叙異說。今即初也。若獨生意等四句標牒此科略成。亦者亦五識率爾。瑜伽第一等下擧二箇違文。雖復相違等下正會。秋篠釋曰。如是相違故今會之。若具應言初是六識而次二心必是意識。初一念中略不說意亦有率爾。即是就一相麁顯而說非盡理說（云云）既無唯字等者是結會意。既不說唯率爾意識唯次二心故。不遮初心亦有意識後二心中亦有五識。故云理亦不遮也。
　　【章】有說意識（至）前後爲善。鈔曰。次叙異說有說意識等者。此說許例意識多念率爾亦多念。周記由此說意會瑜伽五識一念久曰。然言一念據間斷境云。然理難悉（已上周記）前解爲善者彰此解不正。
　　【章】初墮境故（至）亦多念起。鈔曰。明決定·尋求多念。後非率爾者。最初墮境名爲率爾。第二念後必追尋前或即決定。故云後非率爾。決定多剎那等者。非初尋求即起決定。又非初決定即能起染淨。故尋求·決定通多念也。尋求未知一句彰尋求未知多念。雖知未起等者彰決定多念。又定中。聞聲者。上來就散心明尋求·決定多念已。此下就定心明尋·決多念。瑜伽六十三三摩𠰘多地末說。若遇聲緣從定而起。與定相應意識俱轉餘耳識生。非即彼定相應意識能取此聲（云云）由婆沙發智等擧因緣曰。如大目連獼猴池側坐無所有處定有象哮吼猿猴戲聲即便出定（云云）若由發智論（十九）云。起定聞。非在定（是薩婆多義）若由瑜伽論。聞聲已方出定。若先不聞如何出定（是大乘義）成唯識五（十九丁）說。非唯彼定相應意識能取此聲。若不爾者於此音聲不領受故不應出定。非取聲時即便出定。領受聲已若有希望（希望是何）後時方出。在定耳識率爾聞聲。理應非善（此身識無記）未轉依者率爾墮心定無記故（云云）又顯揚論說。又處定中取外聲時。當知由二種取。一由了別定所緣境及種種所緣境意識故二由此所俱生耳識故。廣如彼說。如是擧定中聞聲事證尋求多念。已得自在等者證決定心多念。即成唯識四之文也。論曰。若自在位。如諸佛等於境自在。諸根互用。任運決定不假尋求。彼五識身寧不相續。（云云）（今云。未轉依位意識由尋求決定。果位不爾。恒決定故無尋求）故決定心等者結決定多念。
　　【章】染淨心（至）即等流故鈔曰。五明染淨心有一多剎那。謂五俱意染多念相續。獨意染淨唯一剎那也。亦復如是者。多念相續如決定多念故云亦復。秋篠曰。染淨心中若五後起亦通相續。未起五識時不名等流故無緣過去。起染淨心。後緣類境時方起等流。故以難生故理通相續（云云）（今云。秋篠意以五俱意及五後意成染淨心淨多念相續。後緣類境時方起等流五識。此等流五識以難生故五俱意多念相續也）又周記曰。多念相續以難生故者。謂五識染淨必由他引故云難生。既許難。滅應非易故多念相續也。恐明餘識故次釋云此依五識（云云）（今云。秋篠所譯不是也。云等流五識難生故染淨多念相續故。此非章文意也。又周記所釋尤爲穩當。周記云。五識染淨即五俱染淨也。五俱中五識染淨心由他引故云難生由難生故滅亦爲難。故云多念相續。此釋實妙。尤可翫味也）此依五識等二句擧五識等流彰五俱意染淨多念。五俱意染淨必有五識等流故（釋五俱意染淨故五識染淨自是多念。可知）若意等流等得明獨生意染淨唯一念（秋篠曰。若獨生意等流心者。染淨唯一念。次第二念以去即屬等流故云云）次第二念下明唯一念由。
　　【章】唯等流心（至）理必相續鈔曰。六明等流有二說。唯等流心等者標牒。意識等流等者別辨意等流。一云五識等者明五識等流第一說。如前所說者。瑜伽第三卷云。又一剎那五識生已從是無間必意識生（云云）此文云五識者不唯率爾。文不簡故。五識等流亦一剎那今指此文云前所說（已上秋篠）二云五識等者明第二說。此意言。瑜伽云一剎那五識等者。唯說五識率爾不說五識等流。故知五識等流多念相續。一剎那者等者會伽第三文。秋篠曰。五識等流多念相續。若不爾者即違上文等流眼識善不善轉（云云）故決擇亦說等者擧證明等流心多剎那。決擇者瑜伽五十二（初丁右）文也。文曰。若此六識爲彼六識等無間緣（此意云。前念五識爲後念五識爲等無間緣。前念第六爲後念第六爲等無間緣也）故等流心等者。章主久成等流多念。唯識亦言等者第四卷文也。具文云。若增盛境相續現前逼奪心身不能暫捨時五識身理必相續。如熱地獄（火增盛故惡增境）戲忘天（六欲天中上四天善增境也）等（等憤恚天）秋篠曰。初引決擇意言。若五識一剎那。何等流無間後引唯識。意境既於情故通多念（云云）熱地獄者無間熱等也。戲忘天等者等憤恚天。瑜伽第五曰。有欲界天名戲忘念天。彼諸天衆或時耽著種種戲樂久相續住。由久住故忘失憶念。由失念故從彼處沒。或有天名意憤恚天。彼諸天衆有時展轉角眼相視。由相視故意憤轉增。意憤增故從彼處沒（云云）問。此戲忘·憤恚二天何天所攝耶。答。大乘說則瑜伽說。即六欲中上四欲天。下二天忉利四王可他殺故此中無戲忘憤恚二天應有道理。又小乘說。毘婆沙百九十九（十五丁）有二說。一云住妙高層級二云即三十三天（云云）理必相續者唯識論說。境相續現由時五識身必相續。（云云）
　　【章】故今正義（至）普通多念。鈔曰。七結成剎那多少。多唯一念者。問。
前文云若獨生意若五俱意率爾心位唯一剎那如何今云率爾多唯一念。既云多唯。知少分通多念。如何。答。秋篠意云。五識等卒爾名一剎那者。總多生滅爲一剎那。仁王經云。六十剎那爲一念。一剎那有九百生滅。當知剎那言亦總多生滅。由是當知多者極多也。謂。率爾心經時極多。經於六十剎那故云多唯一念。極小經一二生滅。由此義故瑜伽等云一剎那等（云云）今詳云。秋篠雖有道理甚爲迂迴。今文云多唯一念者。多言非對少分多。多之爲言皆也。五識五俱意獨生意之率爾皆唯一剎那也。章主成唯識疏一末釋論說勝論實等多實有性曰。六句義中無一分爲非實有者。故多是皆義。非對少分多。六句義皆實有。故論云多實有性（云云）今文亦准此釋義以皆義釋多字。唯言決定義。率爾心皆是決定一剎那故云多唯一念也。餘四多相續者。此多言對小分多。故少分一剎那有餘四心故。爲明非皆義不云唯也。或並通多念者。率爾及餘四心皆並通多念也。此是約念念新生義。率爾亦念念起相續。故云並通多念也。秋篠云是亦約多生滅甚不可也。
　　【章】第五亂不（至）後明亂生。鈔曰。自下第五門。此中有四。初標牒。二示總科。三明不亂生。四明亂生。今即初二也。
　　【章】不亂生中（至）亂心不亂。鈔曰。此下第三明不亂生（五心不亂而生也）此中有二。初標分科。二隨科釋。今即初也。秋篠曰。言自他者。且五識中眼識名自耳等名他。問。何有自亂心不亂無他亂心不亂。有他亂自不亂無自亂他不亂。答。他亂心不亂當於他亂自不亂。又自亂他不亂當於自亂心不亂。故不別說（云云）又周記曰。問。何故不有自亂他不亂句耶。答。與第三名字有異義無別。所以合說（云云）又曰。又爲五句。一他亂自不亂。二自亂他不亂。三自他俱亂。四自他俱不亂。五自他心不亂等。思作可知。（云云）
　　【章】自他俱不（至）故得染淨。鈔曰。此下二隨科釋。此中有三文。即三門科。今即初科也。周記曰。自他俱不亂者說五識自他皆不亂。不說意識以必有。故（云云）今云或五識（自）意識（他）俱時五心次第不亂生起。是云自他俱不亂也。不亂者最初之所緣境上專注自他識五心生起。因是但於五識隨一與五俱意上立之。非五識互爲自他。五識彼彼所緣境各別不可同專注一境故。及爲因故等者。秋篠曰。染淨心生由二因生。一由分別。二由先所引。言分別者。曾未得境分分別故。光所引者。前已得境今諳委。故意識染淨具由二因。五識染淨唯由一因。謂先所引。今說五識染淨心。故此所引故乃至染淨法生也。然此不由自分別力者爲明二因中闕分別因（云云）又曰。此初門意總顯者。自識五心次第續起他識中間無雜而起。故云自他俱不亂（云云）唯由引生等二句章主文也。謂五識染淨心由意識染淨所引而生故云由引生也。
　　【章】他亂自不（至）續初心起鈔曰。此下不亂生第二門。此中大分三文。初標牒。二釋自不亂。三釋他亂。第二中有三。初正釋。二擧證。三擧有說辯釋。今標牒及第一初科也。謂有他識等二句釋他亂二字。正爲彰自不亂。問生者間雜而生也。他識者且以眼識見色。率爾起名爲自識。則其餘耳等識是他識也。自識五心等二句明自不亂。前後不亂次第而起也。如眼觀色等者擧例示。決定以後有所論故且略。
　　【章】故瑜伽說（至）起尋求心。鈔曰。明自不亂中第二擧證。初文證率爾後心尋求生也。第三卷（五丁右）之文也。問。從此無間等者說五識率爾後意識生。若爾證他亂也。非自不亂證。何故引成自不亂耶。答。五識生已從此無間必意識生者彰五俱意故。於五識邊於五識自不亂。於意識邊亦於前五識所緣境起尋求故是亦不亂。今取五識自不亂義爲證。故瑜伽又云等者第六十三（九丁左）文是亦證與定中意同時耳識並轉率爾尋求續起。故五率爾後等者。此約緣不串習境而說。若緣串習境義即不定也（如前已辨）。
　　【章】有人說言（至）違教理故。鈔曰。明自不亂中第三擧異說而辨釋。有人者新羅元曉師也。彼師所造金鼓經疏中具明（濟恩傳燈錄云。金鼓經疏八卷。元曉。外題云金光明經疏。內題云金鼓經疏）不然違教理故下正辨異說是非。教者瑜伽第三文也。云一剎那五識生已從此無間必意識生。言意識者即尋求也。理者若未串習境起率爾後必尋求生其理決定錄秋篠意曰。此有師意違教理故云違教理。違瑜伽等教理故。若已串習或自在位率爾心後不起尋求即起尋求。如瑜伽說五識無間所生意識。尋求或決定。說或言者顯非定一。然從多分尋求先生。加纂中說（云云）
　　【章】瑜伽又云（至）隨一識生鈔曰。明不亂生第二門。中第三明他亂。此中有四。初擧證文。二示尋·決間亂起。三示決染間亂起。四示染·等間亂起。今即初也。秋篠曰。此文唯說尋求。後不定則不說。決定後及染淨後不定理皆通故如伽抄說（云云）今云。此立他亂自不亂之證五識率爾。第二念五俱意尋求故。五識亦見聞未了尋求。然尋求後或散亂緣餘境。或且眼識於色境雖自不亂。餘耳等隨一生。是即他亂也。
　　【章】故尋求後（至）即起決定鈔曰。二示尋·決間亂起。或八餘心者示他亂相。尋求心後必應起決定中間隔亂不起決定餘耳識等生起率爾等云入餘心。秋篠曰。入餘心者染淨等心也（今云。此釋不是。謂今所明門他亂自不亂也。故入餘心者他識亂也。若云染淨等心入餘心則可謂自亂也。不合次句故爲不是）或起決定者示自不亂相。尋求次起決定即不亂。雖起餘心等下明從他亂起自不亂相。他境非上勝等者。恐識字脫。應作他識境歟。意言。尋求後起緣餘境心中間隔亂時。其他識緣境若非強勝。不能引脫自識。引脫者易遺云脫。引者被引自識易遺云引脫。今彰他識境非上勝則不能自識被引他識易遺也。他識久不生下明雖他亂境劣弱故却作自不亂。他境非上勝故。他識不能久歴多念生在。復却自不亂心起也入眼識決定者。示還作自不亂。決定起時或還等者。示却入眼識決定。其決定起時有二箇相。一者他識久不生故復還起眼識尋求引決定生。二者他識久不生故眼識即起決定。
　　【章】決定爲因（至）更不別說鈔曰。三示決·染間亂起。染淨起位等者。示他識既滅自識入染淨位有二箇相。一者他識既滅自識還入決定引染淨心。二者他識滅自心即起染淨。下皆準知者。明次染淨·等流間有他亂亦有二箇相。
　　【章】許多念故（至）亂自不亂鈔曰。四示染淨·等流間有他亂。許多念故者。秋篠曰。眼識染淨心難生故多念相續。此依正義許五識有染淨心故。眼意二識等者示等流相。且擧眼識等流令知耳識等流等故云乃至。意識必與五識俱起有尋求·決定·染淨·等流四心故云眼意二識等也。
　　【章】三自亂心（至）下皆準知。鈔曰。此下明不亂生中第三門。此中有五。初標牒。二明尋求心時自亂。三明決定心時自亂。四明染淨心後自亂。五結成。今即初·二也。自亂心不亂者。秋篠曰。謂耳等識雖不聞生。而眼識中餘境雜起。餘境心滅還起自心。故云自亂心不亂也（云云）如眼先觀等下二示尋求自亂。見像色已等者。示自亂已作心不亂。像色者一上好像色即自亂像色。却觀衆色者歸先見一大衆色也。即示還作心不亂也。或却起尋求下示作心不亂有二箇相。一云。却觀一大衆色不起率爾。未能熟還歸本故尋求。而後引決定。以許尋求二句明自亂已後還本尋求無有過失。或即起決定者二箇相中第二相。二云。先率爾後若久尋求已將熟時。作自亂已還歸心不亂。則不起尋求即起決定也。
　　【章】或從初心（至）始起染淨。鈔曰。三示決定已自亂相。初心者自識率爾心也。至決定已者。明初心至決定心不亂。復見火色等者。示決定後自亂相。隨多少心者。自亂後多念少念隨應有別故云隨多少心。既是火已等下示還歸心不亂相。却觀衆色者先所言如眼先觀一大衆色之衆色也。次亦同是還歸前也。始起染淨者。此亦有二箇相。准上應知。上既云下皆准知故今略。一云却起決定引生染淨。二即起染淨。
　　【章】染淨心後（至）亂心不亂。鈔曰。四示染淨後自亂。終七字五結成。或觀雲色下三句示自亂相。却觀衆色二句示還歸心不亂。皆準前說者准前示二箇相。
　　【章】上來明不（至）亂心亦亂。鈔曰。自下第五門大段第四明亂生此中有四。初結前生後。二分科。三明他自並亂。四示自與心亂。今即初·二也。
　　【章】他亂自亦（至）尋求決定。鈔曰。此下三明他自並亂。此中有五。初示且以眼識緣像色爲自識。二示他耳識亂起。三示他鼻識亂起。四示他舌識亂起。五示他身識亂起已。還歸自眼識亂起。一心下皆有自亦亂相。謂他亂者他識亂自識生次第。又自亂者五識中各自識亂五心次第生也。今即初二也。別有色至下二示他耳識亂起。像遂放光等者。示他亂後還歸自識亦自亂。後復起率爾等者。逢像遂放光時像先已見故不起率爾。故云起前尋求。然放光今新見故起前尋求後復起率爾·尋求·決定也。
　　【章】復別有香（至）至染淨心鈔曰。三示他鼻識亂自亦亂。初三句他鼻識亂。像光變色等四句自亦亂相。像光變色等者。像光先已見故至決定心如前。今逢變色。是既新故決定心後復起率爾等。是名自亦亂。
　　【章】復値上味（至）尋求決定鈔曰。四示他舌識亂自亦亂。復値上味下他舌識亂也。多少心已者。五心中或二三等多少心隨應起故云多少心已。却觀像光等者明自亦亂相。光或大小。今新。故復起率爾等。
　　【章】如是乃至（至）名之爲亂。鈔曰。五示他身識亂自亦亂。如是者承上。乃至者略中間。謂今此所叙就眼識爲自以餘耳等識爲他而論。復以耳爲自以其餘爲他等自准可知。今略此等故云乃至。復觸妙觸等者他身識亂起相。却觀像光等者自亦亂相。光即離質等者。是既新故復起率爾也。或二或三等者率·尋二爲或二。率·尋·決爲或三等。名之爲亂者結他亂自亂二。
　　【章】若連次起（至）餘心例然。鈔曰。翻示不亂。前亂相一一下應置此不亂文此翻自亦亂也。餘心例然者。今就五識而論。於觸生意及五俱意而論亦應例知。問。等流心後更起前四心耶。答。秋篠引元曉金鼓經疏云。等流五識無間不起尋求·決定。所以爾者。生已決定方起染淨。染淨心後起等流。故知此無間還起染淨心等。如金鼓疏。今章家意無分明文。唯義而言。許等流心是多剎那故。等流後更不起前心（云云）今詳曰。秋篠所言尤善。元曉說失五心實義。等流心後逢別境界。率爾等生別五心次第生等流無間還起染淨心等者甚不是。若染淨中隨一染一淨等流無間起則可。謂等流非名染淨。等流已前一染一淨偏增起已念念相續。是等流。等流後別起一染一淨由別尋求決定勢力。故云等流後起等流甚不是。
　　【章】自亂心亦（至）餘作法同。鈔曰。明亂生中第四明自與心亂相。秋篠曰。唯由眼境識心俱亂。不由聲等境亂。故云自亂心亦亂也（云云）唯以自他等者。示與他亂之別。自他者自識·他識。前就他識所緣境。今就自識所緣境差別。自能緣心錯亂。是云自亂於自亂心五心生起次第亦錯亂。故云心亦亂也。
　　【章】第六諸心（至）得俱起故鈔曰。自下第六門對辨八識五心俱起。此中有五文。初標牒。二辨八識五心俱起。瑜伽等說者擧證。瑜伽五十一（六丁）文。成唯識第五亦說。等唯識說瑜伽論說。藏識恒與末那俱轉。意識起時二俱轉。所謂意識及與末那若五識中隨起一識則三俱轉。第七·六五之中一。乃至或時頓起五識則七俱轉。第七·六前五（云云）故知諸識五心彼此展轉一時並起。
　　【章】亦有眼識（至）一心俱起鈔曰。三辨眼識耳識五心俱起。今明從五心初闕一其餘四心俱。且擧一例而示而已。此耳識先起眼識後起俱之例。眼識尋求等下明尋求歴多剎那故有與耳識決定等三或染淨等二俱。
　　【章】亦有眼識（至）理此可知。鈔曰。四辨五識五心俱起文顯自知。理無遮故者。以理立故作此言也。經論說八識俱起故。五識五心俱起亦道理應爾。如眼識生等者。擧眼識俱令例准餘也。秋篠曰。同時意識理有無疑。故不擧之。問。具如眼識率爾無記生耳識等流善性。與此二識俱起意識爲是何性解云。若眼識率爾境強耳識等流境劣。即隨強性定。若等流境強即隨彼性定。問。若爾等流耳識俱起意識既是善性。何引無記眼識。無記不違善惡而違無記故。解云。如定中意識既是善性而得引無記耳識。何妨耳識等流起意識雖善惡性而得引無記眼識。此義稍難。學者應思（云云）今云。此釋尤妙。由成唯識五意。
　　【章】有說不得（至）故不說之鈔曰。五辨異說。不得者不許俱起。既非正義者。小乘薩婆多等不許六識一俱起今此有說同異部義心不並生故云既非正義也。
　　【章】第七初後（至）少境現故。鈔曰。自下第七門。此中有五文。初標牒。二辨初多後少。三辨初少後多。四明中三心不辨多少。五約果位辨中間三心。今即初·二也。初者率爾尋求也。後者等流心也。廣者多也。略者少也。率爾尋求心多等流心少者。五識同時各遇異境發初二心未起餘心于明眼識忽遇新境即起率爾乃至等流此時名爲率爾尋求心多等流心少（云云）（已上秋篠取意）又周記曰。初多境現有等者。後等流但有一·二等思。（云云）
　　【章】或有率爾（至）別別遇故鈔曰。三辨初少後多。秋篠釋曰。五識同時各遇新境起率爾心乃至染淨。未起等流。以許五識染淨多念故。時一眼識更遇新境起率爾乃至等流心。即眼識同時意識染淨。引起眼識等流及前四識等流。於此時中合有眼識率爾·尋求二心及今取引六識等流。故云初二心少等流心多（云云）周記曰。等流心多者。率爾心據境名多。後等流心多心相續名多（云云）今云此釋尤好。由前前染淨等者。此今所引六識等流依前五識俱起意識染淨勢力之所引生故云由前前等也（已上秋篠）今云。由前前下明初二心少等流心多所由。由前前等十一字明等流心多由。前前者前五識俱起意識染淨勢力。既有染淨心數五。故今云前前。別別遇故者明初二心少由。於等流心多時中同時眼識率爾尋求境與同緣意識別別遇境故云初二心少。於此時中應有物故。
　　【章】中間三心（至）不辨多少。鈔曰。四明中間三心不辨多少。多說意識者。中間三心有二意存一者中間三心但在意識麁相義。若由此義。一意識中既無並起不辨多少。二者許尋求決定位中起五識如實義。若由此義。多少准前。
　　【章】若在果位（至）多少不定。鈔曰。五約果位辨中間三心。秋篠曰。若在果位。隨所有心一念具故皆得俱起。餘文可知（云云）隨應無失者。隨其所應云得俱起無失。既許因位等下。准因位並有五心果位並起自可准知。
　　【章】第八諸位（至）有未知故鈔曰。自下第八門明因果二位五心具不具門也。此中有六。初標牒。二明因位五心具由遇新境。三明遇舊境五心不具。四明有率爾必有尋求。五明八地上及佛果位不假尋求。六明三乘通論無漏位有尋求心。今即初·二也。此說五心者。此五心章說五心義。唯依因位新知境界。次第別生者。五心次第別生有未知故者。示率爾尋求具。
　　【章】若遇舊境（至）一念不續故鈔曰。三明因位遇舊境五心不具。若遇已串習境。則率爾·尋求無所用故。但有後三心。一念不續故者。尋求以去多得相續若餘緣集。或念一念故云一念不續故（已上秋篠）今云。尋求心在多剎那。尋求已去多分相續。小分不續。今云或唯等流或唯染淨或唯決定。是餘緣所隔故。一念不得相續。或唯決或唯染等也。
　　【章】無唯尋求（至）所餘識故。鈔曰。四明率爾必有尋求。此約因位遇新境時。若新知境。起尋求時必先起率爾然後尋求。若遇舊境。有唯尋求不起率爾。瑜伽說故者。伽第三云。又一剎那五識生已從是無間必意識生。言意識者即尋求也。非所餘識者。此所餘言有三意別。一者第七·八識名所餘識。周記曰。非一切識有率爾已即有尋求。第七·八識雖有率爾無尋求故。即於七八等名之爲餘（云云）二者自在位識名所餘識。秋篠曰。若自在位。難起率爾任運決定不假尋求。故簡之也（云云）今云。二意之中以周記爲勝。三者未自在位亦有唯率爾無尋求心。何者若率爾心緣串習境。此心無間生決定心。如瑜伽言。五識無間所生意識或尋求或決定。故知未必生尋求心。此是新羅元曉金鼓經疏意也。今云。元曉師意非今所論。今所明但於五識而論。元曉師就意識。秋篠引是令雷同義。故爲不是。
　　【章】成唯識說（至）故但有四。鈔曰。五明八地上及佛果不假尋求。任運決定等者。周曰。此據緣理名爲任運。於藥病等八地已上猶未善可。起尋求故。（云云）
　　【章】三乘通論（至）如前已說鈔曰。六明三乘通論無漏位有尋求。周記曰。三乘通論等者。菩薩有四。二乘無漏後得聽法有尋思故作斯說。然實理者唯依大乘。亦得具五。七地已前識得聽法亦有尋求。八地已上未善藥病亦有尋求（云云）今云。無漏位中若有希望即有尋求也。即諸剎那等者。古來有二釋別。一者秋篠曰。無漏位中一向是善無有三性轉易之義。不說五心。但諸剎那義別說具。非前後起。二者周記曰。非於一境得有五心。尋求·決定兩相違故。於剎那滅多境決與不決定別合而言之可有五。或云。但總了境義合尋求。境以解故名決定也（云云）今云。二說中以秋篠爲勝。如前已諸者。如前八識有無下辨。
　　【章】第九三性（至）一切多善鈔曰。第九門瑜伽論說等者。秋篠曰。即依任運次第而生。故唯識亦云。未轉依者率爾墮心定無記故。若境強勝諸識雜生五心皆通三性所攝。如定中聞聲。耳俱意識率爾善等。問。初三無記者四無記中何無記攝耶。答云。四無記中唯異熟·威儀非工巧·通果。工巧變化緣不習境故。又彼二心至等流心方得起（云云）今云。秋篠釋未了。四無記中異熟可知。五識緣五境是。威儀·工巧有任運與加行二種別。其中加行起者無率·尋。唯決定已下二心有之。變化全加行起。決·染等三。如燈中辨。任運威儀·工巧從異熟種起故。此中異熟威儀率·尋易了。工巧率·尋難了。劬勞可知。秋篠所釋約麁相說。此依因位等下章主文也。此者指瑜伽說。中容者簡境界強勝者。如前已辨。強勝者五心通三性起故。云初三心無記。就境中容者。無亂境者。簡前云他亂自亂。若亂生則五心通三性起。若無亂起則初三心無記。後二通三性。五識中一等者。簡諸識雜生。諸識雜生則並生五心。皆通三性。今云初三無記。就五識中隨一與五俱意而起。連續生者簡五心並生者。若無漏位等者。明轉依已去五心性。一切多善者釋此多字古來二家。一者秋篠意。言多者皆義。非謂簡少故云多也。故纂中云。一切皆善（云云）二者周記意。約識而論。第八識無記性。第七不定。非總是善故言多也（云云）今云。二家中以秋篠意爲勝。有證文故。然周記亦爲有道理。固無漏位中第八識是無記性故。云對少多亦爲有理。
　　【章】第十緣生（至）智者應思。鈔曰。第十門緣生者。自他互爲緣生也。總別者六識總起五心總起。又一識起一心起是別。今明是故云緣生總別也。爲無間生者。秋篠曰。多識引生一識。一識引生多識。互爲無間起故云爲無間。不取等無間緣不齊等故。今云無間者。若約剎那論。即後起無間也。若親相生論。是同時無間也（云云）（伽倫記一下云。三藏擧西方三說。第三說云。瑜伽言無間者。由與五識同時親依五識生故緣無間。此是同時無間非前後無間也）又周記曰。爲無間生者說自他識能互相引。自他心無間生。非自他識爲等無間緣名爲無間（云云）今云。周記釋引字云能互相引此釋爲勝。同時無間義能彰故。秋篠所釋雖無違害。於引生言同時之義未痛快故。劣于周記。故多率爾等者。秋篠曰。識既如是。諸心亦爾。故云多率爾引生等也。今云。此且約意識染淨心引五識等流而釋。若由瑜伽微細論。則意識染淨心所引故。眼等五識染淨心生等也。許一識一心等者。秋篠曰。纂中改此文云。又許一識一心與多識別心一念生。故今准纂意。得者與字。引者別字。蓋是後人謬寫得別乎（云云）今云。若准纂文。則約意識率爾與五識率爾俱而論。又若准章文。則約意識尋求得五識率爾引六識尋求心同一念生也。兩本俱有意。必不可是非。秋篠曰。云纂中改此文不可也。纂是一義。此章亦一義。以纂不可改此章也。諸識一念得具五心等者。即一念中眼識率爾。耳識尋求·鼻識決定·舌識染淨·身識等流俱時而生。眼境新遇餘皆舊境。爾時意識爲名何心。隨偏增名。或皆得名。謂緣眼境名率爾墮一。乃至緣觸名等流心。如果位中一念具四。此亦如是。所以爾者。境有新舊引生別故（云云）今云。境有新舊識引生別。故其別心一念引生故。云一念五心具也。
　　【章】第十一何（至）緣現在境。鈔曰。第十一門三量分別。此中有五文。初標牒。二約因果二位五識而論。三論二位第七識。四論二位第八。五論第六意識。初中有二。初明因中五識。二明果中五識。今即初也。文顯易知。
　　【章】果中五識（至）非世之境鈔曰。二明果中五識。果中者佛果位中。所有四心者。佛位除尋求心。故云四心。亦唯現量者。亦因位現。佛果上後得有分別智生故云唯現量。緣三世境者。此義佛地·唯識二論說成事智緣境有二師中第二護法正義。成唯識第十說。有義。此品亦能遍緣三世諸法不違正理。佛地經說。成所作智起作三業諸變化事領受去來現在等義。若不遍緣無此能故隨作意生隨事相境起化業故。後得智攝（云云）此護法正義。又次下唯識章述二義。其初義云。成事世俗行緣淺故（云云）既名緣事智故非緣如智非如智。是俗智。故不緣非世境。但云緣二世境。有義亦緣非世之境者。此有義次下唯識章有二義中第二義也。彼云。或亦通眞。自在滿故（云云）無爲之法不墮三世故云非世。既自在滿。何不緣眞。故云緣非世境。
　　【章】第七因位（至）及非世境鈔曰。三明第二位第七識。初明因位。許有三心者。但有決定·染淨·等流三心無率爾·尋求二也皆非量攝者。因第七識計度我法相狀故。此三心皆非量攝。本質境及影像唯定理在者。因位第七所緣本質第八見分。及影像者第七我法計度相狀。唯定理在者。第七但任運緣。無隨念分別。亦無尋伺計度。故唯定現在境。行相者第七所執我法相也。周曰。今言行相非謂見相。當情執我之相。是名非世故（云云）非世境轉者。秋篠曰。非世境者有二。一者未轉位所執實我名非世境。二者已轉位無我之理名非世境也（云云）周記曰。緣非世者即是無爲。彼緣龜毛亦名非世。本無體故（云云）又云。周記釋爲好。秋篠亦有理。果位有四心下已轉以去諸位名云果位。初轉依已去有率爾故。合前三心云有四心。皆唯現量者。初轉已去平等智故是唯現量。非計度故非非量攝。通緣三世等者。成唯識七說。平等性智遍緣眞俗爲境（云云）故緣俗三世爲境。緣眞非世爲境也。
　　【章】第八因果（至）及非世境鈔曰。四明第八識二位。第八識因果二位俱任運現故無分別。故云唯現量。在因緣現在者。因位第八緣種子有根身器界故云緣現在。果緣三世等者。成唯識十說。大圓鏡智緣眞如境。是無分別。緣餘境故後得智攝。其體是一隨用分二。了俗由證眞故說爲後得（云云）此中緣三世即云緣餘境也。云及非世境者即緣眞如也。
　　【章】第六意識（至）及非世境。鈔曰。五明第六意識。此中有五文。初標。二定位第六。三散位獨頭。四會違。五明五俱意。今即初二也定位五心等者。秋篠曰。離散分別證行而轉。故唯現量。問。染淨之心論說分別。云何皆說無分別耶。答。論就散心依別義說。若依通義何妨亦有是現量攝。（云云）
　　【章】若在散位（至）世非世解鈔曰。三明散位獨頭第六五心。通比非量等者。此總言也。若別言之。五心中初三心。若異熟心及三無記（異熟。威儀。工巧）爲三心者。皆是比量。無倒執故二種二心皆緣三世分別而起。不名現量。染淨心中染邊唯非。淨邊唯比。若無記者通比非量。初云獨散意識。初三心者隨何無記皆緣過去。通緣三世者。獨散意識隨念分別故緣過去。亦尋伺計度故緣未來事及非世境者。若獨散意緣心變如緣似非世境。又起實我法執是亦非世境。體都無故。境者影像相分。行相亦作等者第六心上行解。即作世非世行解云行相也。
　　【章】瑜伽論說（至）多分緣故。鈔曰。四會違也。問云。獨生意識五心通緣三世非世境者。何故瑜伽第三卷云意識任運散亂。緣不串習境時無欲等生。爾時意識名率爾墮。唯緣過去境耶。解云。釋此瑜伽文。唐三藏說西方三解。一云。獨生率爾若在散位唯緣過去。論說唯緣過去境故。二云。獨生率爾通緣三世及非世境。唯緣過去文屬下文故。三云。獨生率爾唯緣過去義同初師。然解論文與初少別。謂意識率爾唯緣過去境。以緣不明了故次起五識。與五識同時分別意識或尋五識或定五識。既與五識同時意識故唯應說緣現在境。若此五識同時尋求決定意識則緣彼五識曾所緣境生。此言無間者由與五識同時親依五識生故緣無間。此是同時無間。非前後無間也（已上取意）伽抄周記曰。約五後意多分緣故者。前言。單顯緣三世者。約長時言。此瑜伽文據剎那說。但緣前念五識境故（云云）今云。周記意由西方第三師義。約五後意多分緣故者。章主由西方第三解釋緣過去句也。此意釋言。瑜伽說意識率爾緣過去者。五後意識緣五識曾所緣境。故今說緣過去也。秋篠曰。釋五後意識尋求等心於先已緣境雖不起率爾。若新境至時亦有起率爾。此率爾心亦緣過去。五後意識有分別故。非謂緣先過去境更起率爾。故不相違。問。若爾何故伽云五識無間所生意識或尋求或決定唯緣現在等耶。答。就剎那說實緣過去。今就一運現在故說緣現。猶如一生名爲現在（云云）今云。若無間者。同時無間。非前後無間。則約五俱意識而論。即現在同時所緣境。其時所緣境前念五識所緣境故。有處云約過去。若無間者云前後無間非同時無間。則五後意識緣五識曾所緣境。其曾所緣境約五識則過去。約意識則現在。此現在境意識相分前念五識所緣境故亦名緣過去。於理無違。
　　【章】與五俱意（至）明了取故。鈔曰。五明五俱意五心。此中亦有五文。初標。二陳那義。三如實義。四別論。五心五會違。今即初二也與五俱意八字總標也。有義唯現量等下二明陳那義。秋篠曰。此即三量不並師義也。於一事境相違作用不得俱生。故不並也（云云）作證解故者。明唯現量所由。理門論云。意地亦有離諸分別唯證行轉。此文即明五俱意亦現量也。陳那菩薩等者擧證設五俱時等下章主文也。緣十八界等者。此義違成唯識等說五根比量得除佛及定心幷第八境所餘並是比量得。隨五現塵等者。五識所緣現在五塵云五現塵也。明五俱意緣十八界亦現量攝之由。今謂。實難五根比量得非現得。攝根隨境云現量攝。隨五塵現根識明了取處名現量也。其實非十八界別別云現量得。隨應總合五俱意識緣處云緣十八界亦現量得也。
　　【章】有義不定（至）及非世境。鈔曰。三明如實義。此師說三量並師也。性尚不同等者。立理。秋篠曰。五心之中若率爾位。或有異性。如定中聞聲等。或有同性。如餘散率爾等。若尋求等二性同無記性。四·五兩位並通三性。今總顯之云性尚不同（云云）五俱意識所有五心三性尚異。何況三量中唯現量耶。集量不說等者。會集量論。集量意說五俱意識亦有現量不說唯是現量。何得定判等者。判唯是現量是即定判。定判是堅執比度。秋篠曰。堅執比度等者非量也。汎爾緣瓶亦是非量。非必堅執今約多分對比度義名堅執耳（云云）何得二字遮許五俱唯定現量。於理未可四字結非故五俱意義等者。問。何故義通現比等耶。答。與五同時緣十八界同緣五境現量所收。於眼等根比量所攝。非稱境知非量所攝。即一剎那意通三量。量謂能緣識之功能。非一眼識尚有多能。此亦何失。然由其境明昧等故。善令意識有三量起。故云五俱意義通現比等。通緣三世等者。此即通緣十八界是必非一念緣。但非云現量緣。以三量義通緣也（已上）總論五俱已。
　　【章】若緣一境（至）緣過去境鈔曰。四別論五俱明五心三量。與五一俱者五識中隨一俱五俱意云五一俱。秋篠所覽本作一五俱意相同。問。與五識中隨一俱意何故云五俱意耶。答。秋篠曰。言一五者。且五識中隨各取一別得總名。故云一五。如呼一人名六群比丘。以同數故（云云）率爾等流等者。是無分別緣故云定唯現量。中間三心等者明尋求·決定·染淨三心。就此三心不與五俱者五後意識。緣剎那過去通比非量也。故今云剎那論之等也。
　　【章】瑜伽論言（至）故論偏說鈔曰。五會違。伽第三（六丁）文也。問。率爾五後。尋求等意緣過去者。何故瑜伽言五識無間所生意識尋求·決定唯應說緣現在境等耶。故今會云。此約事緒究竟名爲現在。此依方位等者。此依五後意所緣境上五心生彰已能所緣事究竟分位云緣現在境也。次文云。若說理事。未究竟來五心不具（云云）故今云事緒究竟。事理究竟也。瑜伽自言等者。伽三（六丁左）文也。此者指五後意。彼境者五識所緣境也。略纂中徵起云。若爾三心義重二途。若約剎那名緣過去。若約事竟名緣現在。義既不定。云何言唯。今救之云。論云唯緣過去唯緣現在者。唯有三義。今取簡持說唯緣等。此義云何。若約剎那名唯緣過去。即簡相續時。若約事竟名唯緣現在。即簡餘現在隨事有簡故無有妨（已上秋篠取意）染淨說爾等者。上來引瑜伽辨尋求·決定緣境會違已。此文明染淨心。初三心同性故。論先說初三心略染淨。故今明云亦爾。謂如其五後尋求決定。五後意識染淨亦爾。若約剎那名緣過去。若約事竟名緣現在。故云染淨亦爾。三心性同等者。論說初三心不說染淨。初三心三性性同。故論偏說初三心。雖然論染淨緣境例初三心可起而已（云云）周記曰。獨頭意識云何得緣現在。義與未來復有何別。答。不作過未行解行解直於所緣而作行解名現在。作過未解未來更思。（云云）
　　【章】第十二問（至）非圓滿故。鈔曰。第十二門餘義問答分別。此中有六文。初標牒。二五心數多少分別。三通無漏問答。四通三界問答。五說五心所爲。六幾字具五心問答。今即初·二也。答據極多分等者。秋篠曰。顯善意者。不增不減顯心生分位。極多有五。遮心外境界。極小有一。即三界唯心。所謂本識。約本體唯一。約分位唯五。故非增減。纂云。上座立九。太增則有餘過。訶梨跋摩立四。太減則不足過。有遮餘部增減過故唯立五心。不增不減（云云）極小有一等者。約本體但說一非具五心。心生緣境義非圓滿故。說心生在五心義。不增不減。
　　【章】問此五心（至）亦通無漏鈔曰。三通無漏問答。答五皆通者。五心皆通無漏。聞聲定心等者擧例而示。因無漏心等者明無漏心有尋求。或說尋伺等者。立無漏心有尋求理。就尋伺通無漏義有二師說。一云尋伺於五法中唯分別攝。唯有漏故。論第五云。諸尋伺皆分別。有分別非尋伺故。二云。對法第十及十地論第一等說正思惟是語言因。故知尋通無漏。尋既爾。伺亦然。由是於五心有漏無漏義亦有二師說。一云。五心唯有漏。諸無漏位一向是善無有三性轉易之義。不說五心。二云。瑜伽釋家最勝子菩薩言。如佛菩薩神通等心任運而起。率爾之心緣三世境。尋求·決定等緣前類境等。由是明知。五心皆通無漏。二說之中以第二爲今家義。倫記中擧三藏傳西方三說。第二師義此最勝子解也。與欲俱故者。無漏心與欲俱。與欲俱故有尋求。故云通無漏。
　　【章】問通三界（至）隨應可俱。鈔曰。四通三界問答。一二心中等者。五心一一皆緣三界。故三界五心有。三界諸心別識類等者。眼耳身識二界二地。鼻舌二識一界一地。六·七·八三識通三界九地。所具諸心隨應可俱。（已上秋篠）
　　【章】何故須辨（至）唯識相故。鈔曰。五說五心所爲。答爲令了知等者。答意云。爲令了知二定說此五心也。爲令了知等者顯入生空也。入法無我等者顯入法空也。何故此文知顯入二空。答。爲令了知心生分位前後差別非常一故。由斯速入補特伽羅無我之性。又欲令知前後諸心所緣境界皆不離心。唯於心上聚集現故。由斯速入諸法無我唯識之性（已上秋篠取意）問。此五心以何爲體。答。未見教文出此體性。然理言之。即八總聚心心所法而爲其體。諸心心所初墮於境。總有率爾。俱於境即有決定。隨於何性得有染淨。等流可知。問。若有於欲名爲尋求。若欲用殊尋求可成餘所非欲。如何依總立五心耶。答。總聚但得有欲即成五心差別。非一一皆令有欲。思之。又此五心通三界有。不可唯依尋伺等立。（云云）（已上周記）
　　【章】問此說五（至）乃至無量鈔曰。六幾字具五心問答。且依此方一字等者。有云。依梵本語。一字無詮。二字已上方有詮表。故無一字所成之名。由是考顯揚論第十二。有字非名。即字界阿阿等聲無所詮。故。若依此等說今檢唐言。故有一字所成名也。故今云且依此方等也。但聞一字時等者。秋篠曰。依唐方言說佛字時名句已竟意解悉圓。故雖一字說具五心。法字亦爾。餘准可知。（云云）
　　【章】聞緣解了（至）說具五心鈔曰。此文明五心具時。具五心但在聞緣解了。非云限字數五心具足。若說理事等者。纂云。若名句竟意解圓時具五心者。但聞半名半詞意解不圓。此時若不具五心則起何心心耶。又自斷云。夫五心者。但說心生分位。無勞簡其圓·缺。故心不起則已。起必具歴五位。唯除強緣聞舊而起。秋篠救之曰。言圓者究竟義。生解究竟故名爲圓。若聞半名等時名句未竟。五心何具。事究竟意解圓時方具五心等。故半名時隨境心生。未必具五。故簡圓·缺。允當深廣（云云）若聞了訖者。現本作聞了說不可也。南京古本作訖字。
　　【章】隨爾所時（至）深爲允當鈔曰。辨餘義文一事究竟經歴多念故。云隨爾所時隨彼意識等者。若意識起尋求。其時五識亦名起尋求。秋篠曰。依此文證可知。五識尋求是位尋求非體尋求（云云）故六具。五·七·八唯四等者結文可知。已上五心章訖。

大乘法苑義林師子吼鈔卷第六（尾）

　　安永第五仲春二十一日於平安城五條新善寺內雲林庵以愚見解說之次。草草不憚拙智。任義解生書記。（云云）
　　慈恩末資近住基辨（生五十六歲）囘向四恩法界海囘向無上大菩提
大乘法苑義林章師子頻伸鈔卷第七（唯識章）

　　    南都西京藥師寺沙門
          慈恩末資釋基辨撰
　　

    【章】唯識義章（至）歸攝二空。鈔曰。自下唯識義章。此章大分有二。初分門。二隨門解釋（今云。此云章者。俗與所言篇自也。如論語云學而爲政。此所分門者。如學而篇分十六章。爲政篇分二十四章。如詩經關睢篇分三章等。自可准知。今所云章中分門解釋。由西方道俗共傳訓詁式。如婆沙說必不可以支那論也。如諸契經所說。且初如標牒五蘊者。是即五蘊章也。於此章中。云蘊有五。一者色蘊。二者受蘊等。此即分門。所餘准知）初中有二。初總標（唯識義章四字是也）二立門名（今所牒是）今即二科也。子島曰。此十門中初三門顯唯識境。次六門明唯識行。後一門明唯識果（云云）（基辨曰。問。何爲以境·行·果辨唯識耶。答。光觀所知境唯識方起勝行行唯識因行既備。果德乃圓果唯識故爲三也。此皆由瑜伽·攝論之釋例。最勝子瑜伽釋中釋瑜伽名云。境瑜伽·行瑜伽·果瑜伽。又攝論十殊勝。前八是因後二是果於前八中初二是境。次六是智。智即行也）子島曰。問。第一門出體之中既明能觀。是行唯識。何但云境唯識耶。答。出體中雖說行·果。皆是觀行者之所觀也。爲令行者覺知所觀能觀體性·及行·果等最初出體（能所觀體）是故偏判爲所觀境也。又問。第四門（何識爲觀門）既有所觀識。如何云行唯識耶。答。第四門顯能觀識。雖有所觀是因能觀。非門正意。故云行唯識也（已上子島）
　　【章】第一出體（至）二能觀體鈔曰。自下大文第二。隨門解釋。此中大分爲十。即十門解釋也。此下第一出體門。大分爲五。初標門總出體。二明所觀體。三明能觀體。四明五種唯識。五立六門唯識。今即初也。此有二種等者。今問。此下出體門既分五科。其文顯然可知。然今初云第一出體者此有二種而初出所觀體後出能觀體。是唯五科中第二·三科。何故餘四科此不擧列但擧能所觀二耶。答。五科之中第五六門唯識第四科五種唯識中第一境唯識。文云於境唯識種種異說故。又第四五種唯識皆是所觀所攝故。第四科即第二科攝。由是可知。此出體之要但在能所觀二。故總標云此有二種等也。
　　【章】所觀唯識（至）爲唯識故鈔曰。自下第二明所觀體。此中有二。初總出體。二別出體（略有五重已下文也）以一切法者。有二說別。一者。中邊一云。一切法者有爲無爲二法（云云）二者。對法十二云。一切法者即三自性。謂遍計·依他·圓成（云云）子島此二說中取對法說應釋一切法言（云云）（今問。何故子島取對法不取中邊云云答。由深密經一切法相品。說一切法相者遍計·依他·圓成之三性相。故對法說爲好。何故不取中邊耶。答。由三十論二。無爲有二。一者識變無爲。二者法性無爲云云謂識變無爲依他起性相。法性無爲圓成實性相。故中邊說雖說依圓不說遍計。故不取。問。何故不說計執不取耶。答。計執唯妄情起依他起計執本來都無。故中邊說亦雖盡一切法相。而違五重唯識觀門通觀有無爲唯識相故不取也。有謂。依圓無謂計執故）通觀有無等者。明以一切法爲所觀唯識自性所由。有謂。色心等法是即心心所所變故名爲唯識。無謂龜毛過未等法。是亦說意不壞法現前故是亦唯識。故知一法一法唯識所變是依他緣起有。了達緣起有則名了計執都無體用。一法緣起有一切法亦緣起有。即於一法名遍計·依他·圓成三性相具足。是非有非空中道。華嚴經說。一切有無法了達非有無（云云）嘉祥十二門論疏云。萬病之根本宿食爲本。三界沈淪之基以有無爲本（云云）問。遍計等三性有無法爲唯識體其證如何。答。成唯識九說。唯識性略有二種。一者虛妄（唯識性）謂遍計所執。二眞實（唯識性）謂圓成實。復有二種。一者世俗。謂依他起。二者勝義（絕言無別亦無不別）謂圓成實（云云）問。三性中遍計所執其體既無。如何得言唯識性耶。答。右三家釋別。一者周記·邑記同云。遍計雖都無體由妄識變亦名唯識（云云）二者義演·泰抄同云。遍計所執體雖是無然不離唯識性。以不離識義名唯識（云云）三者芳野信叡意云。攝假隨實名唯識（云云）子島由松室意判三家云。以芳野釋爲今章意。下第七門云。心所變無依他起攝。眞如理無圓成實攝（由此章文爲芳野義之證）而子島別設一釋云。依簡去計執得唯識顯現。是故遍計名爲唯識。如聖教中由斷煩惱得菩提故以煩惱爲菩提（云云）基辨詳曰。三家釋中以周記·邑記尤爲勝。義演·泰抄釋雖稍同周·邑二記。云以不離識義名唯識之釋濫眞如識之實性不離識故名爲唯識。不辨別論變與非即離之不離識。故其釋不痛快。周邑二記云由妄識變亦名唯識。尤爲殊勝。此云護法可言中道義。子島別解潤色周·邑二記說。尤爲是正。但芳野義可謂非章意。今更詳曰。松室取芳野釋。恐爲不穩。云何則假實言隨相望體爲別。若以圓成爲實則依他性是假。若以依他爲實則計執是假。若廢詮實。計依圓三性皆假。所以芳野云攝假隨實。尤爲通漫。復松室以下第七門釋會。以芳野爲好。今謂。是亦不盡。若由第七門則可言以無攝依他假有亦以無攝眞如實理。所以芳野所釋不爾爲漫。
　　【章】略有五重（至）理有情無故鈔曰。此下二別出體。此中有六。初初重觀門唯識。二第二重所觀唯識。三第三重所觀唯識。四第四重所觀唯識。五第五重所觀唯識。六總結五重。初中有七。初總標。二別標。三明初重觀方法。四擧證成觀。五藥病相對明觀門德。六勸學觀行者。七示修觀地位分齊而結。今即初·二·三也。略有五重者。初總標也。問。何故立五重觀門耶。答。觀門次第從麁至細。故有五重。由心經幽賛如是（子島）問。此五重章主今初立耶。答。燈中溜洲曰。所詮之理既有五重。能詮之教亦有五重。或以世親五理成佛五重教（乃至）（已下子島加）以護法五重教成戒賢五理。以戒賢五重教成唐三藏五重理以唐三藏五重教成今章主五重理。亦翻以今章主五重教成唐三藏五重理等。自准可知。故是師資相承之觀法也（已上子島）一遣虛存實識者。別標初門。此別標中初遣虛（觀遍計等五句是也）後存實（觀依他等五句是也）心經幽賛科文聞書曰。中川實範上人言。
世之中遣虛存實義說音假令野末山奧法相大乘宗極世傳知（云云）（我宗學者於此初重觀門努努不可忽緒也）觀遍計執所等者。此下三明初重觀門方法。今云。此初重觀門雖地上修證別自地前進初地之觀門。是名發得無漏智方便觀。至下具辨。成唯識疏七末云。知遣虛者名備資糧（十位。十行。十囘向也）資糧者福·智二莊嚴也。謂於遍計妄情起實有（我法）執。於依他圓成起空無見（此是說筆次第也。若觀心行解上執實我法。起實有計執時。於其處即空無依圓起空執。空·有二執於一法上同時處現。子島云。今依唯識觀觀一法唯識時。以空觀遣有執以有觀遣空執云云今云。如次下明）唯虛妄起者。由護法正義。能遍計識名虛妄識。謂實我法執離虛妄熏力所變現識相推求都不可得。非虛妄識外有別起者故。此文唯虛妄即起。起謂變現。是果能變。都無體用者。實我法計所執唯虛妄識變現。現起都無別物故云都無也。應正遣空者。觀都無體用之外無別應遣空觀也。情有理無故者。明遣空由。情有者唯虛妄起故云有。情謂妄情即能遍計識。如前已辨。理無者都無體用故云無。理謂道理。以四道理推求。應緣起理都不可得。故云理無也觀依他圓成下明存實觀。依他者依他衆緣而起之相。即俗故相有別之觀也。圓成者圓滿成就眞實之性。即眞故相無別之觀也。諸法體實者。諸法謂有爲無爲一切諸法。體者體相·體性。謂依他是諸法體相。圓實是諸法體性。三十頌說圓成實於彼故。成唯識第八引厚嚴經說不見圓成實非知幼事等故。依與圓非即非離廢詮中道。由是應知體相與性同時同處非即非離廢詮中道。故今云體者廢詮中道。應知一法一法相性眞俗依圓非即非離廢詮中道。以是爲諸法體。實者直也遍也猶云眞實譬如樹木之眞意至枝葉根末無所不遍而能長養。依圓二性亦復如是。一切諸法一一無不依圓。若無依圓無識相性。無識相性無眞俗別。若無眞俗以何有凡聖因果等差別。亦以何有一切諸法。依圓遍一切法。其體離言中道。故云體實。二智境別者。圓成正智之境。依他後智之境。故云二智境界。二十論疏一曰。諸佛正體·後得二智所知諸法。謂依他性·圓成實性二性非無。此之二性性離言說·戲論所執。非謂知此二性亦無入法無我。即於三性但知初無餘二性有名爲唯識。問。既云依圓二性非無。若非無二智境有別。何故復云二性離言耶。答。依他是俗智境。圓成是眞智境。無始已來別起眞俗二智。眞俗境別緣執熏習。內因力故久沈生死不知法性。地前熏修漸起正智。初地根·後二智顯了。雖然至第五地初眞俗合觀。由此合觀熏故。至佛果上二智從一種生。如成唯識十說。緣眞如故是無分別。緣餘境故後得智攝。其體是一隨用分二。了俗由證眞故。疏云。因有二類種。果恒唯一種生二用現行等（云云）由是可知。依圓眞俗法體離言故。果恒一種生二智能緣。繩麻一時緣了。故云二智境界二性離言也。應正存有者。觀依圓二諸法體實二智境已即正存有。此有離言緣起有也。故云理有。又情無者。如是離言緣起因緣唯識眞實唯識非虛妄識上所變現。故云情無。周記曰。問。情體是有。如何說無。答。妄計之情不稱依圓二性故云情無也（云云）問。遍計遣空二性存有之意如何。答。子島曰。凡夫執心之前實我實法之相當妄情顯現。今觀行者觀實我法虛妄顯現。體用都無之時妄情斷故。我法執相不更顯現。是名遣虛。依圓二性諸法體實。執心之前雖不顯現。觀是前如理顯現。故觀依他諸法相圓成諸法性。是名存有（云云）（已上子島今云。此解亦說筆次第也。若以此解觀心。則觀計執都無同處。即依圓體實如理顯現。一法一法識變觀處。計依圓三同時非即非離離言中道也）
　　【章】無著頌云（至）是即入三性。鈔曰。此下四擧證識成立遣虛存實。此有二。初擧攝大三名。二擧成唯識。今即初也。無著頌云者。無著本論頌文。故云無著頌云也。無性釋論六（十八紙）世親釋論六（十五紙）有此頌也。此二頌中初頌四尋思觀。後頌四如實觀。名事互爲客者。一切凡夫無始時來緣諸法時名爲先緣。名謂諸法名言也。事謂諸法體相。由名執體實有。由體執名實有（或水或火等之名及體也）是爲名體屬著。謂名與體屬著。是即遍計所執。體用都無不可得也。互爲客者。暫住非常住者名客也。謂名無與非常恒屬著者。隨緣暫名暫有體故。若云爲客爲事名是爲客。非常屬故。爲名事是爲客。非常爲故。然愚迷者於名與事謂常屬著。是即遍計所執。今由四尋思觀尋思名·義自性·差別假有實無。故知名·事常互爲客非主實。是名四尋思觀。其性應尋思者。其性者海住山云。觀名事屬著令離。則遣所執顯依他也（云云）（今云。此釋意以互爲客云其也。性之言謂互爲客體相。觀其體相則離所執。故云應尋思也）今私解云。其之言指上句名·事名·事體相名性。愚夫迷思名事屬著。是云其性。計所執。然今尋思名·義自性·差別假有實無。是即觀互爲客非主實也。於二亦當推唯量及唯假者。於二者。子島云。於自性·差別二（取意）海住山云。於名與義二（取意）今私解云。於上句所言名與事二。名謂能詮。事謂所詮。即名與義。此名與義各有自性·差別。此二言二種二。梵言特縛炎。但名爲二。即一名身中自一種二。汎言二也。即是一種二。又梵言特縛曳者即二名身中自二種二義。故今此言於二者特縛曳之二。此二言中有名·義自性·差別。是二種二。周記曰。思名·義俱自性·差別名之爲二（云云）謂於上句名·事之一各具自性差別之二當推也。亦當推等者。亦互爲客尋思。推者。海住山云。尋思義也。當者勸策修觀行者。上句應言亦爾。唯量及唯假者。彰依他非計執唯量者。私云。標事觀唯有分別。即唯識門也。故周記曰。名義俱有其識名爲唯量（云云）唯假者。私云。標名觀唯有假立。即言說門也。故子島曰。謂於自性及差別中亦當推尋唯有分別唯有假立（云云）（假立者。宗等多言爲能立。能立者安立之異名）此句意謂。此名與事自性·差別二種之二。標事唯有分別。亦標名唯有假立差別言說。都無眞實自性差別。實智觀無義者。此一頌文說四如實觀。實智者前四尋思所引四如實智觀也。謂如實遍知此名·義自性·差別離識非有識亦非有。觀無實境離能取識寧有實識離所取境。是名如實觀。義者境界義也。周記曰。觀無其境名爲無義（云云）海住山曰。觀無義者觀遍計無也（云云）唯有分別三者。子島曰。分別三者。識名分別·自性假立分別·差別假立分別（云云）海住山曰。唯有分別三者三分別也。三分別者如子島釋。成唯識九說如實遍知名義等四無實境離能取識是也。彼無故此無者。周記曰。境既是無。能取之心亦復無有。故云彼無故此無也。非是識體而總是無。但無彼執實能取也（云云）子島曰。謂義無故觀此三種分別亦無也（云云）海住山曰。彼無故此無者。中忍位觀能取無也。彼者指心外名·事自性·差別一切境義也。此者指能緣三分別也。無彼所執境義故無此能緣三分別（今云。此釋潤色周記）又曰。此無者。似無依他實無所執也。似指心實無心上計執也。實智觀無義者印所取無也。彼無故此無者觀能取無也（云云）（已上海住山）今云。此三釋意固也。以海住山爲詳釋也。此皆成唯識九說寧有實識離所取境之意也。是即入三性者。子島曰。如上所說即是悟入三種自性。謂初頌前半觀名與事更互爲客。即是悟入遍計所執自性。初頌後半觀彼二種自性·差別唯有分別唯有假立。即是悟入依他起自性。第二頌中即是悟入圓成實自性（云云）海住山曰。此一句總結（云云）今云。第二頌似泯能報取住無所得。非安立觀似證唯識實性也。故云是即入三性也。問云。無著二頌文云何總結云是即入三性耶。答。
初頌之中名事互爲客等二句彰遍計所執唯虛妄起都無體用。故互爲客文明唯虛妄起翻示名事屬著都無體用。其性二字由海住山云應尋思互爲客性。若爾則尋思唯虛妄起觀都無體用。故可云悟入遍計所執性唯虛妄起都無體用也。於二亦當推已下悟入名事依他性。實智觀無義二句重觀依他起性。是爲悟次句彼無故此無。悟之泯能所故。以四如實非安立智以悟入圓成實性。故云是即入三性也。
　　【章】成唯識言（至）誠證非一。鈔曰。擧證之中二擧成唯識而成。論第七（二十五丁）之文也。疏七末（三十八丁右）此引文中初引釋識言證存實義。後引唯言釋證遣處義。總顯者顯唯識言有深意趣。即是初地所證百法明門。故彰修唯識觀則入初地證百法明門。顯者表也。疏曰。此識言所表（云云）。一切有情者。子鳥曰。若依取蘊建立有情。則佛無有漏非有情攝。若示現者。佛亦有情故佛亦在六十二有情中（云云）（已上取意）今云。由成唯識疏意（二之本五十七丁）曰。論離有情法有二意。一內有情數法名不離有情法。外無性法名離有情法（今云。是隨轉理門也）二識所變法不離有情（今云。本疏一本說有情之體本識也）法。即非情（山河草木等）法亦不離有情法。無法（如龜毛等）名離有情法（今云。是大乘義）由如是大乘義。則一切有情言攝入一切業果示現色身及所變山河草木飮食車乘等。皆是本識所變有情法故（已上由本疏私立此義）所變相見者。心·心所·所變相·見即是色法。分位差別者。色·心·心所分位差別。即是不相應行。及彼空理等者。彼謂心·心所·色不相應行。空理所顯等者。成唯識疏（七末二十八丁）說及彼二無我空理所顯眞如。以空理爲門顯眞如也。空性即是二無我理。由此理故便顯眞如（云云）又二十論疏（上）曰。圓成實性依他起上遍計所執空無之理。眞實唯識即是識性（云云）（今云。於依他起心·心所·色·不相應行一法一法空無實有固執。則圓實性無爲法性自顯現了。是名二空所顯眞理。於此法性無爲立六無爲。眞如亦是假施設名。如食油虫此法眞理二空之所顯故。云彼空理等也）識自相故等者。釋上五名唯識之所由也。成唯識疏（七末）曰。所以許有識自體者。識自相故。許心所。識相應法故。許見相分者。即心及心所二體所變故。許不相應者。即前三分位故。許眞如者。即四實性故。如是五法皆不離識總名爲識。非無心所等。此識言所表（云云）識自相故者。八識心王也。何故此云自相。謂能所變之根本故。如對法論說四根本實色名色自相。能所變相離八識心無變現由。是根本義故云識自相也。識相應故者。六位五十一心所何故此云相應耶。三所和合似一。如楞伽七說如日與光非即非離。二所變故者。心及心所爲二。此二所變現之色法故。三分位故者。心·心所·色三分位名不相應行。不相似彼三故名不相應。行謂遷流。簡無爲法。四實性故者。心·心所·色·不相應爲四。眞如此四實性故。唯言但遮等下引唯言釋證遣虛義也。成唯識疏（七末二十八丁）釋此文云顯唯言所遮（云云）謂示本來都無云遮。唯言但遮一切愚夫通二乘等執定離識諸實有色等。爲不實故。妄顛倒故。今遮總云唯也。實有色等者。等心·心所·不相應·無爲。即遮遣計執五法事理唯虛妄起體用都無。如是等文等者。意言。諸教之中多說悟入三性之文。皆應引成也。上來明方法訖。
　　【章】由無如來（至）事理爲空鈔曰。自下五病藥相對明觀門德。此中三文。初明初重遣存觀門起由。二病藥相對。三正明觀德。今即初也。由者。所以。秋篠曰。所以此初重觀門起者。由諸有情無始已來執遍計識法爲有撥眞俗事理爲空。是故最初遣彼迷執令知法性。所以初如是觀也。無始來者。釋是立二家釋。初他家義。後今家義。初他家義者。三論宗嘉祥中論疏（六末）曰。論主解說無始有四意。一小乘人言有生死長遠始不可知（論主由佛意。佛經說無始者非是有生死長遠故無始。明生死始不可得。即是生死無有根本）二者佛意明無始者。即兩捨（明其無始。辨其無有始。非謂有無始。故始無始五句不作即令悟入實相）三者佛經明無始。即無有終亦無中間如樹無根亦無枝葉以無始及中間故無生死。亦無終故無涅槃。即顯六道本不生今不滅不生死不涅槃。而大小乘人不解此意。四者後得說生死長遠令大小乘起厭離懃習觀行斷諸煩惱也（云云）（已上論宗義）後今家義者。無性釋一（十一丁）曰。無始時者初際無故（云云）（今云。此釋當他家明生死始不可得）又章主勝鬘述記下曰。無始者顯無本際。是常起義也（云云）（今云。此釋當他家第二第三兩義意。此中常起者。無始中終。不生死不涅槃不生不滅之義也。又無本際者辨其無有始也）撥事理爲空者。今云。此有二種。一者別起惡見撥無依他·圓成。二者雖別不起惡見執實我法者必撥依·圓。若不撥依·圓實有執不起也。
　　【章】故此觀中（至）對遣空執鈔曰。二病藥相對明遣虛存實。故此。故謂承上句云有空同時處起。此謂指初重觀門故云觀中遣者。空觀者。此句示能治藥。唯虛妄起都無體用之觀即是能治空藥。對破有執者。對所治病。謂以唯虛妄起都無體用空藥治實有病。存者有觀者。此亦示能治藥。依·圓諸示體實之觀即是能治有藥。對遣空執者。亦對所治病。謂以依·圓諸法體實之藥治撥無依事圓理空病。總言之隨病（有病空病同時起病）說藥（不用遣空觀有有觀一時觀之藥。則不能治有空同時起執病。唯識觀是此藥）病息藥亡（病癒已則無病。無病對何名藥。有空病癒已。但見非有非空廢詮法體也）執藥（有教空教）成病（有執空執）悟病（悟有執知空之藥。悟空執知有藥）成藥（一法一法唯識所變云觀之當體是此藥也）非空非不空。即有即空既絕百非。又亡四句（已上總意可言中道之意。大乘光法師百法論疏意）又子島意曰。遣虛之處遣計執本來都無已。則依·圓二性存實之義自然顯了。即一念處遣虛存實義具。今病藥相對說。則一念住觀空計執破增益執。存依圓破損減執也。（已上取意）
　　【章】今觀空有（至）誰之空有鈔曰。三明觀德。是即中道觀護法正義。秋篠曰。此中有三觀。謂空·有·中。言遣者空觀者。當清辨學徒義。偏學般若中百論等立眞諦理依他圓成其體亦空言存者有觀者。當瑜伽學徒義。偏學深密·瑜伽等意立眞諦理立依他圓成其體定有（今云。此瑜伽學徒者。非護法宗。偏執任文取深密·瑜伽等意。不知可言中道是護法宗宗極而唱依圓體有者也）言今觀空有而遣有空者。當護法正義。圓悟諸教立眞非有非空。心言絕故。破有說無破無說有。有無二說皆是世俗。勝義理中有無俱絕。今述其意故云今觀空有而遣有空（云云）子島曰。由所治病有有與空。能治藥亦應有空有。若所治病無增損者。應能治藥亦無遣存（云云）今詳云。子島所釋任文取義無和。秋篠配三觀今文爲護法正宗義。誠巧妙哉。所不能及。中宗學者不可不識也。義雖無加。今私加解云。今觀二字須深用意。但於言詮云有及空。則如偏執青辨及瑜伽文者。皆悉墮偏有偏空。如實學護法論師可言中道宗義者之解。今住唯識變觀觀一一諸法。則於一法一法計執本來都無體用。依他緣起有圓成眞實有同一時處自顯現已。即遣存一時觀也。具釋應言今（修唯識觀一念）觀空（計執本來空無）有（諸法體實依他緣起有圓成眞實有）而（住觀當體）遣有（實有病）空（撥依圓病）觀空（都無體用）遣有（實有病）觀有（緣起有眞實有）遣空（撥依圓病）故上句先空後有云觀空有（此示藥）次句先有後空云遣有空也（此治病）。
    有空若無等者。明一法一法非有非空廢詮中道。意謂。住唯識觀一念當體有空二病並除。何藥之有。故以無言示中道也。由是應知。以治病全體爲藥。故有空病執全分即是空有教藥全分。所以何者。謂實有執全分是（法體）性。（本來）空（無都）故。以空（唯虛妄起都無體用）觀藥治此有病。亦撥無空執全分性緣起有（執全分緣起有處起）以有（依圓諸法體實）觀藥治此空（撥無）病。若爾有空非病。能治藥故。非不病。是所治（執病）故。非藥非不藥。觀一切法唯識變時。一法一法於一念上有（緣起有依他眞實有圓成）空（都無）同一時處宛然顯現。故強名云非有非有空心言絕境也（已上私解）海住山曰。今觀空有下彰由有所治有空病有能治空有藥也（已上四帖抄。今云。由子島有此科也）以彼空有等者。今釋此文爲三。一出古釋。二判是非。三叙今義初出古釋者。古來四家釋別。一芳野信叡。二秋篠善珠。三子島眞興。四海住山（上人）初芳野義云。今此文略。具足應言以彼有空與彼空有相待而觀方正觀成。然今有空病中且擧後空。空有藥中且擧後有。若不相待純有。是誰之有。以無空故何得是有純唯空者。是誰之空。以無有故何得是空（云云）（西大寺常騰亦同釋）二秋篠義云。空者所治病。有者能治藥。遍計所執有空雖異而體虛妄。故總名空。依他·圓成實有雖殊而體非無。故總名有。迷悟相對方成觀行。若純迷無悟。若純悟無迷。誰之迷悟（云云）三子島義云。此文重成前理也。以彼空有者擧觀之藥也。純有純空者擧執之病。誰之空有者。意云。若所治病純有純空無有空相並者。能治之觀亦但可有偏空有之觀爲誰相並有空有之觀乎（云云）四海住山科云。以彼空有等下彰無有無病不可有空有藥也於一法上三性不可言空或有也（云云）第二判是非者。初判芳野義云。設具應言之釋。釋雖勞煩。意無違害。然今有空病中且擧後空等此釋穿鑿尤過。若不相待下其釋尤勝。次判秋篠云。空爲病有爲藥者。此釋未穩。有何所障不云空爲藥有爲病耶。復計執總名空依圓總名有之釋亦爲不然。不辨別病藥之差故。又迷悟相對等者。此亦不穩。上句所言空有二字若無藥義但云病義。以何爲據。以相待言爲迷悟相對耶。釋意有餘却於章文有言不足失生故爲不穩。又純字釋約迷悟故尤爲難解。子島亦判此兩家云。二記意旨各殊。不可定判。然章文顯然不可致劬勞。二記俱煩。如文可察之（云云）三判子島云。言重成前理之釋亦無味釋。未必然也。以彼空有句釋爲觀之藥。以純有純空爲執之病。此解不穩。有何差別彼空有句爲無執病義耶。純有純空豈局爲病。故此亦爲不穩。四判海住山云。但示科無詳釋。以藥病相對一法三性離言中道義示科。寔爲允當。第三叙今義者。以彼空有等下准海住山科明一法三性非有非空中道觀門。問。此文云以彼空有相待觀成。如何相待耶。答。此文以空有二字病藥相待觀成。謂若以空言爲病。則下有言爲藥。亦以空言爲藥。則下有爲病。今此空有二字含如是病藥之義病藥相待云以彼空有相待觀成。即是於觀一法一法唯識所變以知緣起有能治藥撥無空病自除。其以有藥空病除處。即以觀計執無（都無體用）能治藥固執有病亦除。如是唯識住觀一念示成安立（相待）非安立（泯能所觀成）俱學觀故。今云以彼空有相待觀成。復重應言。觀唯虛妄起都無體用處。即觀依圓諸法體實此一念觀望知有執病都無（體用）邊。雖名空藥（治有病）望知唯虛妄起邊。知緣起有（依圓謂法體實）空病（撥無依圓）自除。所以有空藥病同處同時具足。非空非不空。非有非不有一法一法廢詮中道一念當體藥病俱亡非藥非不藥。如是住觀名空有相待中道觀成是以相待假觀廢詮中道眞觀成立。此云可言中道。是名護法宗名慈恩一家所立。我門學者以但偏學瑜伽深密等法相不可濫竿。謹勿忽諸純有純空等者。純謂偏也。意言。我宗所云空有相對中道觀成故實有病全體都無體用。觀體都無名爲空藥。撥無空病全體撥依圓緣起有起。故於緣直有藥空病起也。若爾者病法體空藥。空病法體有藥。所以病藥俱亡有空俱滅。然有偏學者有觀是偏有觀。對何空病名爲有藥。又空觀是偏空觀對何有病名爲空藥。失中道觀成義墮偏執學非護法宗。今遮是。次句云誰之空有也誰之空有者。意言。若偏空觀則本來無物更今空何物云空觀耶。若偏有觀則本來有物。云何今更有何物云有觀（云云）所以翻知。空對有有對。空於一法一法具法體。即是非有非不有等自可觀知焉已。故上人釋此文云於一法上三性不可言空或有也。（云云）
　　【章】故欲證入（至）方便亦入。鈔曰。此下第六勸學觀行者。此中有四。初示初重觀門發無漏智方便。二示實證位心相。三遮妨難。四遮唯識執。今即初也。海住山示此文科云。故欲證入等者。顯法體離言爲除執用空有言非空有言稱法體也（云云）今詳曰。此釋雖文有此意。失故欲二字意。故不盡意故欲證入等者。故欲二字子島無釋故言但釋欲言。海住山二字俱無釋。證入者。若約分證則證入初地眞見也。若約圓證則證入佛位也。今且約分證釋爲先德義。我亦從之。釋此文意古有二家。今加私義爲三義。初子島曰意言。若欲引起無分別智證得眞見道離言眞如。
則要先資糧及加行位可修如是遣虛存實觀（云云）次海住山曰。此遣虛存實觀多實證方便故以地前爲本。實地上根本後得二智亦可攝遣虛存實也。又以根本智眞觀或名存實。正證法性故。或名遣虛。所執悉不現故。又名中道。非有非空是爲實義。云有云空由此方便欲令證入中道也（云云）今詳二家云。子島所釋以初重觀爲眞見道證入方便。意義雖不詳寔章主意。又海住山所釋意有三。初以初重觀爲實證之方便故。地前所修本觀。次地上根本智亦明攝此初重觀。此兩段意可謂章主意。具明根本智名遣虛存實義。誠妙釋哉。後明根本智名中道義。以云空云有立以此初重觀爲方便觀義。此解也。以次文非謂有空等文釋欲證入依此方便之言。雖可有此義。違論第九文以非安立俱合觀爲四加行觀。及承前相待觀成之文今置故言意遂不顯。故此釋麁相。應依實義。第三叙今義云。文初故言承上起下。由是今釋云。由如上所言空有相待中道觀成故。若觀行者欲證入初地眞見所證眞實唯識離言法性。皆須依此有空安立非安立相待中道觀成方便證入初地眞見此文意也。問。何故作如是解（云云）答。成唯識九說。故說菩薩此四位中猶於現前安立少物（攝論所說故言似義。心上變如相觀也）謂是唯識眞勝義性。以彼空（所執都無）有（依他緣起）二相未除帶相（空有相狀）觀心有所得故（相似觀行唯識）非實安住眞唯識理。彼相（能所空有）滅已方實安住（安住眞實唯識）又此位菩薩於安立諦（有差別名言）非安立諦（無別絕言似相）俱學觀察。爲引當來二種見（眞見相見）故。非安立諦是正所觀。非如二乘唯觀安立（云云）由是可知。前所明云空有相待觀成等。復云有空若無等者。安立·非安立俱學觀察。爲引後念眞見勝方便也。如成唯識疏言。知遣存者名備資糧。資糧者福智二莊嚴也（云云）地前觀行專以善備福德·智慧資糧總名資糧位。其中別義第十囘向滿心名加行位。雖別立名於備資糧義全無差別。故此初重觀行證入眞見離言法性之方便也。
　　【章】非謂有空（至）性離言故。鈔曰。二示實證住心相。正是地前勝進地上所修入之心相。子島科曰。此文遮堅執（云云）海住山曰。叙實證位法體非空有。此段明廢詮門（云云）今詳云。二家科中以海住山爲勝。子島科不穩。非謂等二句雖似遮執。爲明次證眞觀位已下文有此文故。是亦表中道文非遮文也。遣·存同時故雖似無害。以存實示科時。令人信學。於遮表並文但擧遮言難入故不穩也。然釋文意子島爲勝。謂所觀之法非體決定是有是無諸法體性言語道斷言詮不及。有無分別皆斷滅故。但是世俗虛妄施設。何以知者。證眞實位一切諸法非有非無離諸分別。性離言故。若諸法體者無定者。無分別智應非證實（云云）由此等釋此文示離言中道唯識觀也。
　　【章】說要觀空（至）眞體非空鈔曰。三遮難。難云。若言證眞觀位非有非空。則如何般若經等說要觀空證入眞觀耶。今文通之子島科曰。此文通伏難（云云）今詳云。未穩。但應云遮難。無伏意故。牒難通非通伏故。海住山科曰。此文明諸教觀空說證眞理空我法非空眞如也。今詳云。此科爲好。說要觀空二句牒難。謂要觀彼下正通文也。意言。要觀彼遍計所執本來空無爲所由門故悟入眞實唯識法性。眞實法體不可云空。廣百論曰。聖智所證非有非無而有而無。（云云）
　　【章】此唯識言（至）亦應除遣鈔曰。四遮唯識執。子島科曰。亦遣執之詞（云云）海住山曰。明唯識實有執亦無（云云）今詳云。子島不委。以海住義爲是。釋此文意者。古有三家。初芳野義曰。執心所取眞實唯識應非實識執心所執故。猶如心外境（云云）二秋篠義曰。如成唯識二說。若執唯識眞實有者。如執外境亦是法執（云云）（子島同之）三松室立三段義證曰。一中上意位發下如實智觀能取空。即唯識曰。既無實境離能取識。寧有實識離所取境（云云）（海住山由此證）二世第一法位發上如實智雙即二空。即中邊曰。由唯識智無境智生。依無境智生復捨唯識智。境既非有。識亦是無。要託所緣識方生故（云云）三世第一法位決定印可非唯識非不唯識。即是能治唯識實有執。是即符順非空非有中道之理也（已上三段松室義證。第三無證）由是子島助立證曰。二十論云。餘識所執此唯識性其體亦無名法無我（云云）疏釋云若執唯識亦計所執。除入法空名法無我。若不執時。此唯識體性離言故。非除入空（云云）今詳云。三家之中以松室義爲勝。三十論說現前立少物謂是唯識性以有所得故非實位唯識（云云）是執唯識實有。若不除遣之則難引發眞見道故。應知。若說唯識。緣其言義一念當體空有二執同時遮遣。故唯識教名爲可言中道教也。
　　【章】此最初門（至）思量修證鈔曰。明初重觀中第七示修觀地位分齊而結（子島科如見）子島意釋此文曰。此最初觀地前位中思量。地上位中修行。於究竟位證之。地前位中雖加行位亦有修慧。以時短故不說有修。見道位中雖有所證而未圓滿。故不說之（云云）又資糧位唯有思量。無修證加行位唯有修見·修二道唯有修證。佛位唯有證（云云）（已上子島）又由金剛般若會釋云。十住十行位依因緣門作唯識觀（由緣起有教云依因緣門）十囘向位依唯識門作無相觀（平等如相云無相觀）四加行位依無相門（絕言緣起教）作眞如觀（云云）於一切位者。地前·地上·佛位思量修證者。地前思量初重觀門。地上修初重觀。佛位證入離言法性。今總云於一切等也（又可。若約分證。初地上云證則地前。四加行位是修。資糧位是思。住前信解唯識分齊。即聞慧故攝入住內。可云量也）
　　【章】二捨濫留純（至）不言唯境。鈔曰。自下第二重所觀唯識。此中有五。初標牒。二示第二重觀門方法。三引論示方法。四章主文總結此觀大旨。五擧證而示有佛說。今即初·二也。二捨濫等者初標牒也。雖觀事理等下二示此觀方法。雖觀事理之二句明此重觀門思量解了初重觀門已後思量此觀。雖觀二字正示初觀已住此觀。事理者眞（圓）俗（依）二。皆不離識者存實觀也。存五法事理不離識處此重觀起。秋篠曰。雖觀事理等者。通伏難（云云）初重觀中既說諸法皆不離識。若爾應唯有識無境耶。彼復難云。境識俱有如何但言唯識非境（云云）次通云。心起必託內境生。故但識言唯不言唯境（云云）今詳云。此釋尤有道理。然此內識等者。正示捨濫留純也。初觀不離識已故。五法事理悉是識變。今指其識變五法事理云此內識。於其內識事理有心（能緣）有境（所緣識變之境）能緣（見分）心起必託心內所變境（影像相分）生故。此是內境四分合識體故。唯境與唯識名異體同。雖然若云唯境濫外境故。捨濫留純一識觀唯識。是此觀方法也。謂心內所變境離能變無所變。離所變無能變故觀唯境亦是唯識。故觀唯識當體內境具足。如是觀心名捨濫留純也。海住山曰。捨濫之濫有二義。一名濫。似取外境名唯故。境有二種中濫內也。二體濫。依他（依他似外相）法能濫所執（固執本境）也。周記釋曰。境之體通於內外。外無內有。識唯是內。若境言唯恐濫外故（云云）今詳云。此二義俱得。可解。
　　【章】成唯識言（至）如外都無鈔曰。三擧論示方法。論十（三十一丁）之文也。識唯內有等者。海住山釋此論意云。叙云唯識不云唯境之所以也。識有內識無外識故名純也。境通內外境故有濫也。留純識云唯（識）捨有濫境不云唯（境）也。設雖存內心境云唯境有（心）外境故可濫彼也。非但名濫。境體亦濫。謂染依他內境濫所執外境也。凡夫不捨妄情（染依他）之間所向境雖依他（識變）帶實有相故必迷執發業感果必捨也（已上上人）境亦通外等者。亦于內境。子島曰。境亦通外者。即境相分內是依他外是計執。以非心變法說之爲外。非體實有名外。恐心內境濫心外之境故但言唯識也（外境之言有兩重外泰抄曰。有兩重外。一者依他是內。計執實我實法名外。二者親所緣緣名內。疎所緣緣名外云云）愚夫迷執等者。由疏意。迷執於境者。一謂所執爲實。二謂親取心外境。依是故言迷執於境（云云）起煩惱業者。迷執起貪等煩惱由煩惱起有漏善惡業（云云）觀心懃求等者。觀三界唯心造作。則誰有對吾心起貪等感者。不起感故不作善惡業。不造業故自得出離。不解觀心沈淪生死。哀愍彼故說唯識言。
　　【章】由境有濫（至）留說唯識鈔曰。四章主文。總結此觀大旨（由海住山科）子島科曰。此釋重名（今云。無味）
　　【章】厚嚴經云（至）皆此門攝。鈔曰。五擧證示有佛說。厚嚴經云等者。成唯識（七）引之。義濱曰。密嚴經同本也（云云）唐三藏將來梵本未翻譯化。後不空三藏等翻譯名密嚴經（已上傳說）神泰佛地論疏曰。法師持梵本來。若翻則可五六卷。然未翻也（云云）心意識所緣等者。由本疏釋云。心者第八識。意者第七識。識者前六識也。所緣者相分也。皆者指心意識。非離自性者所緣相分不離能緣識體也（云云）音石導曰。自性者後三分（云云）又演釋曰。意說所緣見相分皆不離識自體分之自性也（云云）今詳云。疏主既釋所緣相分不離能緣識體（云云）能緣言中推見分已。何故又演云但不離自體分（云云）而緣識爲見分之體言爲自體分之釋工而却失疏主意。音石實得疏意。後三分能緣識體故。故我說一切者。由本疏釋。我者佛自指己身。一切者一切有爲無爲法也。唯有識有餘者結內境攝識。意言。一切有爲法離能緣識體變現更無餘心外物又一切無爲法離能緣識性眞如更無餘別物也。故疏釋自性言云。或理體即義之所依本事（云云）（已上私）華嚴等說等者。成唯識疏（七末）曰。三界唯心即十地經第八卷第六地文。華嚴所說（云云）同演祕曰。案彼經第十九頌（晋經第十二）云。譬如工畫師不能知自心而由心故畫。諸法性如是（云云）音石云。晋經第二十六明第六地中文（文云。了達於三界但從貪心有云云）二十唯識疏（上）引經文曰。心如工畫師畫種種。五陰一切世間中無法而不造。如心佛亦爾。如佛衆生然。心佛及衆生。此三無差別（已上晋經第）如無性攝論第四釋。遺教經言等者。具云佛垂般涅槃略說教誡經。全一卷（六紙）後泰三藏羅什譯也。大唐西崇福寺智昇（所撰）開元釋教錄判爲大乘經又終南山道宣（所撰）大唐內典錄爲小乘經。又眞諦譯天親（所造）遺教經論云爲菩薩說。今章主判爲小乘經。溜洲等小亦同判。今讀經檢說相。全小乘教非大乘教。問。此經文以何爲捨濫留純之證耶。答。制心無事不辨。以是爲證也。皆此門攝者結證也。
　　【章】三攝末歸（至）法必無故。鈔曰。自下第三重所觀唯識。此中有四。初總標。二示此觀方法。三擧經論證而成。四章主文總結此觀。今即初·二也。三攝末歸末識者。思量遣虛存實觀唯識已於存實觀中。先第二重心境相對泯境觀識。唯境亦是唯識相也。如是觀第二重唯識已。復於存實觀此攝末歸本唯識也。謂前留純心中有本及末。此本末言寬通。今分六相開示。一約四分言。相見是末。自體分本。又四分一一是末。說四分識之義用分故。四分合識體是本。二約事理言。則事是末。理是本也。麁顯名事。微隱難了爲理。如是事理以四分別。則相見二是事名末。自證·證自證二是理名本。微隱名理。又以四分合。則四分一一是事名末。四分合識說非即非離。故微隱名理即是名本。三約八識言。則第八識是理名本。說所緣行相不可知故。七轉識是事名末。第七有因位轉易前六有三性轉易故。四約種·現因果言。則種子是道理名本。微隱故。現行是事名末。麁顯故。五約識相·識性言。則識相是事名末。識性是理名本。是微隱故。又以識相·識性不離心。則識相識性是事名末。不離心處是微隱相名本。大約眞俗云。則眞爲本俗爲末。或眞俗二爲末廢詮一實爲本等思准可知。如是一切本末今觀攝末歸本。一切本末悉是識變一切法。一法具足圓滿今觀唯識。於留純觀唯心變中其心變有本與末今歸本觀唯識也。然今此章等且擧三分本末一隅示已。一切攝末歸本唯識觀皆此門攝已。上總標失。心內所取等者。二且擧一隅示方法。心內者簡心外妄執。所取境界影像相分顯然者麁顯易知內能取心等者。能緣見分作用亦爾者。見分自體分緣外之作用故名爲作用。是亦麁顯故云亦分也。此是相分等者。見相如牛二角。自體分如牛頭。角依顯生。離牛頭外非有牛角。若別處有非名牛角。成唯識疏（一本）曰。若無自證二定不生。如無頭時角定非有及無鏡時面影不起。皆於識上現相貌故。故說二分依識體生（云云）由如是義云俱依識有離識自體本等者。無鏡時面影不起之道理。思准可知。
　　【章】三十頌言（至）能變唯三鈔曰。此下三擧經論證而成（此科由海住山）此中有三。初引本頌證攝相見末歸自體本義。二引釋論成三分本末義。三引本經成三分本末。今即初也。由假說我法等者。論曰。愚夫所計實我實法（世間我法）都無所有。但隨妄情而施設。故說之爲假（無體隨情假也）內識所變似我似法（聖教我法）雖有而非實我法性。然似彼現。故說爲假（有體施設假也）（已上論文）此釋由假說我法一句有種種相轉者。論曰。我種種相謂有情·命者等（世間）預流一來等（聖教）法種種相者。謂實·德·業等（世間法）蘊·處·界等（聖教法）轉謂隨施設有異（已上論文）（相者相狀。轉者是起義）彼依識所變等者。此二句正擧攝末攝本證。先由假說等二句非攝末歸本證。然不擧此二句。則云彼依識之彼言不可解故。同文擧來。識所變者相見二分也。此能變者識體自體分也。顯識所變現相見二分識自體分能變現相。唯三者。第八·七·前六三能變識。此識爲本。相見二分起故爲末。是攝相見末歸識體本云此能變唯三。
　　【章】成唯識說（至）自體起故鈔曰。二引釋論成。論者一之文也。疏曰。是釋變義。護法等云。諸識體即自證分轉似相見二分而生（云云）相見俱依自證等者。疏曰。若無自證相見二分定不生。如無頭時角定非有等（云云）此攝相見末歸自證分本故。是彰攝末歸本也。
　　【章】解深密說（至）唯識所現鈔曰。三引本經成。經第三分別瑜伽品之文也。海住山釋云。識者自證分·見分也。見分爲標云識。是取能緣用也。所緣者相分也。唯識者自體分也。所現故者相·見二分也。由是三分本末義分明也（云云）由此釋應審知。
　　【章】攝相見末（至）皆此門攝鈔曰。第三門之中第四結成此重意。子島科曰。此章家成深密經意（云云）海住山科曰。總結（云云）今云。子鳥科不爾。總結前文也。非但成深密。故以海住山爲是。三十頌及釋論文亦攝相見末歸識本故。皆是攝末歸本之證。於一一證文下雖應有此二句。恐煩但於末證結爲此重證。所說事理等者。明諸經論所說理事眞俗等亦本與末故皆此門攝。問。其以理事眞俗攝此門如何。答。芳野曰若攝事末歸理本名爲唯識。若於事中攝相見末歸於識本名爲唯識。皆是攝末歸本門攝（云云）（已上芳野）問。以事末歸理本名唯識。則與第五重遣相證性有何差別耶。麁顯相是事微隱性是理故答。第五重遣事相證理性名唯識。此攝事相歸理性名唯識。彼遣此攝。此爲二差別也。（已上私說）
　　【章】四隱劣顯（至）唯顯勝法鈔曰。自下第四重所觀唯識。此中有四。初標牒。二示此觀方法。三擧慈尊頌成此重觀。四擧佛說結。今即初·二也。海住山曰。此觀起前重攝相見末歸自體已。其自體中有心王亦有心所。說唯心不說唯心所。所以心所劣心王勝也（云云）今云。心王與心所如日與光非即非離。如十卷楞伽七（十六丁）二十論疏（上）三十論疏（七末）具明。或承他家講學者問予云。心王可稱唯識。心所不可名唯識。如二十論疏言。若約世俗。心王與心所別。若約勝義。心王與心所如日與光非即非離（云云）由是今約世俗云。則心王與心所各別。故應非唯識。復隱劣顯勝名唯識。則既隱劣心所已但顯勝心王云唯識故。心所應非唯識耶。如之何。余答云。二十論疏中云約世俗。就心王心所之相有別而論故。是五蘊相四重俗諦中第二道理世俗。復云約勝義如日與光。是即四重勝義中第一世間勝義。故以心王心所別即說如日與光。明即非離絕言。所以何者。心王心所相應緣了境時。如畫師資作模填彩。無離總相取別相理。如離光無日。無光非日。故心心所緣境同時同處非即非離。而其緣境影像相分四分合識體故。心心所體同時同處非即非離。眞與俗亦如是。非即非離是云大乘眞俗妙理。如三十論及疏七說。汝由小乘取說眞俗實有固執。問難大乘眞俗妙理說。汝於大小乘不辨菽麥。識知無上大乘施設建立於緣絕言眞如無分別慧已後應扣我門戶求已。復此隱劣顯勝唯識觀於攝末歸本觀已起。所以顯勝言中隱劣唯識觀。如言王來非無臣從。攝末歸本而隱劣故心王心所俱入唯識言也。復問。既此章文云唯顯勝法。明知唯以心王名唯識如何。答。唯顯勝法法。經說唯心不說唯心所。如雖云王來但顯勝法非無臣從。復唯識之言彰唯識變現義。心所亦四分變現故。唯識言攝心所已心及心所等下。二示此重觀方法。子島由。是標重意。雖心心所各自體分變似相見二分顯現。然諸教中但說唯心不言心所者。心是所依。爲主勝故。心所能依。如臣劣故。隱劣心所顯勝心王。但言唯心不言心所也。（云云）
　　【章】故慈尊說（至）別染善法。鈔曰。三擧慈尊頌成此重觀。此中有二。初擧慈氏頌。二章主釋成莊嚴頌意。今即初也。此頌無著大莊嚴論所說慈氏頌也。釋此頌文大有二家。一楞伽中百論師及經部妙音等。諸心所立心分位。二論主護法論師義立心心所別體。緣起各別故也。如成唯識七具明二家。今由護法正義釋也。子島叙論疏意曰。心所法與心王別體。然言心王似心所現者。心所如臣。依心王勢力生故。云心王似心所現。非謂心王即心所（云云）許心似二現者意言許心王似見相二變現也。如是似貪等者。似心外所許實有二分等法故名爲似。貪等者。等取瞋等一切染法。謂心所依心勢力生故。如心王似相見現。心所亦現相見似實有貪等一切染法相見或似於信等者。是亦如前心所亦現相見似實有信等一切善法。無別染善法者。無心外別實有染善法。皆是心心所相見。然心所依心勢力生故說似彼現。是云如日與光之義也。
　　【章】雖心自體（至）非不能似。鈔曰。二章主釋成慈尊頌也。論有二家中。是由護法正義釋也。心所離心王有別體之義也。亦各能變者。亦心王能變相見。是有別體義也。以心勝故等者。音石導曰。以心勝故者。初句應云許心心所似二現。今但云許心者。以心勝故。（云云）
　　【章】無垢稱言（至）皆此門攝鈔曰。此門大文第四擧佛說結。經第三聲聞品之文也（舊經弟子品文）今所引文舊經之文。而題無垢稱經言用之也。無垢稱經文曰。心雜淨故有情雜染。心清淨故有情清淨（云云）心者第八本識。有情者五蘊假者。具釋如本論四秋篠釋此章引用意曰。理而言之。心所垢故有情垢等。以心勝故偏但擧心也。（云云）
　　【章】五遣相證（至）應求作證鈔曰。自下第五重所觀唯識。此中有九。初標牒。二釋遣相與證性示此觀方法。三擧證成。四章家引無性解意釋先頌意也。五章家成前此中所說等文義。六別釋遣相。七釋不遣淨依他由。八二性相對明遣斷義重成上義。九漏無漏二智相對明其行相。今即初·二也。子島曰。前第四重隱劣心所顯勝心王名唯識已。今此重意其心王中事·理相對遣事證理名唯識。此重意也（云云）海住山曰。前重隱心所說唯心已。其心王有事相用有理性體。今重（觀依他細分故一切相用事自不現。是云遣相。一切性體理自顯然。是云證性也）（云云）云。海住由子島也。識言所表等下。二釋遣相與證性示此重觀法。子島科曰。明正體智證圓成理（云云）今云。子島但釋證性名也。恐意不盡。文既云遣而不取。明知釋遣相與證性。秋篠釋此文云。識言所表具有五法。謂識自相等。五中前四事後一理。今遣事相用證理性體。即顯遣二性證圓成也（云云）子島曰。識言所表等者。前四重識言有事與理。事爲相用等四句正此重方法也（云云）（今云。諸家釋意言。識言者。前四重識言有事理也。已上子島具有事者。秋篠云。五法事理。五法之中前四事後一理云云基辨詳此意云。識言即八識。識自相事。復有心王必有心所。如日與光。今第四重隱劣顯勝。是識相應故之事也。又其心心所必有所變境。此境中有捨濫留純。其留純識內境有所變相見色法。第八識及前六識之境也。此有攝末歸本。即識所變故事也。又其能變所變顯現中有得·非得·衆同分·命根·名句文等分位差別。是攝末歸本識中所云識分位故事也。如是前四位事前四重識言具故。今此第五重識言亦前四重具足。理者識實性故。理即二空所顯眞如。是亦前四重識言具足識實性故之理。今此第五重遣證爲肝要。諸學者須審知遣證意。故秋篠爲是。又詳云。事爲相用者。相謂識相。即心·心所·色·不相應等也。用謂義用。即俗諦相有別義也。何故遣之不取。謂此是凡夫所執境故。染依他帶實有相故理爲性體等者。性謂識性。即絕言眞如云也。體謂體實。即眞諦相無別一實如也。若求作證修達至佛智境。諸佛證智不可言境故也。絕言緣起處一切相用同時圓成也。依圓絕言依他起。亦名圓成也。）
　　【章】勝鬘經說（至）性清淨心鈔曰。三擧證而成。此中有二。初擧經。二擧論。今即初也。經說自性清淨藏中文也。具文曰。自性清淨心而有染汚難可了知（云云）此經述記下曰。自性清淨藏在纒也。性雖本淨而爲客塵所染汚故。不可思議如來境界。何以故。剎那善心非煩惱所染。是無垢如故。剎那不善心亦非煩惱所染。此心與煩惱既不和合一味何得說有染心耶。心者眞實義。謂眞如也。然雖性淨爲五住地之所染也。此自性清淨心有情染淨依。二名實難了知。惟佛世尊如實知見。非除上智菩薩所餘聲聞情能測處（云云）（已上述記）又嘉祥寶窟曰。自性清淨心言亡慮絕故難可了知（云云）由此等說芳野先德釋此章曰。此文通證。不取染淨依他起性（此遣相義）唯說眞如性離諸染汚諸法中實心之本體（此證性義）（云云）（已上芳野）次第三門中章主釋曰。明體不染眞實法性名自性清淨心（云云）故知。唯眞如圓成實性即唯識實性。自體殊勝應求作證。染淨依他義不爾故遣相證性。是證離言唯識中道也。故以此文爲遣相證性唯識也。
　　【章】攝論頌言（至）如蛇智亂鈔曰。二擧論而證。攝論頌言者。無性釋論六（九丁）云如有頌言於繩謂蛇智等。今所引文此是陳那所造解擧論中由無著所造攝大乘本論意所略出頌文也。無性引之云有頌言。而今云攝論頌言也（解擧論一卷二紙半陳三藏眞諦釋。其頌文曰。於藤起蛇智。見藤則無境蛇。若見藤分已藤智如蛇智云云）今章所引新譯三藏雖訂譯文。至實理全無違。問。無著本論如何說耶。答。彼論曰。如闇中繩顯現似蛇。譬如繩上蛇非眞實。以無有故。若已了知彼義無者。蛇覺雖滅繩覺猶在。若以微細品類分析。此亦虛妄。色香味觸爲其相故。此覺爲依繩覺當滅。如是於彼似文似義六相意言伏除非實六相義時。唯識性覺猶如蛇覺亦當除遣。由圓成實自性覺故（已上無著本論）今云。此是本論之中悟入三性之文也。悟入初二性是相似觀。悟入後一性是實證觀也。於繩起蛇覺者。無著本論曰。如何悟入唯識性。謂名與義·自性·差別·假自性·差別義。如是。六種義皆無故。所取能取性現前故。一時現似種種相義而生起故。如闇中繩顯現似蛇。譬如繩上蛇非眞實。似無有故（已上本論）無性釋曰。如闇中繩顯現似蛇。由此譬喩成立通達三種自性。譬如繩上蛇非眞實。以無有故。如是似名似義意言依他起上名等六種遍計所執亦非眞實以無有故。名等六種者。一名。二義。三名自性。四名差別。五義自性。六義差別也（已上無性釋文）（袖廓攝論疏曰。於繩謂蛇智者。迷於繩境。謂是實蛇。此譬迷內意言所現法義。謂外實有文。神泰曰。疏曰。於繩上起是蛇之覺。喩依他上起有計所執覺已上二師疏文）今云。二疏所釋與今章意全無違。是繩了又無者。無著本論曰。若已了知彼義無者。蛇覺雖滅。繩覺猶在（已上本論）無性釋曰。又於此中如依繩覺捨蛇覺。如是依止唯識顯現依人起覺捨於六義遍計執覺（已上無性釋）（神廓疏曰。見繩了義無者。見繩之時了蛇義無此。譬證意言時了彼心外情有義無也文神泰疏曰。見繩了義無。喩見依他性了遍計所執也已上二疏文）今云。與此章意無違證是彼分時知如蛇智亂者。無著本論曰。若以微細品類分折。此亦虛妄色香味觸爲其相故。此覺爲依繩覺當滅。如是於彼似文似義六相意言伏除非實六相義時。唯識性覺猶如蛇覺亦當除遣。由圓成實自性覺故（已上本論）無性釋曰。如依色等細分之覺除遣繩覺。如是依止圓成實覺遣依他迷亂之覺也（文）神廓攝論疏曰。證見彼分時者。證見彼繩覺猶迷如蛇智亂故須除遣。此譬證意言智如向外執猶如是迷亂故須除遣也（云云）神泰疏曰。證見彼繩色香味觸分時。證見彼圓成實分時。知取繩之智亂如取蛇智亂。喩知取依他性智亂如取遍計所執性智亂（云云）是等所釋與今章意全無相違。
　　【章】此中所說（至）遣依他覺鈔曰。第四章主引無性釋之意解先頌意。此中所說者。承前引攝論頌起釋也。子島先德觀解此頌意曰。煗頂二位依能取識觀所取空少分悟入遍計所執（都無）中忍之位似如實智觀能取空全分悟入遍計所執（都無）是爲依依他覺遣所執覺（已上初二句解了）然今此能觀四尋思·四如實如蛇智亂故名爲迷亂覺。何故名迷。謂法執所引（帶相觀心）故相縛（有所得）未脫故。此迷亂依他覺（依他識相俗故相有別之心觀）入見道（實證細分也喩如見麻）時不現在前（繩相不現。謂見道位一切相分不現是也）即是說爲依圓成覺（無所得識性覺）遣依他覺（有所得識相覺）故中邊云。發生正性聖慧（無戲論平等平等之慧也）之時除遣如實觀（有所得觀也）又海住上人觀解此頌曰。頌文初句意依他上起所執。次句觀唯識（繩依他緣起觀）了無所執妄境也（此次句餘意及第三第四句）然而見實繩不見假繩尚是法執（現前立少物也）唯識實有執是也（如蛇智亂云唯識實有執）觀依他如幻。雖知唯識道理尚有法執（有所得執）故未證眞理（如蛇智亂於繩起執也）也（已下第四句餘意明實證衆分之相）作能取無觀遣一切執已起無分別智平等平等證圓成也。證圓成（麻）已後見依他（繩）實如幻無實繩相也。又基辨私觀解此頌意曰。今日凡夫見山河草木瓦礫堂舍屋宅道路飮食車乘等謂名·事相屬實有一物。是即蛇覺（依他上起計執）然於山河草木乃至飮食車乘等起此等色香味觸四塵隨共業所助感異熟識上共相種變見種種相差別皆是妄熏所現非實有性（體）之覺。是即起繩覺遣蛇覺。是名觀依他遣所執也。而又觀此異熟識變業果能變緣起之性如見水處即火見火處即水等。變現山處即平地變平地處是山。變林處是屋宅。變飮食處即糞穢。變糞穢處即飮食等。若爾緣起此（色）處即彼（色香味觸）緣起彼（色香味觸或有等）處即此（色空或能緣慮）同時同處非即非離。離境無識。識處即境。非境非不境。非識非不識（二十論疏下曰。不知此影像。非繩非不繩。非蛇非不蛇。遂執爲蛇。不稱影像。影像是意識變爲離言影像云云）如是觀察唯識絕言緣起衆分時自知現前立少物。以爲唯識。以爲絕言以爲緣起。如見實繩不見假繩。尚是法執。即空有相未泯。如蛇智亂。譬觀依他雖知唯識尚帶法執未稱眞理。而今觀知染依他尚是可斷泯空有能所相唯證不可言緣起性。則所謂見繩（緣起）衆分（衆相不可言處）遣於繩覺（有所得見緣起覺）是云喩見圓成遣依他覺也（見麻遣繩覺。不離麻而見繩。後得智上雖種種有差別相現不離絕言境。則亦圓成實攝也）。
　　【章】此意即顯（至）不復當情鈔曰。五章家重成前此中說等之義也。此意即顯者。示重成前文意。所遣二覺等者。子島由義燈意釋曰。依依他（繩）覺所遣所執（蛇）覺與依圓成覺（麻覺）所遣依他（繩）覺論其實體即是第六（分別俱生）第七（俱生）能遍計心（妄情）故名依他。所以者何。繩·蛇二種能緣之心染分依他。可斷法故（可斷者明來暗必去義可斷也）實蛇者所執之覺通我法二執。實繩者依他之覺。唯法執也。故今云所遣二覺皆依他起也（云云）今云遣言有二。一者除遣。謂遣染依他。如明來暗去也。二者不現遣（亦云不除遣也）謂無分別智證眞如時一切相用皆不現前。不作相分故名爲不除遣（此由解深密經子島立此二義也）又周記曰。繩蛇二種能緣心名爲二覺。是染依他可斷法故名遣也（云云）清記及義濱等同是斷此染故等者。子島曰。珠記云煗等位中伏名爲斷者。偏說依他覺所遣（蛇覺計執）之義。叡記云入見道位斷名爲斷者。偏說圓成覺所遣（繩覺）之義。由是並用此兩師義爲能契文相也（云云）基辨云。就斷此染故之言。染者染依他也（疏十末所言有漏依他也）斷者論第八所說三斷之中隨應有焉。如疏十末（三十丁）釋。有漏依他有二。一障法。如論十說障治相違名捨者。二非障法。謂所餘有漏法（有漏善三無記法熟生無記法也）劣無漏法（此亦有漏依他法攝）論十所棄捨中攝斷此者。論十云。眞無間道現在前時。障治相違（明來暗去）彼便斷滅（二障種依他法斷也）永不成就。彼種斷故。不復現行妄執滅法。所執我法不對妄情。亦說爲捨（文）疏云。實我實法自性本無。但對妄情妄似於有。今斷妄情（染依他）無境對心。假說此境亦名爲斷。由此理名捨執（文）今私曰。妄情妄緣起道理名彼種。悟虛妄起都無體用已。妄緣起心相不起。名斷染依他斷言隨有身性斷（體虛妄故自性斷也）復有離縛斷（緣彼雜彼虛妄心起。今斷是故離縛斷也）復有不生斷（妄情依他緣缺再不生。無妄情無應起妄執。此是爲不生斷也）所執實蛇等者。周記曰。如次我法二執所攝（云云）基辨私云。斷此染者。斷染依他也。芳野云。攝論頌文准證不取染分依他起性也（云云）不復當情者。不當情顯現也。
　　【章】非於依他（云云）皆互除遣鈔曰。六別釋遣相義。問。何故非皆互除遣答。依他有二。一染分依他。二淨分依他。見道已上後得智中斷染分依他非斷非障有漏（異熟無記法等）染分及以淨分無漏依他。若斷則應無後得智所緣依他故。如前已引論第十有漏依他有三種。其二種中初障法依他必除遣。後非障法依他謂有漏善種現·異熟威儀工巧三無記法種現·異熟生無記種現·劣弱無漏法種現十地間後得智所緣境。第十地竟金剛心解脫道時自棄捨。故論第十名所棄捨也。是等大圓鏡智第八識顯現時自不顯現。是不除遣。十地間後得智所緣境。今云非皆除遣。問。若爾（若云不遣依他之意也）遣相證性之義不成。不遣依他故。答。如唯識義演云。於眞觀（絕言）位雖無依他（無依他相有別）不遣其體。子島曰。無分別智證眞如時。一切相用皆不現前不作相分故名遣相。非如煩惱斷除其體（體相云云）基辨云。此釋尤妙。如前所明二種遣中第二不除遣。根本智證如時一切相用不現。不作相分狹帶逼附體相故名遣相。
　　【章】蛇由妄起（至）繩喩依他鈔曰。七釋不遣淨依他由。即明依圓二性遣證差別。謂蛇所緣由虛妄緣當情顯現。蟠體螫用却不可得（喩今日凡夫由虛妄熏飮食車乘等所緣當情顯現執實有體。推求欺本用都不可得）繩依麻生。糺體結用非無其事（喩因緣變性境色香味觸等體用非無其事）以麻喩眞理。以繩喩依他。故知依他非無亂體。依眞如理所生用故。即緣後得智所緣依他（非障有漏淨依他也）其體非無也（已上由子島釋）秋篠曰。蛇體用無者。以名爲用。又非無假用者。以功能爲用也（云云）。
　　【章】知繩麻之（至）須聖道斷。鈔曰。八本後二智相對明遣斷別重成上義也。知繩麻等者。知絕言緣起理名知繩麻（體用）麻是絕言繩是緣起。根本智證後得智知。今明後智遣斷（故云知也）本後二智證依圓二性時。二取自泯故。云後得智淨分依他變現知麻見繩故蛇情自滅乃至名遣所執。蛇不當情者。計執性相不當情顯現也。非如依他等者。非如染分依他煩惱（不善有覆無記）別起聖道（無分別智）而斷除（除遣）之也。今文既云須聖道斷。明知此云依他是淨分依他非淨分。問。實繩之覺亦是所執。何但云蛇情滅故不云繩情滅耶。答。古來有二家釋。芳野云。理實應云實蛇（計執我法）實繩（依他法執）之情自滅。然約顯故偏擧蛇也（云云）又松室云。信叡所釋不爾。既云非如依他（染依他實繩）須聖道斷。如何可言實繩自滅（云云）子島由是。今云。松室不爾。以芳野釋爲勝。謂如前頌言。證見彼分時知如蛇智亂。今文云知繩麻體用。明證見彼分時。故云蛇情自滅。文中證見繩分時繩智如蛇智自滅。准文可知也。
　　【章】故漸入眞（至）我法便息鈔曰。九漏無漏相對明其行相故者承上起下漸入眞等者明加行智悟入達蛇空者。悟入遍計所執本來都無喩達蛇空。悟繩分者。悟入一切唯識所現喩悟繩分。證眞觀位等者。明起無漏智頓入通達位。謂於四加行位修四尋思四如實觀。則能所自泯。世第一法無間引入眞見。是名證眞觀也。而俗事彰者。後得智次根本智起了依他法也。如成唯識八引厚嚴頌說。非不見眞如而能了諸行皆如幻事等雖有而非眞。由此義云照眞理而俗事彰。理事既彰等者。根本·後得二智所緣理事已彰。我法二執自然息滅。如明來暗去。謂悟證大乘緣起深妙離言正理。則悟常如圓實。故淨分依他所緣自在顯現。如是悟入深妙緣起即法性。則計所執本來都無故。自性應斷遂不顯現。故云我法便息也（息者入地已上後得智所緣二執障治相違。自性應斷。又理事並彰絕言圓緣起依故。我法是不生斷）。
　　【章】此即一重所觀體也鈔曰。明所觀體中大文第六總結五重唯識。周記曰。此即一重所觀者明出體中。有能觀所觀兩重不同。上來所明兩重之一重所觀體也。子島曰。此五重唯識攝一切法盡爲所觀。心經幽賛曰。如是所說空有·境心·用體·所王·事理五種從麁至細展轉相推唯識妙理。總攝一切也（云云取意）
　　【章】能觀唯識（至）而爲自體鈔曰。上來明所觀體已自下出體五文中第三段明能觀體。此中大分爲三文。初正明能觀體。二以位配釋。三諸門分別。初中有五。初出體擧證。二破古師三通難。四結今義。五明能觀通有無漏。又初中有二。初正出體。二擧終成今即初也。能觀唯識四字標牒。以別境慧者。是即初示今家正義。成唯識五說。云何爲慧。於所觀境簡擇爲性（云云）是故簡擇觀察得失俱非得勝解。是慧功能也。由此義以別境慧爲能觀體。今家正義也。子島曰。觀相（一切相即識想）以俗智（地前有漏善智。地上觀識相後得有分別智也）爲能觀體。若觀性（一切性即識性）以眞智爲體（能觀體地前觀識性似無漏智。地上眞智也）俱是別境慧也。（云云）
　　【章】攝大乘第（至）顛倒智故鈔曰。二擧證而成以慧爲能觀體。無性攝論六（十二紙左所擧本論之文也）爲何義故等者。無性釋曰。問入唯識所須（云云）神廓疏曰。此問意云。此唯識性既是難入。爲何義利乃於地前長時修此難行加行入於初地唯識性耶（云云）今云。神廓由無性釋。由緣總法等者。無性釋曰。緣一切法總相所顯眞如爲境。謂大乘教中所說一切法皆眞如爲性。故緣眞如即是解了一切法性。或不爾者雖經多時（多時修行）無分別智亦應不生。言出世者是無漏故（私云。地前似無漏智已上文。大乘教施設建立離言說之證）止觀智故者。由三摩呬多（此云等引）無顛倒智故（云云）子島曰。護命僧正云（法花解節記三十卷有之）問。本論云止。梵云奢摩他。此云止。爾何無性釋文云由三摩呬多（以三摩呬多梵名而釋）今案（子島案也）梵云奢摩他此云止者。諸定通名。定有三種。謂等持·等至·等引。通云止即專注義也。本論相對觀言故總云止（總指定云止也）無性釋文別爲出其定體云三摩呬多。即表三種中等引定也（云云）（已上子島）基辨私云。梵云三摩呬多。此云等引。但定非散。通有無心。爲等所引。能引等（等引）二釋如常。檢攝大乘本論之文。此文答爲何義利入初地唯識性耶之問文也。然本入初地唯識性之心依第四靜慮心（捨受心也）而起故。緣總法眞如之心是等引心非通欲界等持定心。若但云止則諸定通名在欲界。故本論中雖總作言。釋論中彰緣眞如智由第四定等引云由三摩呬多也。故能觀智但無顛倒智也。以慧爲體。由三摩呬多言非云能觀體。簡欲界散定爲依起慧非能觀體也。
　　【章】或有解言（至）而爲自性鈔曰。此下第二破他師。此中有二。初擧他師義。二今家破。今即初也。有解者未詳其人。芳野云。神廓法師也（云云）子島云。檢廓疏無此說（云云）
　　【章】此亦不然（至）現觀智故鈔曰。二今家破此亦不然者。問。亦言亦何物耶。答。右有二義。一者義寂（廣章十二卷有之）廣章改文云此不應然（云云）二者子島曰。總料簡。章中多破他師。故至此章云亦（云云）基辨私立二義云。一者彰除今家以慧爲體義餘所言義悉皆不然。亦之爲言總也。二者若如有解云。通以止觀爲體則甚難了。謂止之觀爲體歟。若爾則有太增過。又通以止與觀爲體。則有太減失。如次章文破。進退生疑故。今云亦不然。亦之爲言俱也。若取相應等下由子島意擧四失破。四失者。一太減失。二太增失。三名體不順失。四聖教相違失。初太減失者。辨諸法體有三種。一自性體。二相應體。三眷屬體也。今家言能觀以慧爲體者。是自性體也。若如有解云通取止者。三種體中何耶。若取相應體。則除色蘊以餘四蘊應云爲體。如何但取四蘊中定心所云唯取止耶。有太減失。又若兼取眷屬體。則總以五蘊爲體。而云唯取止。則亦有太減失。二太增失者。觀謂慧名。是非定名。故今家取自性體云以別境慧爲觀之體。而有人解。並亦取定云通以止爲能觀體。則望自性體其體甚增過也。三名體不順失者。既云能觀體是慧數止體是定。何云定爲能觀體耶。雖章文中不擧過數。委探率趣有此三失也。四聖教相違失者。次引無性一（五十右文）云唯識現觀智故之文。是即示聖教相違失也。論第一（五丁）取意也（今云。子島四失釋誠妙釋。我黨所不及也）問。云何有相違失耶。答。無性釋能入智云唯識現觀智。何云通止與觀耶。故有聖教相違失也。唯識者。無分別智入眞觀時。離其相見能所分別但有自體故名唯識。現觀者。現觀眞如故云現觀也（已上神廓取意）
　　【章】又云由三（至）止爲觀體釋曰。三通難。此有二。初正通難。二引證。今即初也。他師難今家云。若唯以慧爲觀體。則何故無性釋云由三摩呬多耶。今文通云。無性於無顛倒智上加由三摩呬多之言爲簡資糧位散慧唯取加行位定慧。定爲所依觀慧起故。所以何者。修尋思如實智勝唯識觀必居定中所修故也。若唯散位慧獨起時不修唯識觀耶。答。亦修之。但有推求之用。簡釋力用難專注一境故尤爲微劣。是凡夫所修唯識觀行相也。資糧之位定散間雜少勝凡位。然不如加行位居定而修（觀修也）也（已上子島取意）。
　　【章】攝論又云（至）乃至廣說鈔曰。二引以定中所起之智爲觀體證。無姓攝論六（七丁右）之本論文也四尋思者。於名義自性差別推求籌度假有實無名四尋思。推求名尋。籌度云思四如實者。從前尋思所引果相。如實遍知此名等離識乃識非有名如實智。如是皆同等者。由四尋思四如實智了達名等四種境義實不可得。是即尋思如實智行相。此文既以推求籌度至無妄倒處名四尋思四如實觀。故知以定中所起慧爲能觀體。周記曰。由尋思實智二種之觀名義相屬而不可得相屬名同（云云）今云。此釋實爾。名義屬著不可得觀是四尋思觀也。問。何故以此如是皆同不可得加行位文爲以定中所起智爲觀體之證耶。答。此文既以推求籌度至無顛倒處名四尋思四如實觀之證。所以如何者。分別瑜伽論中說此二觀云菩薩於定位觀影唯是心。故定無觀之二字說定中起智觀唯識也。以諸菩薩如是等者。明以推求釋尋思字以慧爲能觀體。諸菩薩者擧能修人如是者承上如實爲入等者明四尋思觀相。似文者能詮教。似義者所詮義。影像文義似於本質。依他文義似於心外。故名爲似。意言者能緣意識。周記曰。似文似義意言推求等者。即能所詮名爲文義。識變此二名之爲意言境。即此文義及大乘法等爲所觀境。以爲方便而能引得唯識觀也（文）推求文名等者。正明尋思觀行相。故知既云推求以慧爲能觀體也。乃至廣說者攝論文長故存略也。
　　【章】喩伽對法（至）皆慧爲體鈔曰。第四結今家義。喩伽者。論三十六（二十一紙已下）說四尋思四如實智對法者。論第十一（九紙已下）說推求爲四尋思由尋思如實了不可得名如實智。喩伽中說於諸名等或離相觀或合相觀名四尋思。又說如一切色等想事性離言說不可言說。若能如是如實了知是名事尋思。所引如實智。由此等義云皆慧爲體。是即結成今義也。
　　【章】尋思唯有（至）智通無漏鈔曰。此下第五明能觀通有無漏。此中有二。初正釋。二會違。此即初也。謂四尋思觀唯有漏。在地前故。如實智亦是無漏。通地上故。瑜伽論眞實義品說如實智正智所攝。約無漏如實觀說也。
　　【章】攝大乘云（至）非加行智鈔曰。二會違也。無性攝論六（初紙）之文也。多聞熏習所依者。所依謂依聞所熏習體及身名爲所依也。此云有漏多聞熏習種子也。攝大乘論釋是說非阿頼耶識所攝。若以此說云爾。則可言唯識觀不通有漏（周起如是）此文唯擧無漏等者下正會。意云。彼攝論文唯擧法爾無漏種子。在地前位被聞等熏功能增長假名聞熏。稱非藏識。非謂能觀皆唯無漏（已上子島）在彼位者。四加行位也名爲聞熏者。以有漏善心聞淨法界等流教法熏第八識名爲聞熏。故其實雖聞熏是有漏。今由有漏熏種本熏無漏種子自用增長。今取其邊設名聞熏。稱非藏識者。本熏無漏種子增長非阿頼耶識所關不爾四尋思等者。立理成也（已上能觀體中初正明能觀體訖）
　　【章】此雖總說（至）一因二果鈔曰。自下明能觀體三段之中。第二以位配釋。此中大分有三。初結前生後擧位別。二約因位釋。三約果位釋。今即初也。此雖總說等四句承上起下。此者指上來所說。不分二位說能觀體。故云總說也。一因二果者。秋篠曰。地上名果。地前名因。非唯佛果即名爲果（云云）又周記曰。有漏名因無漏名果。因中無漏亦名爲果。因所生故（云云）今云。此章所言如此等釋。
　　【章】因通三惠（至）非生得善鈔曰。此下第二約因位釋。此中有二。初約因位明觀體。二擧證。今即初也。因通三慧者簡果位唯修慧。唯有漏者示加行位觀體。秋篠曰。此即能入非是正入。故唯有漏（云云）此釋尤妙。以有漏善根聞熏增長本熏無漏種子世第一法無間無漏種子始方現行。故正入無漏智現行也。今論有漏觀體。是即能入也。此唯明利者簡生得善微劣。今所言三慧能觀是加行善。故云明利也。
　　 【章】故攝論云（至）道修等鈔曰。二擧證。有二箇證此是第一證也。論（無性）六（二紙左）之文也似法似義等者。周記曰。意引勝解證其自觀。餘見道等文同故來（云云）今云。此釋尤妙。說勝解行地故。是因位以慧爲能觀之證也似法似義者明所入之境界之相也。觀實無似假法義有也。意言者顯境界之體也。謂似法似義相皆意言識能觀心上所變現也。大乘法相等者明境界之因也所生起者明境從因生也。子島明此意云。即此所緣似法似義意言是華嚴等大乘法相聞熏所生起（云云）今云。聞淨法界等流教法從所熏習所生意言識上似法似義之相是從聞慧生故。能觀是以慧爲體也。勝解行地者明能入位。資糧·加行二位名勝解行地。謂於此二位觀一切法唯識相性。但隨聽聞思量生勝解印持。故生印持行解云勝解行地也。見道修道等者。周記·叡記俱云。正說勝解行地。見道修道同文擧來。（云云）
　　【章】成唯識云（至）引發眞見。鈔曰。此第二證也。論第九（四紙右）取意也。聽聞思惟等者明因能觀通三慧起尋思等者。明加行位雖有聞思專在修慧。
　　【章】果唯無漏（至）爲自體故。鈔曰。此下以位配釋中。第三約果位釋。此中有三文。初約果位明觀體。二擧證三辨根·後二智。今即初也。果唯無漏者簡因位能觀慧唯有漏。修所成慧等者。別體三慧中修慧也。通以正智等者。加行·根本·後得三智之中以根·後二智爲果位能觀體也。
　　【章】大乘等（至）如其次第。鈔曰。二擧證無性攝論六（三紙左）之文也。等言等成唯識也無性釋曰。如理通達故者。能入在見道中。如理通達此意言故（云云）治一切障故者。同釋曰。能入在修道中。由此修習對治煩惱所知障故離一切障故者。同釋曰。能入在究竟道中。最極清淨離諸障故（云云）見修無學等下章主略文配屬。
　　【章】證眞理識（至）不引教成鈔曰。三辨根·後二智。眞理識者即眞如識實性也。俗事識者淨分位他四智。心現諸法識爲主故。文多義顯者。秋篠曰。佛地論三云。緣眞義邊名無分別智。緣俗義邊名後得智。此等諸文處處非一故云文多（云云）已上明能觀體。三假之中第二以位配釋也。
　　【章】上來雖復（至）而爲自體鈔曰。自下第三段諸門分別。於此中由子島釋分橫竪科。私記曰。此中有竪有橫。竪中有四。一唯識。二唯識觀。三唯識三摩地。四正證唯識。橫中有五。一能觀所觀門。二有漏無漏門。三定散分別門。四三慧分別門。五三智分別門。竪中一一各有橫五門。基辨云。此橫竪釋誠妙哉矣。實所不及。此中竪者常途諸門分別。橫者橫通。通竪四門。各有門故。次二箇文竪科中初二門也。上來雖復辨等者結前起後復辨。今云。上來別明能所觀。然今文不云雖別辨而云復辨。以何義云復耶。答。復者重也。上來所明初所觀體後能觀體爲兩重明已。簡次總合能所觀分別云復辨也。總義說者者。總合能所觀作分別也。若總言唯識者竪初門也。通能所觀者以橫初門分別。即五門分別。子島曰。但言唯識（竪初門）境智合故通能所觀（竪初門中橫初門也）若加觀言（竪第二門）但是能觀（竪第二門中橫第二門也）諸法唯識是智之所觀。智觀唯識從境（所觀）爲名云唯識觀。此名橫論漏·無漏·定·散等皆具足也（云云）秋篠云。且所觀中眞如識性唯是無漏。此能觀智唯在定非在散。何故不分別之耶。解云。雖有餘義今約能所故且不論（云云）子島亦由此義。又周記中以此竪四門云四重聊簡從寬向狹。初唯識門通能所故爲寬。次唯識觀門此能非所故云向狹也。通有無漏者橫第二門。通散及定者橫第三門。以聞思修者橫第四門。加行根本等者橫第五門也。既竪第一唯識門爲寬。故橫五門悉具應知。所觀境中一切唯識變故。次第二唯識門橫第一能所觀中但欠所故爲狹。
　　【章】若言唯識（至）思通三智鈔曰。此竪第三門。三摩地者此云等持。中邊論疏云。平等持心專緣一境故名等持。通有無漏者。三摩地平等持心故通有無漏心。以有漏智觀唯識故。唯定非散者。問。瑜伽釋中云三摩地名通定不定。本疏及義燈中俱有此文。何故云唯定非散耶。子島答曰。但云三摩地必通定散。若加唯識言云唯識三摩地之時。唯定非散。作尋思等勝唯識觀必居定故也（云云）唯修慧非聞思者。基辨云。四加行中四如實觀。故唯修慧。四尋思觀通聞思故。今問。此唯識三摩地者。是能觀也。何故橫初門分別不云能非所耶。答。雖是亦能非所。既云三摩地故。非所顯然故今略也。又前門既擧故今此略也。問。以何所由云能非所。既云三摩地。明是定非觀。何唯云能觀耶。子島意答曰。是爲出定中唯識觀之體云唯識三摩地。非云三摩地爲能觀體也。問。以何以唯識三摩地爲狹于唯識觀耶。答。唯識觀通定散。此唯識三摩地唯定非散。彼通三慧。此唯修慧。故從寬向狹也。
　　【章】若言正證（至）得非加行鈔曰。此竪第四門。根本智證眞如後得智悟依他。名之爲證。從寬向狹。思准可知。
　　【章】此非義說（至）至下當知鈔曰。此遮難。難云。若唯識三摩地及正證唯識之時無聞思者。何故十地經說八地已上於一切法能堪能思能持。即論云。如次即是聞思修慧（云云）八地已上既有聞思。何況地前及七地以前乎。而何云唯修慧耶。今通云。唯識三摩地及正證唯識中云唯修慧此非義說。約別體三慧。十地論等說約八地已上義說三慧。於一修慧以義分三也。不爾等下立理。若義說則後二門唯識應通聞思。十地論說故者。論第十二（七紙左）說義說三慧通聞思。至下當知者。下三慧章具明。
    已上明能觀唯識已。自下第一出體中第三段明五種識之文也。
　　【章】然總遍詳（至）不過五種鈔曰。當章大段十門之中第一門有五文（如前已別）自下其五文中其第四門也。明五種唯識。此有七文。初總標。二明境唯識。三明教唯識。四明理唯識。五明行唯識。六明果唯識。七結成。此即初也。遍詳諸教等者。總攝經論散說唯識束爲五類也。子島曰。心經幽賛云。有情不知眞妄境界起惑造業受衆苦果。哀愍如是等立此五種唯識。一爲令知眞妄境說境唯識二爲合捨惑立教唯識。三同爲令捨惑立理唯識。不知大乘正教理者立邪教理起諸惑故。四爲令捨惡行業立行唯識。五爲對治苦果立果唯識也。（云云）
　　【章】一境唯識（至）皆境唯識鈔曰。二明境唯識。就所觀境說唯識故云境唯識。阿毘達摩經云等者。無性攝論四及成唯識七明悟入唯識四智之中說第一相違識相智之文也。又對法五（六紙）曰。由四種因知所緣境體非眞實。謂相違識相故。無所緣境識可得故。不由功用。應無倒故。隨三智轉故。由此道理能取體性說非眞實。三智者謂自在智·觀察智·無分別智·爲顯四因乃說頌曰。
　　鬼傍生人天。各隨其所應。等事心異故。許義非眞實。於過去事等。夢像二影中。雖所緣非實。而境相成就。若義義性成。無無分別智。此若無佛果。證得不應理。得自在菩薩。由願解力故。如欲地等成。得生者亦爾。成就簡擇者。有智得定者。思惟一切法。如義皆顯現。無分別智行。諸義皆不現。當知無有義。由此亦無識。
　　鬼傍生等者。六頌之中第一頌也。無性釋此第一頌曰。此相違者識所變現各別同一處也。餓鬼由業力江河悉成火見膿血處。魚等傍生即見舍宅遊路。人是處見有清冷水波浪湍洄。天見種種寶莊嚴。若入虛空無邊處定。即於此處唯見虛空。若以是等實有非心所變。何故一水成火等。皆是業類各變不同。故知一切境唯識所變（已上無性釋意）各隨其所應者。鬼畜人天等各各自類共中不共業現不同云隨所應等事心異故者示四境同一處有也攝大乘四釋等事言說同於一事見彼所識有差別故（已上攝論）又成唯識七云即於此處（此處二字釋等事言於言境第七聲）又玄範對法疏曰。事是處義。以四境相違因在一處故。知識外本來無境（云云）心異者。心言含二義。一集起名心。二能緣名心。今二義共得。云何二義共得。謂由業緣從頼耶識所積集種現起能緣觀所緣（相分）心。在同一事處各各緣見差異。此云心異也。許義非眞實者。靈雋（唐三藏門人）對法疏曰。既相違事（相見二分事體）同一處有故。說義非眞實（云云）子島曰。義者境也（云云）如是等文等已上經文此下章主文也。如是等者子島曰。等取對法論有五行頌。遠取一切唯識之所觀境名境唯識也（云云）但說唯識所觀等者。此七字境唯識之要也。但言簡說能觀者。今但說所觀境者云境唯識也有隨從他家講學者。來余講場發問云。此等事心異故文以梁擇攝論併讀云一境應四心。成唯識疏（七末）破是云。今（新譯意云今）言。境非定一故應言一處解（解者見等三分變現緣了究竟）成差證知唯有識（云云）舊人翻云一境。大唐譯云一處。云何爲此違耶。答。舊人未識盡識變實義漫云一境四心。畎澮相承膠執舊譯文者謂別有一境於其處四心起。今家學徒如是膠執爲非知識變現實義焉也。今詳。爲汝開演識變實義。謂境是所緣相分。離能緣見分上餘無別處現相分者。如無離鏡光處別有面影現。說離能緣無所緣離所緣無能緣故。是即說能所緣如實義也。復今由共不共變現彰等事心異如實義。按瑜伽六十六說共不共之相分爲四種。一者共中共相。二者共中之不共相。三者不共中共相。四者不共中之不共。此四種中三與四非今所用。以一與二而當開示等事心異之如實義令了知識變相。蓋諸趣業果變現中諸趣共起同一能緣所緣同一受用云共中共業感相。又諸趣中於同一共起能緣所緣處因由諸趣隨類各別共業增上一趣共同起能所緣以爲受用云共中不共相。分所言等事心異者。謂共中不共者。於鬼傍生人天四趣同一共起水之能緣（見分）所緣（相分）處。因有四趣各別業緣。鬼忽起火能（見）所（相）緣。魚龍等傍生忽起宅路能（見）所（相）緣。天起瑠璃寶莊嚴地能（見）所（相）緣。人起清冷波浪湍洄能（見）所（相）緣。入空定者忽起唯空能所緣（見相）由此道理經說等事心異。等事者彼四趣共業所感相。心異者四趣各別不共業相。我宗意謂。等事之事具能所緣。若云不具。則應非事。應不名事。一切不具能所緣者如龜毛等體自應無。無云何得名事。今不名事不可名火或水等也。又心異之心亦復應爾。必應具能所緣。若云不具。則應非心。應不名心。悉許心是能緣。此心不具所緣。則何能緣之。有面影不現。則何名鏡。由是應知。經說等事論云一處。此處之言如十二處之處釋云生長門義彰六根六境是六識之生長門。今所言處亦義章同。謂四趣共見相四趣同能所緣遊履處故。論說爲處。經約四趣共能所緣之相爲四趣各互不共（水火含瑠璃之能所緣）相遊履處說之爲事。事謂體相。無事相指何物名遊履處。若有人云鬼趣初不見水唯見猛火（乃至）入空定者初不見水唯見虛空。則如人趣初見水爲水見火爲火有何差別。爲四趣各感不共業相故於共能所緣各各不共能所緣起。說共中不共相。且如薄福鬼惡業深重由飢渴不可堪見水走往欲飮膿血滿不可飮飢渴深極縱雖膿血將飮忽爲猛火。初見水是四趣共相。欲飮見火是薄福鬼一趣不共（乃至）人趣初見水亦是四趣共相。復見清冷波浪湍洄爲可愛思。是人趣不共相。子島釋云。共變水處鬼變一猛火。傍生變一宅路。人變一水。天變一瑠璃（云云）問。若爾何故大唐三藏如舊人不云境。新翻云處耶。答。若但云境則如小乘學者恐謬云但所緣境實有一物。爲用示離能緣無所緣離所緣無能緣如實義故。翻云處不云境也。又如無性釋四說云。如餓鬼傍生及諸天人於同事見彼所識有差別（云云）今釋此文云。此中見彼者見四趣共相。所識者所了別。了別謂見相二分變現。又可。所謂所緣。識謂能緣也。有差別者四趣不共相有別也（已上基辨私釋）又無性論曰。若許外境都無實性。一切皆從內心變現衆事皆成（云云）又成唯識疏曰。菩薩之智了知此相唯是內心故。一切法亦唯心變（云云）由此等理以廣大平等心觀察。於一切有情同一共見處各自業緣種種能所緣相變現。若於此相不生固執觀察法體。非共相非不共相。是即大乘絕言緣起妙理。問。如是四趣不共相三類境中何。答。此是因緣變性境。業緣所生任運變。由此等理舊人翻云境。不盡心變實義也。
　　【章】二教唯識（至）皆教唯識鈔曰。三明教唯識。謂教示唯識名說唯識也。秋篠曰。前後諸佛說唯識教互傳彼說故名教唯識也（云云）今云。此釋尤好。通指說唯識教故也。芳野曰。如來說唯識略教未廣研覈成立道理故名教唯識。理實而說。通教·理二。有能詮所詮故（云云）今云。此釋亦好。總顯如來說唯識教故。子島云。樞要曰。成論本教釋彼說故名教唯識（云云）（今詳子島釋云。此釋未盡。樞但位就三十唯識本釋二論釋教唯識也。餘四種亦復相同。今此章所明取一切唯識唯心等如來及菩薩所說名言名教唯識。故今但以樞要釋未盡。設雖不說唯識言成唯識本教釋論。一切云教唯識也已上）今釋章文云。此章所明五種唯識。謂境之唯識名境唯識。雖不說唯識名就所觀境談唯識理云境唯識。說鬼傍生人天等文是也。二教唯識。謂如來菩薩說唯識名言開示諸佛證智不可言境云教唯識三理唯識亦復如是。謂非示但唯識名言專說示唯識中道理也。行果唯識亦准可知。由自心執著等者。此是十卷楞伽十卷文。經說言由自心執著心似外境轉。彼所見非有。是故說唯心（云云）今云。此頌中說唯心名。故教唯識文也。章主既云說唯識教者皆教唯識故。華嚴深密等者。晋譯華嚴二十六說三界唯心文。及解深密經第三分別瑜伽品說諸識所緣唯識所現等文也。等言等取瑜伽·對法·攝大乘·唯識等論。說唯識教等者。此四字爲教唯識之要也。
　　【章】三理唯識（至）皆理唯識鈔曰。四明理唯識三十頌者論第七卷文也。是諸識者三能變識及心所轉變者有護法安慧二意。廣如彼疏。分別者見分。所分別者相分也由此彼皆無者。由謂故也。由故義也。論釋上句說能取相故亦說見所取故。而其次句云由此正理。故此由言所由也。由故義也。必不可以第三轉釋也。此謂上句所明識變之正理也。彼謂我法二執。皆謂一切義法二執。無謂本來都無體用。論釋此一句意有護法·安慧義別。今由護法義解。其意云。由三能變心心所法轉變相見二分之正道理彼我法執一切本來無故。是此一句意也。故一切唯識者承上句所明識變正理結成一切唯識道理。此句意也。故者承上是諸識轉變已下正理之詞也。次長行釋既云是故。是言承上義自炳然。一切者若有爲若無爲若假若實一切諸法。唯識者彰結理唯識也。子島引樞要釋未盡如上已辨。芳野云。此文雖有能所詮。而能詮爲教所詮爲理（云云）今云。此釋尤爾。問。此理唯識文示唯識名云故一切唯識。何不云教唯識耶。答。云故一切唯識非示唯識名。以故言承上所論變正理如上已辨。示理唯識自可知已。有他家講學釋此句故之言云承上句彼皆無之三字。妄謬甚矣。違長行釋意故。又教與理雖不分離。就示唯識名邊云教唯識。就立唯識理邊云理唯識也。問。子島私記引音石釋云。立唯識有二門。一別門唯識。即識自相故等五。二總門唯識。即不離識。故一切法總名唯識也（云云）子島以此釋成教唯識。云何云示唯識名耶。答。音石二門唯識是理唯識非教唯識。故子島釋未穩（又強會約教理不相離邊。子島作此釋歟）如是成立等下結成理唯識也。成立唯識道理六字理唯識之要也。
　　【章】四行唯識（至）皆行唯識鈔曰。五明行唯識。菩薩於定等者。成唯識九引分別瑜伽論彌勒頌文。此名慈尊教授頌。頌言。菩薩於定位。觀影唯是心義想既滅除審觀唯自想如是住內心知所取非有次能取亦無後觸無所得。由本疏意。此二頌中初一句資糧位。第二句四加行煗位。第三四句頂位。即四尋思位也。次頌上二句下忍位。第三句中上忍位。即四如實觀。第四句入見道也。子島曰。此但指示。菩薩所修地前地上有漏無漏六度萬行皆是行唯識（云云）今云。此釋尤好。今章主意以唯識唯心觀行一切爲行位別名行唯識。今引此教授頌且指示例。實所餘處亦說故。若云一切行皆唯識。則理唯識。不云行位別非行唯識。四種尋思等者。等言等見修二道。此唯非云於定位頌中四尋思等。瑜伽眞實義品等所說四尋思四如實等。若子島意云頌中所說四尋思等故。云此但指示則未穩也。
　　【章】五是唯識（至）皆果唯識鈔曰。六明果唯識。此擧三證釋。初佛地經（論四十一丁左）次如來功德莊嚴經（此未度至成唯識第三所引）後成唯識論（論第十卷）諸處境識者。處謂六根處。境謂六境。識謂六識。論十八界影像。皆於中現者十八界影像皆於大圓境智中顯現也。無垢識者果上第八識證。古師依楞伽經立爲第九識非也。此是圓鏡智相應識名轉因第八得。淨無漏界者因義性義名界。解脫一切障者影大牟尼凝寂相。離障是凝寂故。此即無漏界者。此謂二轉依妙果。無漏者性淨圓明。性淨者離相應所緣二轉義。又簡二乘無學善有漏等蘊也。圓者簡一切有學無漏。明者簡二乘無學無漏。界者。論云。界是藏義。此中含容無邊希有大功德故。或是因義。能生五乘世出世間利樂事故（云云）不思議者超過言議微妙深自內證故。善常者。順益相名善無變易名常。安樂解脫身者。無惱害衆相寂靜名安樂。解脫身者離煩惱障也。大牟尼名法者。離所知障具無邊德名爲法身。論十曰。大覺世尊成就無上寂默法故名大牟尼也（云云）疏釋曰。梵云牟尼。此云寂默。法者離言法也（云云）謂無上寂默大功德法所莊嚴故亦名法身。今云名法。如是諸說下章主文結成果唯識也。
　　【章】此中所說（至）唯識皆盡鈔曰。七結成五種唯識。如文易知。
　　【章】然諸教中（至）種種異說。鈔曰。自下隨門解釋中第五段。立六門唯識明隨機異說。此中有三。初總說。二正立六門。三評六門而結。今即初也。就義隨機者。義謂義道萬差。今就此立六門故云就也。機謂機宜千品。今隨是立故云隨也。於境唯識等者。子島釋曰。依義道萬差機宜千品於一境唯識種種異說。問。五種唯識中亦有教理等。何故但於境唯識致異說耶。答。有情不了眞妄境故起惑業苦流轉生死。故佛爲令悟其境界就義隨機致種種異說。又境唯識其義寬廣通一切唯識故也（云云）今云。此釋本由論第十意誠可言妙釋也。
　　【章】或依所執（至）虛妄現故。鈔曰。二正立六門。此即第一門也。楞伽經說等者。經第十（三丁）文。子島曰。問。次前文以此楞伽文爲教唯識。今復此云於境唯識異說。前後相違如何。答。前以指說唯心爲教唯識。今以由自心執著等爲所觀境唯識。故簡云依所執以辨唯識。又境唯識寬通故。教唯識亦爲所觀境唯識也。以引華嚴深密等文亦相同也。又立境·行·果三時以教·理二攝境一（云云）今云。此等所釋尤妙。但依等二句此章主文也。
　　【章】或依有漏（至）說唯識故鈔曰。此第二門。此中就世間言說三界。是世間世間是有漏。故云依有漏也。
　　【章】或依所執（至）二執生故。鈔曰。此第三門。此所引由假說我法之文假有二種。一無體隨情假即世間我法。謂有情·命者等是世間我。實·德·業是等世間法。二有體施設假即聖教我法。謂預流·一來等是聖教我。蘊·處·界等是聖教法也。世間我法是依所執辨唯識也。由無體隨情假立故。無體者。理無故都無體用。隨情者。情有故唯虛妄起。又聖教我法是隨有爲以辨唯識。由有體（相見）施設假立故。有體者理有情無故。佛·衆生·心上有自證·相·見。是理有故。施設者隨緣現。能成熟者佛心有自證·相·見種子因緣力。則所成熟衆生心上亦有自證·相·見·種子因緣力。亦有衆生宜聞本願增上緣力故。佛妙觀察智識上宜聞得益。似我法相見分生。是爲本質。宜聞者識上亦似我法相見分生。是皆因緣增上緣力生。緣起顯現云假施設也。依識自體等下是章主文。謂由識自體起見相分。是依有爲辨唯識也。又周記意曰。依見相分生我法執。是依所執辨唯識也。今云。起見相分一句貫通上下。上依識自體句之相屬隨有爲以辨也。冠下二執生故之句。則依所執以辨也。有體與隨情言俱是見相分故。道空師考云。二執生故下一本有世間聖教說我法故之八字。今云。有八字爲正也。
　　【章】或依有情（至）有情雜染鈔曰。此第四門或依有情者。有情言有二義。一云五蘊假者。二云情識變現（如三十論疏釋）有情體是本識。故以情識變現釋經有情染淨。則五蘊假者亦在其中。故以第二釋爲正。無垢稱經者第二（八丁）之文也。
　　【章】或依一切（至）唯識所現鈔曰。此第五門或依一切等者。由中邊論以有無諸法爲一切法。深密經所說即以一切法爲識所緣。故云唯識所現。是或依一切法辨唯識也。
　　【章】或隨指事（至）辨唯識故鈔曰。此第六門或隨指事者。古來有二家釋。一者義濱法苑記曰。雖一切法唯識而唯指鬼等四道果故名爲一事。於一處涉入變故且爲一事也（云云）二者子島私記曰。此釋不爾。隨指一事辨唯識之門也。共變水處鬼變一猛火。傍生變一宅路。人變一水。天變一瑠璃。即是各各識變唯識也。故云隨指事也（云云）今云。子島爲勝。隨者隨其所應之隨也。事者境事之事也。
　　【章】如是等輩（至）具廣分別。鈔曰。第五段有三中第三評六門而結。唯第五教等者。子島私記曰。楞伽經云諸法不離心。樞要判云唯此一門具攝諸法。據不離識義邊。楞伽文義盡據依心生境邊。深密文盡（云云）今云。此釋尤妙。或束爲三等者。以五種唯識攝境·行·果三。如唯識義演云。境中攝理·教二爲三。又秋篠云。三性爲所觀境。三慧爲行。二轉依果爲果。
　　【章】第二辨名者鈔曰。當章大文第二辨名門。此中有大分爲七。初總牒。二釋識字。三釋唯字。四會違。五約六合釋。六通伏離。七結釋。今即初也。
　　【章】梵云毘若（至）者了別義鈔曰。二釋識字。此有三文。初釋識名義。二明識言表有五。三通離。此即初也。梵云毘若底等者。若順唐言。先擧用後擧體。故云唯識。今章主隨天竺語。先擧體後擧用。以識唯次第釋也。識者了別義者。由二十論疏有麁細二了別。前六識麁細了別。七·八唯細了別也。問。於了別麁細相如何。答。麁謂麁顯緣境易了。細謂不可知緣境難了。又問。如何前六識緣境麁或細耶。答。前五識任運變緣性境。無分別故難了名細。若與六同緣等流五識易了名麁。又第六識多分麁可了。定位第六現量第六識細也。無分別緣故。七·八唯細。了別自知。任運一類故。
　　【章】識自相識（至）應非唯識鈔曰。釋識字中二明識言表有五。三十論七（二十五丁）說此五法事理不離識。識自相等者。別門唯識。識自相謂心王能變自相云識自相。若不能變無所變故。謂相應謂所與能變識相應起者心所法也。識所變謂色法。識分位謂能變識所變分位假名施設不相應行。識實性者謂無爲法。是能變所變識之實性。此云別門。五法事理皆不離識者。此名總門唯識。子島釋此文曰。識實性義即是不離義也。以不離義名唯識。是以決定義名唯也今問。章文云五法理理皆不離識。音石由是五法事理別說名別門唯識。以皆不離識名總門唯識。總括五法名也。爾子島釋何故云識實性義即是不離義也。以不離義名唯識是決定義耶。五法之中前四法亦不離識。故是說不可云但以決定義爲唯識歟。若爾則以何別由前四法無簡持唯義但云以決定義名唯耶。答。此子島釋由秋篠云若以不離識不說唯則眞如非識變由何名一切唯識耶。今詳此等所釋。秋篠所云無害。子島由是釋云識實性即不離義。則有妨今章文。云五法事理皆不離識故爲不穩。復何云識實性不離識之唯言以但決定義而釋耶。今章文云五法事理皆不離識名唯識。以簡持·決定二義名爲唯也。於識實性用簡持義簡固執眞如。持與依他不離眞如故。是亦與餘四法同有簡持義。故子島釋未可也。不爾眞如等者下立理。秋篠曰若以不離識不說唯。則眞如非識變。由何名一切唯識耶（此文意也）。
　　【章】亦非唯一（至）不名如也鈔曰。釋識字中三通伏難有兩重難。初難云。依他內境其體非虛假。何言一心。豈無餘物耶。今文亦非唯一已下通此難。更無餘物者。秋篠云。眞如及無漏種子爲餘物（云云）子島破之云。眞如及無漏種以不離義名識已。何亦以餘物（眞如無漏性）云歸識耶（云云）今云。子島破妙當。心內所變境皆應云餘物故。非攝破眞等者下第二重通難也。難云。若云一切法皆歸識名唯識者何無垢稱經等云一切諸法皆如耶今此章文意通之。通意云。義濱釋此文言。且此門總立識攝。若約歸眞如門。識亦說名一切法皆如（云云）子島大此爲是。誠深妙釋。得大乘離言實意（後學勿忽俱胝和尚一指如是）。
　　【章】梵云摩呾（至）此翻爲唯鈔曰。當門大科中第三釋唯言。此有三文。初擧梵名。二擧唯三義。三取捨三義。今即初也。
　　【章】唯有三義（至）非無臣佐鈔曰。二擧唯三義三義共成識上義。一簡持義者。簡去處即持取。如明來暗去。心心所等者。等見相分以眞如等。故舊中邊頌者。眞諦釋之論上（初丁左）私記明引舊論由。識表之中者。以五法事理不離識表識言義之中此二（俗事眞理）決定。顯無實有俗事二取物。三顯勝義者。子島曰。問。若雖擧識勝理等心所。則應云識言有顯勝義。而何云唯言義耶。答。若不加唯言不可顯識勝義。今以唯言顯識勝義。故云顯勝義（云云）今云。此釋尤爾。
　　【章】今此多取簡持解唯鈔曰。三取捨三義。謂今此唯識之唯言諸教文中多分取簡持義而釋。少分用餘義也。
　　【章】識者心也（至）論稱唯識。鈔曰。當門七科中第四會違。此有三文。初以爲根本義而會。二約因果而會。三約心識無二而會。今即初也。子島作科曰。會中有三釋。一云。經云唯心。論云唯識。心識是一。二云。經由集起綵畫義。論由分別了達義。三云。經通因果總名唯心論唯在因但名唯識也（云云）今云。章意雖有如是三意。由文作科則意難了故今改作如前。由心集起等者具應言心集起爲主之根本心綵畫爲主之根本也。心集起者。成唯識五（八紙）說。第八名心集諸法種起諸法故（云云）由二十論疏集起有二。一行相集起。二種子集起。初通諸識後唯第八（云云）今云。今所言集起言含二集起。通諸八識說故。心綵畫者。華嚴經曰。心如工畫師。畫種種三陰。一切世間中無法能不造（云云）故以綵畫義名爲心也。爲主根本者。雖心所亦集起綵畫。以心集起綵畫爲主爲根本故云唯心也。又此心有分別了達之根本義邊。約此義邊論云唯識。爾唯心唯識非別體有。約爲根本義邊別經與論別立名也。
　　【章】或經義通（至）說識爲唯鈔曰。二約因果會。謂因位有集起義。果位亦有。故通二位。總云唯心也。在因位中等者。麁細了別。是因位心易了貌也。故論就因位易知貌云唯識也。
　　【章】心識名異（至）名之差別鈔曰。三辨心識無二會。現本脫心識名異四字（基辨）私以二十論疏文意補以釋之。應理有此四字故。無性攝論四（七紙）云。心識是一（云云）二十論云。等者。彼疏釋曰。謂諸經論（大小乘）所說心意·識·及了別。此之四名其體無異但名差別（云云）今云。其體無異者小乘實義。今用是釋隨轉理門。初小乘通義者。婆沙七十三（十二紙）云。心意識三聲雖有異而無差別（云云）俱舍四（十三紙左）云。心意識三名所詮義雖有異而體是一（云云）次大乘義者。瑜伽六十三（十二紙右）說。復次此中諸識皆名心意識。又成唯識五（八紙）說。如是心意識三義雖通八識而隨勝顯等（云云）（今云。說通義皆隨轉門。大乘實義由楞伽經九。頼耶名心末那名意。前六名識。瑜伽唯識等論用之爲不共說）
　　【章】識即是唯（至）依主無失。鈔曰。當門七科中第五約六合合釋。謂識體持簡持·決定·顯勝之唯業用故持業釋也。或順世尊下以依主釋。三十論疏（一末）明順世計曰。彼計唯執有實常四大生一切有情一切有情禀此而有更無餘物後死滅時遂歸四大（云云）今云。由廣百論。此外道色心共四大爲性故。今云成立境唯也及清辨等者。三十論疏一曰。然清辨計總撥法空。爲違中道強立唯境。諸心所現即是唯境。有何失也（云云）又三論宗學徒難曰。清辨宗中無說唯境之文。如何相過學徒陳妄語耶。此難如何通。答。相宗學徒通云。三論諸師不善自宗不得清辨之意云爾也。彼宗立五佛性中云因緣一法轉而爲五。故知有境也（是音石僧都釋）爲簡於彼者。若云心內境。則云唯境亦雖無害。爲簡順世清辨境唯。今以識之唯云唯識也。
　　【章】爲令捨識（至）說唯識言。鈔曰。當門七科之中第六通伏難。難文在樞要中。樞要曰。問。何故第四依勸依智不依識。此論名唯識不名唯智耶。如唯識章名中釋。今章立五段釋通此伏難。五段者。初因果相對釋。二能所相對釋。三主能對釋。四欣厭相對釋。五約歸·主釋經·論違。今即初也。爲令捨識者。識是了別。智是簡擇。若但了別無簡擇用別著事故。著事是生死之本。故令捨識。今說唯識。而依能智者。簡擇達理。是涅槃因。故今令依。
　　【章】若能觀中（至）故名唯識鈔曰。二能所相對釋。智強勝劣者。能觀謂智簡擇觀察此名爲智。故能觀中簡釋決斷用強。識但了別境無簡釋用劣。若以爲爲境等者。意言。若以能觀智爲所緣境。能觀智皆不離能緣心。今以能觀智爲所觀境。故名唯識。問。云何以能觀智亦爲所觀耶。答。見道十六心中類忍類智緣前正智。即是五智爲所觀境。又大圓鏡智現三智影。即是三智爲所緣境。此類非一也（此子島答釋。尤妙釋。秋篠未明了）
　　【章】又不離依（至）故可依智鈔曰。三主能相對釋。不離者。清素記曰。有二意。一不離識。二識是主故云唯識。今云。清記釋未痛決。意云。能觀智謂慧心所。即不離心王。以不離義攝從依主。論云唯識也。決斷從能等者。意言。智是決斷義。是故四依中從功能云依智也。
　　【章】又從欣爲（至）唯毘若底鈔曰。四欣厭相對釋。從欣爲目者。秋篠曰。智是涅槃之因以爲所欣。識是生死本故爲所厭。故從偏增得名不同（云云）今云。秋篠所釋尤爲是正。皆般若者以識性眞如爲實相般若。以心·心所·色·不相應爲眷屬般若。以此照眞俗智爲觀照般若。能詮眞俗教爲文字般若。此眞俗智所照二諦境界爲境界般若。故云皆般若也。竝唯毘若底者。因果二位俱名爲識。故今云竝。
　　【章】攝法歸無（至）一切皆般若鈔曰。五約歸主釋經論違。一切法皆如者無垢稱經所說也。餘文可知。
　　【章】是名第二辨名號也鈔曰。當門七科之中第七結釋也。
　　【章】第三離合會釋者。鈔曰。當章第三門。此中八文。初標牒。二釋此門名。三明一名類。四明二名類。五明三名類。六明四名類。七明五名類。八總結會釋。今初也。
　　【章】離者別也（至）非體異也鈔曰。二釋此門名。離者別也。等者離合之言簡非六釋離合也。秋篠曰。別者屬諸經論。同者屬此唯識。今此門中和會解釋故名會釋（云云）義濱曰。謂諸經論種種說名差別唯識差別。或合解者但是唯識（云云）（基辨云。何唯心中道等名唯是唯識耶。答。觀一法唯識所變時。依·圓同時同處具。一切名差別無不依·圓者。依他是緣起圓成是絕言。若離絕言緣起說名差別。是非大乘。故云但是唯識也）諸觀等者等一名二名等（能所眞俗等皆是觀故云諸也）。
　　【章】一名有三十一類。鈔曰。自下三擧一名類離。此中有五。初總標。二擧四類。三擧一三類。四擧十四類。五結一名類。今即初也。
　　【章】華嚴等中（至）名爲唯心鈔曰。此下二擧四類。此中六文初擧唯心。二擧中道。三擧般若波羅蜜多。四擧一乘。五評四類。六別釋一乘名通能所觀。此即初也。遮境離識者遮小乘等執離心外有實境也。
　　【章】辨中邊論（至）名爲中道鈔曰。三擧中道名。遮邊執路者。路謂心之遊履處。邊執者小乘諸法實有執及清辨學徒諸法皆空之執名邊執路。中邊者中邊疏云。中謂非邊也。道者遊履之義即眞如智之所遊處（云云）中邊論慈尊頌云。是則契中道者。疏云。謂一切法非一向空亦非一向不空。如是理趣妙契中道。亦善符順般若等經說一切法非空非有（云云）古師引寶積經雖釋中道名。今家以中邊頌釋。心經幽賛曰。無著菩薩後請慈氏說中道教雙除二執。頌曰。虛妄分別有（云云）。
　　【章】般若經中（至）波羅蜜多鈔曰。三擧般若波羅蜜多名。幽賛上曰。福智俱修（眷屬般若）有空齊照（堺界般若）尋詮會旨（文字般若）究理解生（實相般若）慧性慧資皆爲般若。能除障智證法眞理。衆德之首萬行之導。雖獨名慧攝一切法（云云）今云。唯慧非波羅蜜多。施等皆爾。如三十論九說。
　　【章】法華經中（至）名曰一乘鈔曰。四擧一乘名究竟運者。玄賛四曰。由過此外無別勝乘依理究竟最爲殊勝故說爲一（云云）子島曰。究竟者一義。運者乘義（云云）問。何故究竟義名一耶。答。玄賛四曰。一有三義。一簡別故名一。謂昔日說二今時說一。故知所詮理極一而爲實。能詮之教二即稱攝。無別二理以爲極也。二破別故名一。謂二乘不知二爲方便執二乘果以爲眞極。今說二涅槃但爲化城。說二菩提但是羊鹿權教所設。非是所得證菩提涅槃眞勝極也。破彼（二乘者）情執有二果極故說爲一（乃至）廣說。三會別故名一。謂教·理·行·果皆有根本及以方便。會漸悟者先二乘中所修成得教理行果爲大方便。依是本論初地已上離分段死。見道已前教·理·行·果爲不退地之根本因等（云云）問。何故乘義名運耶。答。玄賛云。乘是運載義。運載行者。自運運他至於彼岸。皆名爲乘（云云）問。因行能自運至果可名乘。佛果自運息應非是乘體。答。有五義。一者運載以名乘。因中通二運。廣至果廣他運。由是亦名乘。二（廣如玄賛）三者二乘唯自運小尚得乘名。況佛廣運他。何理非乘攝。四者因中理智能雙運二用勝故得名乘。果中理智因修成。因乘種類亦乘攝。五者因中二運常增進作用現勝得名乘。果中自運窮未來際令他增進得乘稱。（云云）

大乘法苑義林章師子頻伸抄七（尾）

    安永第五仲春黑月盡日於平安城五條新善光寺內雲林庵以愚見解說之次。草草不憚拙智任義解生書記之了。
　　囘向無上大莊囘向四恩法界海傳法相宗末學沙門基辨（大同房生五十九歲）同第十巳年仲春於東都淺草安部川町延命院爲三子講法苑章之砌校正了。
　　天明六年午十月二十三日於南都興福寺妙光院再校了。爲來未年於平安城京極善長寺設講筵用意也。基辨（六十九歲）
　　寬政第二歲次庚戌九月上旬飛鳥御殿御門主御所望故講演斯章。講演隙隨觀解義訂正之畢。
　　囘向無上大菩提囘向四恩法界海藥師寺三松院釋基辨（生年七十三歲）
大乘法苑義林章師子吼鈔卷第八（唯識章之餘）

　　    南都西京藥師寺傳法相
              大乘法門基辨撰


　　【章】此之四名（至）得名唯俗鈔曰。擧四類八文之中五評四類。四名一一各別釋通能所觀及眞俗。如子島私記具辨。今略辨者。初唯心之名通能所觀及眞俗境觀。謂八識心心所總名心故。心是能緣故名能觀。八識後三分互相緣故（第三四分爲量果時爲能所量第三爲能量第二所量）亦成所緣境。亦他心智所緣爲通所觀。此八識心心所若無漏成眞諦（無別）境觀。若有漏成俗諦（有別）境觀也（如上所明約依他唯心而釋。若約識性唯心釋則通能所觀眞俗。能所觀等皆是絕言境界非即非離。若約集起釋則能所觀等皆是集起故）二中道之名通能觀所觀等者。謂聖者能觀之智所觀之境皆離邊執故。皆是名中道。通眞俗諦准唯心絕言相自可知已。三般若之名通能所觀等者。謂般若者智也。故是能觀。他智以能觀智爲所緣故亦通所觀。通眞俗諦准上可知。清素記曰。般若簡擇性。何有能所觀別耶。答。般若有五種。觀照等能。文字等所。故皆得有（云云）子島曰。觀照般若正是智體。此亦通所觀。所謂如妙觀察智之大圓鏡智所緣也。四一乘之名通能所觀等者。謂約一乘有因·果·理·智。智是能觀。理即所觀。通眞（無漏心緣加根後三智）俗（有漏心緣加根後三智也）諦准前可知（已上子島）若言證者等者。簡觀行言證也。此古來有兩釋異。一者義濱記曰。入觀時名爲證者。爾時後得唯證俗（淨依他）故（云云）二者清素記曰。若依觀行。後得亦能變影觀眞。若依證說。本（根本智）知眞非俗後證俗非眞。用各別故（云云）二釋之中子島以後說爲勝也。
　　【章】法華有說（至）不與乘名鈔曰。擧四類六文之中別釋一乘名通能所觀。此中有三。初擧古說。二章主破立義。三結一乘名通因乘。今即初也。法華有說者。問。何人說云有說耶。答。古來有多說。按嘉祥法華玄論一曰。昔在會稽撰擇法華宗旨凡有十三家。今略明。世盛行有其三說。第一說者以萬善因爲一乘（法華玄六以此說云莊嚴運法師說）第二說者以佛果智爲一乘（今章所云有說是。護命僧正解節記曰。此有說者光宅寺法雲法師說。光宅法華疏云。三車但是果非因。即果地究竟盡無生二智爲大車體云云。門外三車云果也。又傳說。靈範師說。有法華疏五卷云云。已上解節記文）第三說者通因果爲一乘（已上法華玄論三說也）（子島曰。古來釋此有說人作多說中。或傳說云。嘉祥吉藏法師也。而引義疏五成云云。子島評是爲不是。何不是。謂是嘉祥所破也。法華玄第六擧光宅·莊嚴運法師二說已破曰。大車互執云因或果文義共傷。今當具說。若言大車但是果。則下何得云乘是寶車眞至道場耶。是一不可也。更有十一不可。又莊嚴義亦不爾。若云大車但是因。則下合中何因緣故擧果德合耶云云是故此章云有說者非指吉藏法師。此師既云。萬行爲因車萬德爲果車也。故知此云有說者光宅法雲法師也已上子島）但說三車等者。古師擧由果智由。今云門外。外之言是果也。宅中出者之出者言是因行也。衣裓机案及門者。法華經二所說也。玄賛五曰。裓音說文從衣戒聲。宗廟奏戒樂樂衣也。玉篇裓古來反音戒也。今傳釋云。裓孤得反。音克。衣襟也。不知所說。然今女人衣有前裓。可當衣襟。天仙之衣應是彼類。案即是几也（云云）及所者。從宅內欲出諸子者凡三也。一衣裓。二机案。三門也。經（譬喩品）云。舍利弗。是長者作是思惟。我身手有力。當以衣裓若以机案從舍出之（云云）賛五曰。身有力者。謂二眞智。佛以智爲體故。手有力者。謂六神通。外作用故。佛作此思惟。我悉具足此二勝德。二乘種姓衆生雖無修行大乘求出宅意（乃至）中根獨覺不能行一乘因。不假佛神力。但應藉佛智慧之用。如彼中子不能從門不假人手。但授机案令其自昇從舍與出。又下根聲聞不能行大乘之因亦不能因佛智慧力。廣與之神通。如彼小子不能從門不能昇案但以衣裓裹之而出（云云）此即經說衣裓机案之意也。三門者經（同品）曰。復更思惟。是舍唯有一門而復狹小。諸子幼稚未有所識戀著戲處。或當墮落爲火所燒。口而告之言。汝等所可玩好三車今在門外可以遊戲（已上經文）（云云）賛五曰。三乘之教合名爲門。理出教之外。故名門外。又此門者三乘因行。果出因中。故云門外。此中定取分別種智以爲車體（云云）今此有說意。謂乘名但在車。然車在門外非在宅內。門外是果也。故一乘名在果智。於宅內有者衣裓机案及門。此之非車非乘。在宅內故是因。因無車故。因行非乘。但在果智也。故云不與乘名也。
　　【章】理亦不然（至）大乘故說鈔曰。二章主破立自義。章主意釋衣裓机案文云。望可用之功能可云二乘之因行。然而但思惟不用。故爲思大乘果化之喩（已上章主意）古師以衣裓机案爲二乘因行之喩。章主爲思大乘果化之喩。此破意付但云以果智爲一乘體。今家正義以因·果理·智爲一乘體。非破衣裓等之義也（云云）周記曰。古人意說。宅外之者名之爲果。衣裓及門並爲因。衣裓几案二乘因行。若正解。三車亦是因行。若爾何故說在於門外。答。以教爲門。或出分段故言門外（云云）今云。若以所證理爲一乘。則以教爲門也。所證理是言教外故。此理一乘有二。一以見道所證理爲一乘。則約因名一乘。二以佛位所證理爲一乘。則就果名一乘。若無能證智則不可有所證理。故智與理同一處所不可分離。故見道已上以果智爲一乘。佛位亦爾。故今家義以因·果理·智爲一乘。故云通能所觀也。章主如是成立自義。故破古說云理亦不然也。聲聞緣覺等下明古說不然由。聲聞者下根。緣覺者中根。不退菩薩者由玄賛五有二一者初地已上。名不退地。離分段死故。故名不退。以名乘一乘。楞伽·勝鬘等由是初地已上名三種意生身也二者頓悟者。大乘因行從初發心雖亦是車。今取八地已去不退因行。七地已前猶有分段故。二義之中今取前解名不退。今此經多分約漸悟故（總料簡中判此經少分頓多分漸）乘此寶庫者。玄賛曰。三種意生身。乘此無漏寶一乘故直至道場佛之位矣。菩提·涅槃蘊生道處名爲道場。或乘種智之因乘故至佛位中大般涅槃之道場也。或至佛果眞如道場。此乃因乘方至果乘。由是上來總說教理行果俱是乘體（云云）問。何云乘種智之因乘耶。答。玄賛五曰。佛果牛車以四智中一切種智爲性。即後得智。因車以妙觀平等二智中種智爲體。雖五智慧皆是一乘。今此但取菩提相中種智爲體。無分別智導此種智牛非正車體。如表無表雖俱是戒。從僧受時及後持時唯說無表。表戒一念更不相續。作白四羯磨和合得故。從僧乞時已得表故。表雖是本唯取無表名持犯戒。此車亦爾。前一大事雖取理·智本智·後智總爲一乘。今者（譬喩品）唯取後智名車。本智名牛。不說於理以爲車體。後化城中以眞對化。乃說假擇滅以爲化城。說大涅槃眞如妙理而爲寶處。各據一義。名爲一乘（云云）問。何故白牛體爲本智耶。答。玄賛五曰。白牛體即根本無分別智。導引種智車如牛引車故。白者衆以之本。如白蓮華表經諸乘本故。萬德主故（云云）今云。以七寶嚴飾車喩一切種智具足圓滿也。賛五曰。喩佛種智體高三界用廣十方。照化俱能遍法界故（云云）基辨曰。今問。以無分別智爲牛體。有何所由耶。今答曰。凡果位無分別智爲體也。如·智冥合平等平等無戲論無所得大牟尼境一切相用不現在前。於此邊言。則火宅與寶嚴飾宅內門外大白小黑一切差別不現凝寂。唯於後得種智顯現說七寶嚴飾高三界用廣十方而已。今釋法華所說故云無分別智導此種智牛非正車體。若以護法宗說因位所熏習識所變現即絕言緣起境言。則如宅內所許牛車則出門外所給亦牛。前牛與後見牛二牛何別。大白小黑是相有別後得智相。宅門許牛出門亦見牛。教衆生眞性絕言與果位所證絕言眞淨法界無二平等是如何別。我宗以因位境絕言緣起示佛位亦同一絕言境界。不論火宅寶嚴飾等差別。示本來自性清淨涅槃凡聖共有等同一相故。但說三車不以四衢別授大白牛車爲第四說有四車。勝鬘經乃以眞理爲一乘。不說佛智一乘攝入二乘。從涅槃界流出一切俱盡無餘。世親菩薩既由契經說三界唯心教理安立大乘三界唯識宗教。護法論師由此宗教立可言中道宗慈恩唯識法師備受三藏指麾以心佛及衆生此三無差別之文成立染淨諸法唯識。一切依他緣起皆是絕言境界。此三無差道理以何容疑。是故我宗由理一乘說無上乘。非由智一乘說大乘理。我黨學者會達此別莫猥生是非見論教門別也（上來所云元興寺護命所傳也）直至道場者眞謂不退義也。道場者。道謂智也。場謂智之所依處即清淨法界也。二轉妙果云道場。故通因位者結今義。既云乘此又云直至。非因位則何有此語耶。此乃因乘至果乘。豈唯果智云乘耶。故知一乘名通因位也。勝鬘經中之下擧餘經證立乘名通加行位故可云因乘之義六法者。勝鬘經曰。一正法住（大乘住者即正法性）二正法滅（大乘滅者即正法滅）三波羅提木叉。四毘尼。五出家。六受具足（已上經）釋此住滅古來有二家。初者嘉祥意。經寶窟曰。今正論教法住滅。於教法中通論三藏住滅。若別論辨戒律住滅。以戒律正是出家人所行故。如云戒律是佛法壽命。戒律住故佛法住。戒律滅故佛法滅（云云）（已上寶窟）二者章主意。無垢稱賛曰。經·論二藏善益名住。除障名滅。戒中略本名波羅提木叉廣律本名毘尼。如是三藏所學之法。能學之人名出家名受具足（云云）今云。章主明由。能學小乘所學三藏之法爲學大乘之順助。云皆爲大乘故說。無垢稱疏云。能學之人名出家受具足（周云。沙彌云出家大僧云受具足云云）二乘人法合成六處。既言皆爲大乘故說。故知小乘爲成大因（云云）今章主意但由此經意作釋住滅。能學小乘經論善順益助大乘名大乘住。又能學小乘經論除障助大乘除障名大乘滅。故云爲大乘說。又嘉祥意。由雜心及毘尼母論說以戒律釋住滅也。又勝鬘經述記（基法師說門人義令述）上曰。此六法中三義所攝依四法迹。謂無貪·無瞋爲戒學迹。正念定學迹。正定慧學迹。戒學但是滅儀不能斷惑。唯有定慧方能滅除。今此文中依斷惑次第先定慧後說戒學。以定慧二能斷惑修善故名住名滅。住故善法得生。滅故諸惑皆盡也。前四名所受教法。後二名能受者行法。前四中前二經法後二律法。又六法中爲三對。初二住滅相當。中二廣略相當。始終相當。若此六法趣聲聞果。即是小乘家近方便（已上述記）今云。若由此述記意。則一正法住者。心安住名住。是配定故即修善也。二正法滅者。慧滅障名滅。是配慧故即斷惑也（大乘住者。小乘定學修善即大乘心住。是名正法住。又大乘滅者小乘慧學斷惑即大乘障滅。是名正法滅也）三波羅提木叉。四毘尼（述記云。波羅提木叉者名爲解脫略本也。毘尼者名爲調伏廣本也云云）經曰。波羅提木叉·毘尼此二法者義一名異（云云）毘尼者即大乘學（述記云。明與大乘爲方便畢竟歸本也云云）何以故。以依佛出家而受具足。故說大乘威儀戒是毘尼是出家是受具足（已上經文）今云。菩薩地說。聲聞地所說戒菩薩地尸羅莊嚴也（云云）此即今經大乘威儀戒是毘尼義也。毘尼者毘奈耶。此云調伏。意在調伏六根寶窟曰。毘尼者此云滅。謂滅現在身口七非離過爲稱（云云）五出家。六受具足者。寶窟曰。小乘中受十戒爲出家。受大戒爲具足。大乘發菩提心爲出家。受菩薩戒爲具足。又淨名曰。發菩提心是則出家。是則具足（云云）今云。寶窟所言此是以經意釋律也。非純律意也。若由論意釋律。則如瑜伽說。出家菩薩其形居律儀應如聲聞乘。景師釋曰。出家菩薩沙彌事足（云云）故由瑜伽釋。則小乘出家及受具足大乘尸羅莊嚴。圓測云。除不共菩薩者。其餘聲聞律儀皆出家菩薩律儀也（云云）故今經云六法爲大乘說。由如是等說釋應知小乘戒律大乘學之順助也。
　　【章】故通加行（至）當具顯示鈔曰。三結一乘名通因乘。子島曰。二乘人法合云六法。既言爲大乘故說。明知小乘之所學法能學人皆大乘之因。此六法有運載小乘人入大乘功德故得乘名。故知乘名亦通加行。加行者方便之異名也（云云）今云加行者因行。故六法此因行即爲大乘。應知一乘名通因乘。至乘章等者。諸乘章曰。總言之。教理行果總名爲乘。教一·乘者謂詮順大乘三藏教法。故攝論曰。阿毘達磨大乘經等。此正本教大乘。又法華經曰。此九部法入大乘爲本（云云）又勝鬘經曰。正法住正法滅等（云云）已上辨四類能所觀已。
　　【章】勝鬘經中（至）名一實諦鈔曰。自下明一名類有五中第三擧十三類名。此有十四。初擧第一類。此下至第六類皆勝鬘所說。今釋名一實諦之名。彼經文曰。四諦之中三諦是無常一是常。何以故。三諦入有爲相。入有爲相者是無常。無常者是虛妄法。虛妄法者非諦非常非依。是故苦諦·集諦·道諦非第一義諦非常非依。一若滅諦離有爲相。離有爲相者是常。常者非虛妄法。非虛妄法者是諦是常是依。是故滅諦是第一義不思議（云云）述記曰。今合二諦作文。故總名虛妄。據實道諦虛而非妄也（云云）又曰。今一諦者。一謂眞理更無差別名爲一也。諦者實也。有即言有。無即言無。今非此義。唯實名諦（云云）清素記曰。遮餘遍計依他虛妄且說眞如名一實諦。理實依他亦得名諦（云云）（勝鬘述記云道諦虛非妄。即依他亦名諦之義也）寶窟曰。言一諦者。四諦之中唯取一滅諦故名一（此以菩薩乘滅諦釋。謂滅諦即第一義諦也。）此一非虛妄變異故名爲諦（云云）（即勝鬘述記所云一謂眞理更無差別之義也。任經文釋）
　　【章】顯法根本亦名一依鈔曰。此第二類釋勝鬘所說一依名。經文曰。世尊此四依者是世間法。世尊一依者一切依上出世間上上第一義依。所謂滅諦也（云云）述記曰。世尊此四依等者。此明安立諦。世尊一依者。此明非安立諦。謂滅諦更無差別名一。諸法之止依處名依。於一切依中此最上上第一義依不可思議也（云云）。
　　【章】由空爲證（至）亦名爲空。鈔曰。此第三類明勝鬘所說空智。經文曰。世尊如來藏智是如來空智（云云）述記釋曰。古來相傳以實空爲如來藏者非也。此是清辨等宗。然梵本有二名。一若若多名爲空。空者無也。二瞬若多名云空性。空者有也。今言空者從空所顯理故名空。據體有也。此明如來智。故不被覆（云云）今云。此章文有二空。曰空爲證者空言遮空即若若多也。謂由二空爲門爲證眞理也。又是空性者。由二空爲門顯已之空性。即瞬若多也。亦名爲空者。亦之言非空性眞如。
　　【章】章異出纒（云云）名如來藏。鈔曰。此第四類明同經說如來藏。今釋此名文爲三段。初釋經說如來藏。二釋佛性論所說如來藏。三准今章文釋。初釋經說者。勝鬘經說此有二種。一者空如來藏。二者不空如來藏。說空如來藏名總有三意。一者煩惱名空如來藏。經曰一切煩惱藏（云云）玄賛釋云。煩惱者有漏。虛妄不實能覆眞如名（體）空（無）如來（眞如能）藏（云云）述記曰。空如來藏金剛心斷（云云）子島釋云。空者虛無義。如來者眞如也。藏者隱覆義也。二者有漏第八識名空如來藏。楞伽經曰。阿梨耶識名空如來藏（云云）三者不空如來藏出纒之時名法身亦名空如來藏。玄賛三曰。藏覆隱因性義故。在煩惱纒裹之位名如來藏。出煩惱時名法身。即此法身因空所顯空本性故亦名空如來藏（云云）第二不空如來藏者。此有二說。一涅槃無漏。體是無爲非虛妄法。由延善緣斷諸煩惱。漸次智起方便顯證名爲涅槃。體性非空。因空所顯空之性故煩惱覆位名不空如來藏。勝鬘經曰。不離不脫不斷不異不思議如來藏（云云）二法爾無漏種子名不空如來藏。楞伽經曰。具足熏習無漏法故名不空如來藏（云云）已上釋經所說如來藏意第二釋佛性論所說如來藏者。佛性論第二如來藏品三說。如來藏義有三種。一所攝藏。二隱覆藏。三能攝藏。初所攝藏義者一切衆生名如來藏。約所攝藏之名。由此果能攝藏一切衆生故。如來能攝也。藏是所攝也。一切衆生悉在如來智內故名爲藏也。以如如智稱如如境故。一切衆生決無有。二隱覆藏。謂如來隱而不現。如此章引勝鬘經等說。三能攝藏。謂過恒沙萬德也。此萬德住因時攝之已盡故也（云云）今云。此中章經但就隱覆義釋明經所說故。此明論所說竟。第三准今文釋者。此有二家別。初周記及清記曰。出纒名法身。顯異出纒故名爲藏（云云）此任經說作釋。以隱覆義釋藏言也。二濱記曰。彰異出纒者眞如。在因位中云故云異出纒也。攝佛德者。眞如佛實性故云攝佛德也。佛從中出者。佛在因位從眞如出故爲佛從中也（云云）此中雖云攝佛德非佛性論說攝之言。亦是隱覆義也。
　　【章】明體不染（至）性清淨心。鈔曰。此第五類。明自性清淨心名。勝鬘經說自性清淨如來藏。又名自性清淨心。述記下曰。有四藏。一法界藏。通非情故。二法身藏。唯情所收故。三出世間藏。出纒也。四清淨藏。在纒也。謂性雖本淨而爲客塵所染。故剎那善心者無垢如也。剎那不善心者有垢如也。即此二心性非煩惱故。心者眞實義謂眞如也（云云）子島曰。眞如諸法自性煩惱不所染。故名自性清淨。以眞實義名心也。（云云）
　　【章】功德自體亦名法身鈔曰。此第六類。釋法身之名。勝鬘經說。世尊如來無有限齊時住（云云）述記曰。第一明法身也。眞體凝然無有限齊遍周法界無處不在。何語限齊（云云）寶窟曰。以一切佛法成就故名爲法身（云云）今云。由勝鬘經說說法身·受用身·變化身三中第一法身。成唯識及佛地論所說自性身。即出纒眞如名法身也。無量無邊力無畏等大功德法所依止故名爲法身。子島曰。非大牟尼名法之法身（云云）大牟尼名法之法身具自性·受用·變化三身故。
　　【章】無垢稱經（至）不二法門鈔曰。此第七類。明不二法門之名。經第四不二品之說也。不二法門之體謂眞如理也。無垢賛釋曰。今顯無相眞如理唯是一。恐執聞一定一不說於一。但遮妄異故言不二。不二之理可軌可推故名法。此通生無漏智解。立以門名。據實眞如非二非不二非法非非法非門非非門。遮二故強名不二。遮非法故名法。遮非門。故名門（云云）今此章文云有差別者。同賛釋曰。二者差別之義也。二與非二共名二。一三四等名非二故（云云）又云。或三十一菩薩以分別執爲二無分別理名不二。智會此理名入不二。文殊以言說爲二離言法性名不二智達此理名入不二。無垢稱以假智·言說俱名爲二諸法眞如爲不二正智眞證名入不二。故成名別（云云）今云。遮理有差別者。理謂眞如。差別者假智·言說等二差別。如是二差別於眞如理不稱法體。故今遮此強名不二法門也。
　　【章】大慧經中（至）不生不滅鈔曰。此第八類。釋不生不滅之名。四卷楞伽第四（三丁右）之文也。護命記曰。楞伽經名大慧經。經曰。又世尊說。不生不滅是如來異名。乃至廣說。佛告大慧。我說。一切法不生不滅。有無品不現（云云）子島曰。有無品不現者。有謂起也。無者盡也。無起盡故云有無品不現也（基辨云。有無不現者。非有非空中道。與三論宗八不中道相同）
　　【章】涅槃經中（至）多名凡性鈔曰。此第九類釋凡性之名也。涅槃經者。第七如來性品·二十五高貴德王品·二十六·二十七·八師子吼品·三十五·六迦葉品說佛性。其餘處處不遑枚擧。彰法身因者。二諦章曰。在因名佛性。意曰。性者因也。慧日論曰。眞如爲應得因。菩提心爲加行因。慧日論立三佛性。一理佛性。在纒眞如是佛果所證眞淨法界之因。故名理佛性。二行佛性。六度萬行成佛果菩提四智之因。故名行佛性。三隱密佛性。貪嗔等是所斷法生能斷智。如糞爲火因。莊嚴論說。婬欲即是道等也（云云）由如是說法身言若云大牟尼名法之法身。則理佛性是因也。若自性法身云法身。則理·行二佛性也（樞要·玄賛但說此二也）受用·變化平等所依眞淨法界名自性法身故也。又佛性論二立三佛性。一住自性佛性。二引出佛性。三至得果佛性（云云）今云。住自性佛性即理佛性也。論說凡夫位故。又引出佛性者是行佛性也。發心已上有學位也。又至得果佛性亦行佛性。無學果位故也。
　　【章】楞伽經中（至）名不思議鈔曰。此第十類。釋不思議之名。十卷經第二之文·成唯識十釋頌不思議云。超過尋思言議道故（云云）與今相同。
　　【章】瑜伽等中（至）名非安立鈔曰。此第十一類。釋非安立之名。伽六十四（五丁）說也。六十四曰。云何非安立眞實。謂諸法眞如圓成實自性聖智所行聖智境界聖智所緣（云云）施設者安立也。不可者非也。合非安立也。六十四說非安立非說對安立非安立名也。
　　【章】攝大乘等（至）名圓成實。鈔曰。此第十二類。釋圓成實名。無性攝論四（十九丁）說也。成唯識說圓成實云。圓成實顯此遍常體非虛謬。今此章文云等者等成唯識也。
　　【章】對法論等（至）名曰眞如鈔曰。此第十三類。釋眞如之名等言等取成唯識。對法第二之文也。非妄倒者成唯識二云。理非妄倒故曰眞如也。對法第二以無變異無改轉無我釋眞如名也。
　　【章】此十三類（至）非更無也鈔曰。擧十三類。十四文中第十四評十三類。唯所觀理等者。問。能觀智是應唯識。何故唯所觀理云唯識耶。答。若約根本智。則如與智冥合平等平等。故所觀與能觀同一處所不可分離。故是唯所觀理亦唯識境智差別之名。若約後得智。則所觀理即眞智境。境是相分。能緣心上所現相故。所觀理亦名唯識應理（恐文繁廣下結略）。
　　【章】謂法界法（至）般若廣釋。鈔曰。擧一名類中第四擧十四類彰非更無。此十四類中法住名在法華方便品。無我及勝義在中邊論。其餘十一名在大般若經二百九十六（六丁右）如是十四名眞如唯識性之異名也法界者。中邊論曰。由聖法因義說爲法界。以一切聖法緣此生故。此中界者即是因義（云云）此約唯聖法。其實一切凡聖法皆悉唯識變唯識識性。故云法界法性者。成唯識疏曰。性體義也。一切法體。故名法性（云云）不虛妄性者。同疏曰。湛然離倒名不虛妄（云云）不變異性者。對法論曰。謂一切時無我實性無改轉故說無變異（云云）平等性者。理趣分疏曰。遍諸法故名平等性（云云）離生性者。同疏曰。離生滅故名離生性（云云）法定者。秋篠釋曰。諸法之中其性定有（其性者唯識眞如也）故名法定（云云）法住者。玄賛曰。眞如住在諸法之中體性常有名爲法住（云云）法位者。同賛曰。法有染淨。離染得淨分位顯之名爲法位（云云）眞際者。中邊論曰。由無倒義說爲實際。非諸顛倒依緣事故（云云）（子島云。眞與實同也）虛空界者。對法論曰。虛空者謂無色。性容受一切所作業故（云云）無我者。唯識疏九末曰。性離二我名無我（云云）勝義者。中邊曰。由聖智境義說爲勝義（云云）不思議界者。秋篠釋曰。名言路絕尋思息故名不思議（云云）如大般若廣釋者。此十四名中十一名大般若說。餘三名雖餘處說今從多分云如大般若等也。問。此十四名能·所觀中何耶。答。唯所觀境。如前可知。若云法界智法性智等則能觀也。
　　【章】合前三十一單名鈔曰。擧單名中第七結一名類也。已上一名類已。
　　【章】二名有四鈔曰。當門八文大段第四擧二名類。此中有七初標。二標安非安之名擧瑜伽以勝鬘例。三擧勝義世俗之二名。四擧名事二法。五評所擧三名。六擧二無我之名。七評此名。今即初也。
　　【章】瑜伽論中（至）無作四聖諦鈔曰。二標安非安擧瑜伽以勝鬘例。瑜伽六十四文也。施設者安立也。非施設者非安立也。伽六十四說。安立眞實·非安立眞實（云云）安立謂四聖諦非安立謂諸法眞實。淺深異故者。由成唯識第九說。安立諦二乘所觀。今名爲淺。非安立諦菩薩所觀。故今爲深。今謂。安立是施設門名淺。非安立者謂離言門指法體名深也。即勝鬘經等。以勝鬘例。問。瑜伽安非安四諦（安立）及一眞法界（非安立）勝鬘有作無作俱是四諦。無作與非安立體義既殊。而何爲同云即耶。答。子島云。勝鬘所說無作四諦名非安立有二義。謂一微隱難知非麁淺境名非安立。此義與瑜伽非安立異也。二或隨觀察二空眞如不作別觀名非安立。此義與瑜伽非安立同也。今章家依後義相攝也（云云）又法華攝釋會曰。非安立名通於二義。一唯廢詮。與無作別。即瑜伽論非安立諦唯一也。二言非者即是無義。安立是作。名字有別義體無差。經云非安立故。即無作也（云云）基辨云。按勝鬘述記云。無作者。作謂生。有生有滅。故有生滅四諦云有作四諦。無生滅云無作。又經有作云有量。無作云無量。有量是有邊際。無量是無邊際。無邊際無生滅四諦即是廢詮。非安立四諦。何故四諦云無邊際無生滅耶。謂苦諦是全體集諦。離因無果。故其苦集全體本來無是滅諦。證滅無道。病息藥亡。故四諦但是滅名無邊際無生無滅。本來大牟尼故。可謂廢詮。故攝釋初義云唯廢與無作義別未穩。若由攝釋初義。此章即言意未彰也。絕待非安立即廢詮。前明伽文非安立也。
又與安立相待非安立即經所說無作也（爲言）然今意云瑜伽安非安即勝鬘有作無作故。不可云經與論意別也。故攝釋意未穩。
　　【章】涅槃經中（至）世俗二諦鈔曰。擧眞俗二諦名。北本十三聖行品之說。如二諦等具釋。
　　【章】顯揚論中（至）名事二法。鈔曰。四擧名事二法。彼論十二（五丁右）說五相中。第一所詮相第二能詮相。此爲名事。所詮者相等五法。能詮者於其五法所發言說爲能詮相。即名事二法也。秋篠曰。四尋思中說此二法名名尋思事尋思。故云能詮所詮名名事二法。（云云）
　　【章】此之三名（至）初中後智鈔曰。五評所擧三名。通能所觀者。若眞智能觀是非安立及勝義也。若俗智能觀是安立世俗也。所觀准之可知。問。安非安及勝義世俗二名通能所觀應爾顯揚所說能詮所詮如何通能所觀耶。答。若能觀能所詮智是能觀。若其智境是所觀。亦眞亦俗者。若非安立眞俗共非安立。說俗不自俗待眞而俗眞不自眞等俗而眞。故安立眞俗共安立自可知。若涅槃經所說勝義亦眞亦俗。後三俗前三眞故。世俗亦准自知。前三眞即後三俗故。若顯揚論所說能詮亦眞亦俗名言能詮。所詮可知。初中後智者。如次加行·根本·後得三能觀智。此中加行智若四尋思觀安立能觀也。若四如實觀是非安立能觀。故加行智有勝義世俗。即眞（非安）與俗（安）名事二法但就加後智立名事二法也。根本智泯能所故無能所詮。
　　【章】攝大乘等（至）法二無我鈔曰。六擧生法二無我。無性攝論八（十二丁）之文本論頌曰。諸菩薩所緣不可言法性。是無分別智無我性眞如（云云）世親釋云。不可言法性者。謂由遍計所執自性。一切諸法皆不可言。何等名爲不可言性。謂無我性所顯眞如遍計所執補特伽羅及一切法。皆無自性名無我性。即此無性所顯有性名眞如（文云云）子島云。舊名人。新云生。眞如及加行智等無此生我執故名生無我也。諸法別別體名法我。眞如及三智無此法我故名法無我也。
　　【章】亦通能所（至）初中後智鈔曰。七例上評。亦言是例上辭。亦通能所觀者。清素記曰。若言無我理。唯是所觀。非能觀。若言無我智唯是能觀非所觀。今俱云生法二無我故通能所觀（云云）周記曰。能觀智亦名二無我法故。或云。以無漏能觀智作彼無我解行轉妄名無我。如十六行所觀俱名爲苦故無漏智觀於苦諦亦名爲苦（云云）通初中後智者。如次加行·根本·後得之三智也。加行有二。一地前加行智。二地上加行智（八地上ハ趣求スル功用ヲ加行トスルナリ）此之三名中安·非安立及勝義·世俗通地前地上加行智。名事二法尋思觀故。但在地前加行智。問。唯眞非俗（云云）若加行智應通俗。何故云唯眞非俗耶。答。約地上加行智云唯眞也。地前加行智者。唯識本疏十末明能伏道通有無漏云有漏道六行。此是一往義。疏同卷云。非以六行有所欣厭。菩薩不爲（云云）盡理釋如斷障章。又無漏加行能伏道者。疏十末云。無漏者且如因第三地無分別智斷定·法·愛俱所知障勢力令煩惱亦不現行名伏煩惱障。非別起道名伏煩惱。所智障自可知（云云）地上加行智者。同疏十末云。問。加行智通無漏耶。答。不通八地已上無加行智亦無有漏心故。問。若爾對法第十文如何通。金剛心有二。一加行道攝。二無間道攝（云云）答。無違也。以無漏心任運趣入根本智故。如前已說名加行道非加行智。加行智者有趣求。彼但是前加行道。而非趣求。故加行智不通無漏。或復對法據二乘等通說金剛心有二。非通菩薩金剛心中有加行道故加行智不通無漏。或說。亦通無漏。八地等無者無有漏加行智別深趣求者。八地已上有任運趣求故。今此初說加行唯有漏。如對法說金剛心有加行道。不簡菩薩故（云云）又同疏十末曰。或加行道能漸伏。根本·後得二智頓伏。或根本·後得亦能斷伏。無加行道能頓伏者故（云云）基辨私云。以加行智通無漏義爲盡。通八地上故。八地已上進斷障是任運趣求。由是總論。加行言有二意。一有功用云加行。是七地已前有漏善心中在。二趣求云加行。是亦有二。一有功用趣求。七地已前在。二任運趣求。八地已上在。由是加行智通無漏爲盡。
　　【章】三名有四鈔曰。此下當門八文中第五擧三名類。此中有五。初標牒。二擧三性·三無性名。三評此能所觀。四擧三解脫門及三無生忍。五評此能所觀。此即初也。
　　【章】解深密等（至）名三無性鈔曰。二擧三性三無性名。解深密經第二（初丁）一切法相品說三性。同卷（四丁）無自性品說三無性。有無事理者。有謂依圓二性。無謂遍計所執。事謂依他。理謂圓成種類差別者。諸法法相緣起各別云種類云差別。顯三俱無等下釋三無性名。三謂三性。於前所說三性實有三性差別。遍計所執本來都無今立各三無性。三十頌說即依此三性立彼三無性。故非離三性別有三無無性。故今云三俱無云亦名三無性也。成唯識九說。謂後二性雖體非無而有愚夫於彼增益妄執實有我法自性。是即名爲遍計所執。爲除此執故佛世尊於有及無總說無性（云云）南都先德立執空傳專以是等文證。是南寺所傳也。北寺所傳者立體空傳。體空者。三性法體上立三無性故。初遍計所執性由此體相畢竟非有如空華故立相無性。次依他起性此如幻事託衆緣生。無如妄執（實有固執）自然生故假說無性。如幻假有非性全無。故立緣生無性。後圓成實性如太虛空雖遍衆色而是衆色無性所顯。由遠離前遍計所執議所顯性故。假說勝義無性。非性全無。此傳由本論說三喩明三無性立體空義。又南寺傳亦由本論說爲除所執故佛世尊於有（依圓）及無（計執）總說無性立執空義。此二傳義光照千載蘭菊爭美。不可毫加雌黃也。具明如同學抄中。
　　【章】此二唯所（至）智及眞俗鈔曰。三評能所觀此二者。一三性。二三無性。此二爲唯所觀。亦通三智等者。亦二名三智者。加·根·後。以三智觀此三性三無性唯爲所觀。故云通三智。眞俗二境者。根本智唯眞所觀。緣廢詮境故。加·後二緣眞俗二爲所觀。以無分別智體達眞如即達三性三無性絕言境。若以加·後有分別智緣。安立·非安立三性·三無性爲所觀境也。若言三性等下約能觀智以明。如文可知。
　　【章】瑜伽等中（至）三無生忍鈔曰。四擧三解脫門三無生忍。瑜伽三十八（三丁左）之文等言等唯識第八。清記曰。能觀智離繫轉故名解脫門（云云）今云。按瑜伽就定學立三解脫門。一無願。二無相。三空也。所知境有二。一有。二非有。有有二種。一有爲。二無爲。於有爲見過患故無所願求。故立無願解脫門。於有爲無願求。故於涅槃深生願求。見永出離。故立無相解脫門。於其非有無所有中知爲非有。故云空解脫門也。表印深理下擧三無生忍。瑜伽七十四（二丁右）顯揚六（六丁左）具說。三無生忍者。一本性無生忍。二自然無生忍。三惑苦無生忍也。成唯識疏九本曰。忍者智也。證印名忍（云云）表印深理者。子島云。印者忍可決定義。深理者眞如理也。無生忍者無漏智也（云云）問。此無生忍何位得耶。答。本疏（九本）云。顯揚六說。此三忍在不退地。即初地已去證此三性得此三忍（遍計所執本體無生。依他緣起無自然生。證圓成時惑若不起。是名三無生忍也）瑜伽抄曰。第八地得無生忍。初地亦得此二。何別耶。答。顯揚六說。初地斷二分別執故得本來無生忍。八地已去眞俗雙行得自然惑苦二無生忍。又七地已前得分段無生忍。八地以去證變易無生忍。又初地不入惡趣無生忍。八地不有漏心間生無生忍等。（云云）
　　【章】唯能觀非（至）通眞及俗鈔曰。五評此能所觀。問。何故云唯能觀耶。答。三解脫門此由定學立此方便。由定生慧名爲門。故唯能觀。唯本後等者無生忍即印可。印可是能觀智。唯在本·後二智非加行。加行位無印深理也。子島擧濱記云。離繫縛之方便唯取無漏故除加行（云云）此但由地前加行釋。未盡。地前印可似印可非實印可地上加行無忍可證智故。今云唯本後也。又周記曰。即能觀智離繫縛故名爲解脫。不論其境。故唯能觀。解脫即門道入淨土之所由。故云所（云云）。
　　【章】四名有四鈔曰。此下當門第六擧四名類。此有六。一標牒。二擧四鄔陀南。三擧四悉檀。四評二門能所觀。五擧四尋思評能所觀。六擧四如實評能所觀。此即初也。
　　【章】菩薩地中（至）涅槃寂靜。鈔曰。二擧四鄔陀南。菩薩地四十六（初丁）之文也明義總集者。義謂諸經所說義也。總集謂總略集也。四十六說。後有四種嗢陀南。諸佛菩薩欲令有情清淨故說（云云）嗢陀南者。子島曰。有四譯。一鄔陀南。此云說。無問自說。世尊常誦說之（伽抄）二嗢陀南。此云攝散（伽抄）三嗢陀南。此云略集（教略集也無垢疏）四鄔陀南。此云集施（子島）伽抄一曰。嗢陀南此云集施。陀南者施也。嗢者集義也。以少略言集合多法施諸學者令易受持。故名集施（云云）由此第四義。則嗢陀南與鄔陀南意同。爾倫記云嗢字須改正。就字論。非以義。必不可是非。基辨私云。今所引菩薩地文作嗢。可亦得。既云明義總集。故是攝散·略集·集施之義也。若云世尊常誦亦集施義。則鄔陀南翻云說。此敵對翻義翻應云集施。世尊常誦爲利他故。倫記中義翻名總略義。可言集施義。故論記云作嗢字須改正。此就文字論非就義辨。如上已辨。諸行無常等四句海龍王法即經之文（現流經本義淨三藏所譯。今疏主由梵本引用歟）。
　　【章】大智度論（至）爲人悉檀。鈔曰。三擧四悉檀。論第一（八丁左）說四悉檀者。子島曰。舊釋梵名。新云悉彈多（如瑜伽論）悉檀翻名由周記釋有三家異。一慧遠云。此云宗成（大乘義章）二南岳慧思禪師云。胡漢並稱。悉是隋音。檀是胡語。悉是遍是施（未詳出處）三今章主此云宗（已上周記）今齊文亦云顯宗差別。世界悉檀者。智論曰。有情從因緣和合故有無別性。譬如車轅輻輞等和合故有無別車。人亦如是。五衆和合故有無別人。是云世界悉檀（云云）浮涉非眞云世。體分不同云界第一義悉檀者。論曰。一切法性·一切論議語言·一切是法非法一一可分別破散。諸佛辟支佛阿羅漢所行眞實法不可破不可散。上三悉檀中所不通。此中皆通（通者離一切過失不可變易也。法中最精云。第一。有深由云義也）對治悉檀者。有法對治有則有實性則無。譬如重熱膩·酢·鹹·藥草飮食等於風病中名爲藥於餘病非藥（乃至）佛法中治必病亦如是。不淨觀思惟於貪欲病中名爲善對治法。於瞋恚病中不名爲善非對治法（云云）（已上智論）私云。藥病相應云對。以藥遣病云治爲人悉檀者。性欲不同云各各。聖說被生云爲人。論曰。觀人心行而爲說法。於一事中或聽或不聽。（云云）
　　【章】此上二門（至）眞俗三智鈔曰。四評二門能所觀。此總評也。周記曰。談二四中有通能所。非彼一一皆通能所。如涅槃寂靜·第一義諦並唯所觀餘准此知（云云）三智者初（加行）中（根本）後（後得）能觀智。中智唯眞。初·後智通眞俗。初加行智有地前地上別。有眞與俗別。如上應知。
　　【章】諸論以初（至）通眞俗二鈔曰。五擧四尋思評能所觀。此下別評眞俗三智也。初觀麁者。四尋思觀是似安立觀。觀假有實無故。子島曰。四尋思是推求行相故云麁（云云）通眞俗二者。觀假有實無中有世間勝義道理世俗故。
　　【章】諸論以後（至）眞俗所攝。鈔曰。六擧四如實評能所觀。後觀細者四如實觀若地前是似非安立觀。若地上眞非安立觀。故共云細。觀境離識非有識亦離境非有故。子島曰。四如實觀印可智故云細也（云云）通三智者。若地上印可故有根本智。有本智故有後得智故也。
　　【章】五名有一鈔曰。此下當門八文之中第七擧五名類。此中有四。初標。二擧五忍。三評能所觀。四略六已上名。今即初也。
　　【章】仁王經中（至）圓滿寂故鈔曰。二擧五忍在地前者。資糧加行二位。伏印者。伏二取印二取空也。子島云。資糧·加行二位作勝解行相觀眞俗諦境。漸漸伏除印可二取故（云云）今云。伏除是俗。印可是眞。不壞信者。於佛法僧戒得不壞信。同世間等者。同諸有情世間類修施戒修福業等也。四五六地順爲出世行故者。子島云。順忍在四五六地。順二乘出世行。如次修菩提分法觀四諦觀緣起觀。故名順忍（云云）今云。順二乘出世行者恐不隱當。本業經說大順無生忍亦順忍修道復上順諸法觀三世諸法一合相（云云）第四地修菩提分法者。伽四十八說。菩薩住焰慧住長如來家。得彼體法觀一切種菩提薩埵故。增上力故。修四念住爲上首三十七菩提分法勤行修習（云云）又第五地修四諦觀者。同四十八說。菩薩住第五住中多分希求智殊勝性。於四聖諦由十行相如實了知一切。又十平等清淨意樂成滿得入故。善行方便觀察諸諦。今此中顯示菩薩於諸聖諦決定妙智妙極難可勝。此故此地名極難勝（已上瑜伽）又本業經上說。第五地法界智觀入。所謂十六諦觀也（云云）由是等非順二乘修可知。故子島釋不穩當。又曰。十六諦觀者。一有諦。二無諦。三中道第一義諦。四苦諦。五集諦。六滅諦。七道諦。八相諦。九差別諦。十示成諦。十一說諦。十二事諦。十三生起諦。十四盡無生諦。十五入道諦。十六如來智諦（已上）第五所修諸諦慧也又第六現前地緣起觀亦非順二乘修。經曰。六達有法緣起法修十種十二因緣觀。一我見十二因緣。二心爲十二因緣。三無明十二因緣。四相緣十二因緣。五成助十二因緣。六三乘十二因緣。七三世十二因緣。八三苦十二因緣。九性空十十二因緣。十緣生十二因緣。逆順觀故觀無量身入一切佛土教化一切生。此等經文非順二乘修四諦緣起之證據也。長時任運者。第七地無明觀如長時也。任運者。第八第九地任運觀無相眞如理也圓滿寂故者。因行圓滿果德寂靜名爲大牟尼也。
　　【章】唯能觀非（至）皆通眞俗。鈔曰。三評能所觀。初唯者初伏忍唯加行智後可者後四忍可通三智餘者加行智餘根後二。云可通故上加行智亦入餘智言也。子島云。忍者智也。故是能觀。然初伏忍唯是加行智也。後四忍通加行·根本·後得三智。五忍俱通眞俗也。
　　【章】或名六觀（至）故不別鈔曰。四略擧六已上名也。六現觀者。一思現觀（喜受俱思慧）二信現觀（緣三寶淨信）三戒現觀（無滿戒）四現觀智諦現觀（謂一切種緣非安立根本·後得無分別智）五現觀邊智諦現觀（謂初現觀智後邊緣安立世出世智）六究竟現觀（謂盡智等究竟位智）唯識論九具說七覺分者。大般四百十五（二丁）說（一念等。二擇法等。三精進。四喜等。五輕安。六定等。七捨等也）八聖道（如上已明）九奢摩他者。瑜伽三十（九丁）說。九種心住。及對法十說。奢摩他九行心安住（內住·等住·近住·調順·寂靜·最極寂靜專住·一趣·平等攝持）十無學法者。顯揚三（十九丁）說。八聖道加正解脫·正智四念住等者。已下出瑜伽二十八（十五丁）四念住謂身·受·心·法秋篠云。由念明記惠於境住。隣近爲名。即觀身不淨受不樂心無常法無我（云云）四正斷者。一律儀斷（謂於已生惡不善爲令斷故生欲策勵發勤精進策心持心正斷）二斷斷（謂於未生惡不善法爲不生故生欲策勵正斷等）三修習斷（謂於未生善法爲令生故生欲策勵乃至）四防護斷（謂於已生善法爲欲令住令不忘失生欲策勵）秋篠云。於此四中精進起用能正斷故名爲正斷。即精進爲性（云云）四如意足者。瑜伽二十八說。一欲三摩地斷行成就神足。二勤三摩地斷行成就神足。三心三摩地斷行成就神足。四觀三摩地斷行成就神足（云云）秋篠云。如意者自在義亦名神足。妙用無方。云神即變化心也。神所依名足。體即定也（云云）五根五力者。信等五根五力非菩薩正觀者。已上三乘通觀非菩薩不俱正觀也。故不別說者。於明唯識雖別名處不說也。唯識是菩薩不共觀門故也。
　　【章】如是一切（至）差別名也。鈔曰。當門大段第八結歸唯識。如文可知。
　　【章】第四何識爲觀者鈔曰。自下當章第四門。此門辨能觀識。此中有三。初標。二擧小乘所立。三擧大乘。今即初也。
　　【章】大衆部等（至）皆能離染鈔曰。此下二擧小乘所立。此有三文。初大衆部。二犢子部。三薩婆多。今即初也。擧大衆部等一說·說出世·鷄胤之三部及他地部。斷障章曰。大衆部等四部及化地部六識皆能爲斷障道說五識身有離染故（云云）宗輪疏亦同說。此中有第六識有染有離染自可知也。眼識等五有染亦自可知也。云有離染尤難了知。由宗輪疏可解。疏有二說。一說爲加行引生聖道。如見道時聖道便起故名離染。非能斷染（今云。此約修八者釋離染。意云。五識爲離染加行引生意識聖道。此雖非斷盡名爲無漏。如見道時聖道便起故五識名離染。非能斷盡染。宗輪疏自釋曰。以見佛等爲近無間引生聖道云云。）二說既許五識體通無漏說能離染其理無疑（今云。此文意約佛識說。上文說如來十八界無有漏法。大衆等計執。故今說五識染。其理無疑）
　　【章】犢子部等（至）第六俱有鈔曰。二明犢子等計。等言等正量·法上·賢冑·密林山四部五識非染等者。宗輪疏曰。五識無染無離染。但有無記都無善惡。無分別故。有分別者有善惡故（云云）第六俱有者。此部立第六識能斷道故。有分別故有善惡心有染有離染也。
　　【章】薩婆多等（云云）深唯第六鈔曰。三明薩婆多等計。等言等雪轉部·經量·說假等部。六識有染離染唯第六者。斷障章曰。薩婆多等所斷通六識。若能斷道唯第六（云云）雜心及俱舍曰。離欲及退時當知在意識（云云）秋篠云。薩婆多意五識地中遠近加行不能離深。唯第六能離染（云云）問。此中小乘不作唯識觀。何故叙之耶。答。周云。此汎叙之。彼無此觀。或彼能斷惑智即能觀識。是唯識今此門攝（云云）今云。以後解爲勝（小乘亦以識。論離染故今此中叙）
　　【章】於大乘中（至）不可依據鈔曰。自下當門大段第三擧大乘。此中有三。
初標牒（於大乘中之四字此也）二擧古德說（古德或說已下文是也）三擧今家說（次所牒已下也）七識修道等者。古有兩類師計。一者七識修道師。二者八識修道師。初七識修道者。有四家。一者後魏菩提流支但說七識。謂眼識（乃至）阿陀那（第七識也）第八梨耶體非心識是空理故（云云）二後魏勒那摩提三藏所翻論究竟一乘寶性論及妙法蓮華經優波提舍等是也。三魏佛陀扇多三藏所翻論。攝大乘論（名元魏譯）此等兩三藏說有八識。謂眼識（乃至）阿梨耶也。阿梨耶識者不慮而知不動而照。譬如明鏡萬像俱現。境來現心。非是外境意（已上由秋篠記）四十力法師（未知何代人）說。唯識義濱曰。古德者十力法師也。謂第八識無記劣故非修道也。是故離染唯七識。然至果位第八識無漏也（云云）第二八識修道者眞諦三藏說也。謂第八識因果二位皆常住清淨故名爲進修也。雖非第八識修道而七識緣修故。漸漸修明淨故。七轉正修道故。名爲緣修也。是故第八識漸漸清故七識正修。故八識皆名離染也。今問。此小乘及大乘古師之所說何故與今家相違耶。答。大衆部等四部及化地部意約大乘所云等流五識與起執或不起執第六識俱第六攝五云有染有離染。又犢子部等約大乘所云率爾五識及異熟五識無記云五識非染非離染。雖云第六離染固執實有所立故與大乘爲別也。又薩婆多所云亦法體恒有云六識有染離染唯第六。故與大乘別。又舊譯家說七識修道。約第六第七爲觀有依同時轉故第七識亦爲能斷道。雖第六識起第七識與力故應云七識修道。其實但第六能斷道非第七識。阿梨耶識若流支說。約廢詮妙理說空理也。若勒那等二師約果上而論。若眞諦法師以頼耶就本淨涅槃而說進修。本淨涅槃凡聖共有故。此等說皆互相攝釋。非相性別論。故今云皆非正義不可依據也。
　　【章】若能觀識（至）唯意識故鈔曰。擧大乘中第三明今家所立。此中有二。初明能觀識。二因明所觀識。初中有二。初因位能觀。二累位能觀也。初中亦二。初明因第六識。二明因第七識。今即初也。瑜伽第一等者擧唯第六識能斷道證說意識有十五種不共業之文也（樞要下擧十五不共業。頌云。分別·審·所緣·醉·狂·夢·覺·悶·醒·發業·離欲·退·斷·續·生·死）其中擧能離欲業爲意識不共業。瑜伽自釋曰。云何離欲。謂隨順離欲根成熟故。從他獲得隨順教·悔故。遠離後障故。方便正修無倒思惟故。方能離欲（云云）此四因故方能離欲。能離欲業即能觀用也。有此用識爲能觀體也。通眞俗三智者。子島釋云。是明能觀識通眞俗一及初中後智兼用餘七識非能觀之所以也。餘不能起行等者。明餘七識有不二不能故非能觀用。餘言第六識之餘七識也。不能等得。此有二不能。一不能起空等三行及苦等十六行相趣入眞也。二不能總緣遍法（眞如）觀三性理及四諦理趣入眞也。趣入眞者趣入眞見道也。秋篠云。除第六識所餘七識不能趣空等三行及苦等十六行總緣遍法觀三性理及四諦理趣入眞見道。此說不能起加行位入眞行相。故云不能趣入眞也（云云）瑜伽又云等者。是亦第一卷（十丁右）之文也審慮所緣等者。此亦十五不共業之中隨一。已上二箇伽文證唯第六識能觀也。
　　【章】第七由他（至）通中後智鈔曰。此因位能觀中二明因第七識亦爲能觀義。由他引者。他謂妙觀察智。此觀謂平等性智。能觀唯識實性。意言。因位地上第七由他妙觀察智引亦爲平等性智能觀。平等性者唯識實性。此智但根·後二非加行位。第七爲能觀。第七無加行。由第六識加行得本智故。第七非趣求智故。云通中後智也。問。何故第七識不成能對治道耶。答。第七有漏位唯緣第八見分。無廣緣諸法。無廣行故。不能斷惑故。不成能對治道。但第六識斷惑之時第七亦所引亦成平等性智。故云由他引也。
　　【章】佛果通八（至）理或有眞鈔曰。明能觀識中二明果位能觀。意言。佛果自在故通八識爲能觀識。此中圓鏡·平等·妙觀三智通眞諦正體智·俗諦後得智。正智證眞如理門。後智緣依他事門。成事智唯有後得智無正體智。成事非眞等者。此護法正義。成唯識十曰。護法正義云。成事智隨作意生。緣事相境起他業故後得智攝（云云）故云成事非眞。唯觀俗識者。成事智後得智故唯觀俗識變現。所觀俗諦以識爲主故云俗識。故言眞性識亦相同。識相識性不離心故此解依論者。此護法義依成唯識論十。故云依論。理或有眞者。此親光菩薩義。如佛地論七說。論曰。經曰。法·智彼所緣自在無盡相。論云。法者大圓鏡智。智者平等性智。彼所緣者即餘二智（妙觀·成事）由對治力轉去世間分別六識轉得清淨依他起性。或出世間（正智）或出世彼後所得。緣上眞如及法智等依他起性以爲境界。問。二論主師資義各殊。以何爲正耶。答。今由章主意二俱用之。云理或有眞下文亦云或亦通眞自在滿故（云云）又唯識疏（五末）曰。爲緣如不。西方二說。一云許緣。佛智通故。二云不緣。名成所作緣事智（云云）由此等文應解此章文也。
　　【章】但眞如識（至）眞識亦爾。鈔曰。當門大段第三擧今家中第二因明所觀識。識有九。合類爲二。一者信他識。即八種識。二者眞如識。是爲第九。即圓實理也。此中眞如理識唯是正體智之正所觀境故定非能觀。依他八識因果二位中皆成所觀。因位中八識爲妙觀·平等二智成所觀境。果位中八識通爲四智成所觀境。眞識亦爾者。因位中相似觀眞。果位中眞實證眞。故云亦爾（意云。緣眞識因果二位同亦爾。因位觀似果上觀眞）
　　【章】第五顯類差別者鈔曰。自下當章第五門大分爲三。初標牒。二明所觀識類。三明能觀識類。今即初也。
　　【章】其圓成眞性識。鈔曰。此下第二明所觀識類此中大分有二。初明眞性識類。二明幻性識類（云其幼性依地識類已下是也）初中有五。初標。二明以加行·後得二智觀眞性識。三明根本智觀眞識。四明根本智緣眞如名自相亦名共相。五成前自相觀之義。今即初也。問。眞性識之識言何義耶。答。此是所觀識。故圓成眞性即識也。離無別二緣三緣緣起離識變緣起無可名圓成眞性者故。三十頌中說圓成實於彼故。二十論疏說圓成實性眞實唯識故（云云）
　　【章】若加行後（至）緣遍法故鈔曰。二明以加行·後得二智觀眞性識。信叡云。如緣青色。若作青解即緣遍通共相青色。若不作解即緣各別自相青色。緣眞亦爾。若加行·後得智緣眞時作眞解。故總緣遍諸法之共相眞如也（云云）故云若加行·後得觀是共相等也。非別相者非各別自相觀也。以總緣遍法故者。清記曰。總緣等者。此有三義名爲共相。一眞如法體通一切故緣此遍法名爲共相。二作二空門觀於識性名爲共相。三能觀之心作行解故名爲共相（云云）（周記釋合此初·三作一釋。全無違）秋篠云。眞如體性諸法皆有。義名共相。緣是之智名共相智。即是加行·後得智也。不緣諸法各別之性故云總緣遍法也。（云云）
　　【章】根本智觀（至）法別法故鈔曰。三明根本智觀眞識。請記曰。別相觀智。觀自相境智證理時得眞自相不作行解名爲別觀（云云）（周記如是）又叡記曰。若根本智不作眞解故親證別別自相眞如也（云云）是別相等者。親證別別自相非遍緣共相也。諸法別知故者。古作兩釋。一秋篠云。諸法別知故者。論實眞如法實性故非覺共相。緣此之智名別相智。即根本智。由緣諸法各別實性故云諸法別知也。眞如之體不定自共。今隨能觀分爲自共（云云）二芳野云。爲顯緣如親不親別故置總緣別知言耳。非謂加行等都不能別知其根本智觀作如各別解（云云）今云秋篠以決定不決定釋彰實義。芳野以親不親釋成。秋篠以所觀論芳野就能觀釋。兩釋誠擧美。
　　【章】然體非共（至）幷能詮說。鈔曰。四明根本智親眞如亦名共相之義。子島云。此下文中有二然字。初然字表亦名共相觀。次云然諸法上之然字表前自相觀義（云云）體非共相等者。謂圓實性體緣起諸法各各別相非共一相。然萬差諸法不離此圓成廢詮境之道理共一無二。故眞如名自相亦名共相。此文意也。萬法不離此等者。由辯中邊所說。諸經論者佛地經及論七·對法七·瑜伽五十九也共相作意等者。佛地論四曰。妙觀察智遍知一切自相共相能斷世間一切種惑（云云）又對法七曰。總緣作意觀一切法皆無我性能斷煩惱。總緣作意者。謂合緣一切法共相行作意（云云）子島云。問。共相作意斷惑者約根本智歟如何。答。根本智也。根本智斷惑證理名共相觀。凡有三義。一觀遍在萬法眞如故。二由前加行智共相觀所引緣彼共相所顯理故。三由能詮眞如名言故（云云）依此道理者。依萬法不離此理一無二道理也（此一）前加行者。子島第二義（如前明此二）幷能詮說者子島第三義。
　　【章】然諸法上（至）不可言共鈔曰。五成前自相觀之義釋上諸法別知故文。意云。雖眞如性萬法不離故由前加行故由能詮門故亦名共相。然正體智內證諸法上所有各別眞理故。遂名自相不名共相（已上子島）。
　　【章】其幻性依他識鈔曰。明所觀識類中第二明依他幻性識類。此中有五。初以增數門辯識類。二依異說門辯識類。三依分類門辨識類。四由同異門辨識類。五總結。初中有十文。初標牒。二擧立一識師義。三擧說二識師義四擧三識。五明通因果說三識。六擧果位四識。七擧因果說六識類。八擧七識之說。九擧八識類。十擧九識類。今即初也。
　　【章】或說因果（至）類菩薩義鈔曰。二擧立一識師義。此大乘中一類菩薩一意識計也。問。此一類菩薩由五箇經文立一意識其證文如何。答。攝論第四但擧三箇記文。復三十論疏一本擧二箇證文。合爲五箇證文。問。攝論三箇證者如何。答。一者法足經云。若遠行獨行無身寢於窟。調此難調心我說眞梵志（云云）（此師釋云。遊歴諸境故說遠行。無第二故復言獨行）二者五根生識經曰。如是五根所行境界意各能受意爲彼依（云云）三者十二處經曰。十二處中說六識身皆名意處（云云）（已上攝論四說三證也）四深密第一·瑜伽七十六說。如淨鏡因若有一影生緣現前。唯一影起。若二若多生緣現前有多影起（云云）五同經同論曰。譬如暴水若有一浪生緣現前唯一浪轉。若二若多浪緣現前有多浪轉。然此暴流自類恒流無斷無盡（已上成唯識疏所擧二證也）然由此等證西明·神廓·道證三師云立六識體一是一意識計。章主破云。有云一意識。但說前六識爲一意識理必不然。此說八識體是一故（云云）又燈主設四難破（廣如子島私心記引。就中第二引楞伽難。第三引三十論諸識體同難。第四引無著本論如意業名身語業難。以此等可知八識體一）又世親攝論云。非離意識別有餘識。唯除別有阿頼耶識。故知第八別有自體（云云）燈主云。無性但總說云無別餘識。世親論唯除第八更別師義（云云）
　　【章】或因果俱（至）識及轉識鈔曰。三擧說二識義。謂本識及轉識者。本識謂三十頌說依止根本識（云云）論釋曰。根本識者阿陀那染淨生根本故（云云）故云本識轉識者有三義。一者三受改轉。二者三性改轉。三者緣境易脫。此就前六。若第七名轉識。於因位中染淨改轉故云轉識也。
　　【章】成唯因說（至）情我及了鈔曰。四擧說三識以二論證。識生者。八識生變。變似義等者。明三能變識所變現。子島云。義有情者出第八識所變（中邊長行云義者境也。似內外色等五境現也。有情者似自他有根身現也。此有安慧·護法別。如三十論二說）我者。出第七識所變。我癡我見我慢我變也了者。出前六識所變。即了別麁境。是前六識所變（已上第一證新中邊上三丁釋意）三十唯識等者第二證也。異熟者。第八識。異類而熟。與因異性果酬因故也思量者。第七識也。思量第八計爲我故了別境識者。前六識也。了別別境及麁顯境故也。多異熟性者。明頼耶三位中但擧異熟由。三位中異熟名自凡夫至菩薩金剛心名多分異熟故也。阿陀那名等者。明今不擧阿陀那之名。今擧唯因位名不擧阿陀那通果。故初標云或唯因說三也。
　　【章】或因果俱（至）謂心意識鈔曰。五明通因果說三識。謂心意識者。成唯識說厚嚴經心意識所緣等。深密經有心意識品。楞伽一（一丁）三（一丁）七（十一丁）八（一丁）九（八丁）十（一丁）說心意識。瑜伽五十三及七十六（一丁）說心意識。
　　【章】或唯果說（至）說四智品鈔曰。六擧果位四識。佛地經等者。等言等取莊嚴論·無性攝論。四智品者。此轉識得智有二箇說。一云。大圓·平等·妙觀·成事如次轉有漏八·七·六·五識相應品如次而得（云云）（此佛地論第一師義也。成唯識論第十用之）二云。八·七·五·六識次第轉得（此大莊佛論慈氏頌幷釋論。又攝論第九無性釋二義或隨所應之說也。佛地第二有義也）問。此二說中以何爲正義耶。答。此有二。初擧古師會釋。二述今會釋。初古師會釋者。此有三家。初佛地論會釋。彼論曰。復有義者轉第六識得成所作。轉五現識得妙觀察。此不應爾。非次第故。說法除疑。周遍觀繁非五用故（云云）次成唯識疏曰。無性及莊嚴論具說觀智轉五識等。此中即轉第六識得。佛地云彼非次第（云云）由是章主以莊嚴·無性後說爲麁相說。以佛地初義與無性第一師義爲如實義。後了義燈會釋有二義。初同章主義。次設別解言。莊嚴論中據第六識能作神通等諸事業云得事智。五因位麁不觀察果位方能云得觀察。故亦不達。無性兩釋各隨一義不違二論。
然佛地論破轉五轉得觀察智云說法斷疑非五識能者是破別師非破莊嚴。如理門論破古因明師言。諸師異釋。繁不具叙（云云）（已上了義燈文）問。莊嚴論是慈氏說。何破之耶。答。親光菩薩是慈氏之弟子。非可乖師意。但破之者。天竺得論傳誦之人自然亂文執轉六但得事智等。是故親光破之。非慈氏之謬也（已上子島）又子島釋云傳誦之人自然亂文曰。經論之誤有二途。一者西方誦經論輩自然錯亂。如諸部計異。二翻譯家之誤。如新舊譯之異。第二叙今會釋者。基辨會莊嚴論五·六次第云。於因位亦五識與第六不共所依。必爲俱有依故。至果位轉成事時亦與第六爲俱有依。同一時轉不可分離。彰於佛果上亦成事·妙觀一時轉不可分離。莊嚴論幷無性後義以五·六不次示轉得也。又會成唯識論六·五次第云。佛地論·成唯識約於因位先轉第六識得妙觀智後轉五識得佛果次第以六·五次第示轉得也。各據一義理無相違。然佛地論破准莊嚴有義非彰從因至果轉次第故。以此莊嚴論等（八七五六）義起執爲盡理者破不應爾也。所餘疑難由古所會可消焉也（已上私）又子島私記曰。因問云。轉識得智者可云改識成智耶。答。不爾。論有二釋。一云。智（心所）雖非識知而依識（心王）轉。識爲主故說轉識得也。二云。又有漏位智劣識強。無漏位中智強識劣。爲勸有情依智捨識故云轉八識得四智也。此初釋意云識者心王。智者慧心所。轉有漏慧得無漏智其有漏慧依心王轉。識爲主故寄總心王名轉現也。問。就初釋七轉識有漏位有慧（心所）故應云轉慧得智。第八識有漏位無慧俱。何云轉慧得智耶。又如何云餘信等善心所有漏位無佛果上有耶（第二問難基辨私加）答。子島引從芳說云。第八識因中雖無有漏慧即不妨有本有無漏慧轉成智。即從無漏鏡智種子中生現行也（子島云。先德未決也。未見此文）（云云）
　　基辨私助答云。從芳所言非無助據。成唯識十說四智心品所生得曰。所生得謂從本有種子所生（云云）本有者非如僧佉等實有一物之本有自性爲因。大乘過未無。但當念現行心法爾緣起顯現道理具足。此云本有種子。若爾大鏡智從本有種生鏡智及無漏善信等心所自可知已。遍行思心所於無漏善境造作心等故。無漏信等心所自本有種生。餘三智亦復爾。若爾何云轉耶。謂轉耶時得自本種智相應心心品生簡擇用增清淨云得智也。初地已上所得妙觀·平等二智亦自本有種生云轉識得智也。轉者轉捨即斷捨棄捨。得者轉得即顯得生得也。如本論第十說。
　　【章】或因果俱（至）中說六識鈔曰。七擧因果說六識類。勝鬘經中等者。彼經曰。若無如來藏者不得厭苦樂求涅槃。何以故。於此六識及心法智此七法剎那不住不種衆苦。不得厭苦樂求涅槃（云云）此經述記曰。六識謂眼等六識也。心法智者意識相應無漏智也。（云云）
    【章】或因果俱（至）說七心界鈔曰。八擧七識之說。諸教者對法論二（十丁左）說七心界等也（瑜伽論中處處說）。
　　【章】或因果俱（至）八謂八識鈔曰。九擧八識之說。楞伽·深密·密嚴等經瑜伽·唯識·百法等論說八識也。
　　【章】或因果合說九鈔曰。十擧九識之說。此中有六。初標牒。二證第九識。三擧舊經論明第九識體。四擧今家所立。五擧證成所立。六結今家義今即初也。
　　【章】楞伽第九（至）水中諸波。鈔曰。二證第九識。八九種種識等者。十卷楞伽第九今所引前文曰。依諸耶念法。是故有識生。八九種種識如水中諸波（云云）今家以第九識云染淨別開。他家難云。楞伽既說依諸邪念法故第九非唯淨。染識位亦立第九識。今家通云。依邪念法有九八識生者。含染淨意。若染八識則邪念爲順之增上緣。若淨第八識則以邪念爲違之增上緣。如立隱密佛性。若不爾則如來品現功德莊嚴經文如何通是。
　　【章】依無相論（至）眞俗合說鈔曰。三擧舊經論明第九識體。無相論者。按藏目無此論名。故古來種種異說。今詳以二門辨。初擧古師說是非。二叙今義。初是非古說者。或釋言。無相論者陳那所造無相思塵論（眞諦譯）一卷。與新譯觀所緣緣論同本異譯也（今云。檢無相惡塵論無如是阿摩羅之名。故或說非也）又有云。此是轉識論中有如是說（云云）（今云。次擧子島說是非中因辨）又子島私記曰。無相論轉識品曰。能緣有三。一果報識即阿梨耶。二執識即末那。三塵識即六識。境識俱泯即是空性。其空性者阿摩羅識。阿摩羅識即眞如（云云）（今云。子島所引境識俱泯等文。轉識論文也。非有無相論轉識品者故。子島釋不說）今撿轉識論（眞諦三藏譯都一卷八紙有）論曰。問。遣境存識乃可稱唯識義。既境識俱遣。何識可成。答。立唯識乃一往遣境留心。卒終爲論。遣境爲欲空心。是其正意。是故境識俱泯是其義成。此境識俱泯即是實性即是阿摩羅識。亦可卒終爲論。是阿末羅識也（云云）（已上眞諦譯轉識論文）基辨詳此轉識論文。斯論中有本論及釋論合糅成一部一卷。今此所引示問答文釋論之文也。此釋論未詳何人所造。恐眞諦三藏所釋歟。今按本論文是唐譯顯揚第十六成無性品中文異譯顯然。如次下具辨。故有人云轉識論中有如是說是非虛談。雖爾無此轉識論名無相論義。又子島云無相論轉識品亦不允當。無如是論品名故。應知非云轉識論亦名無相論。而轉識論初文云。識轉有二種。一轉爲衆生。二轉爲法（云云）由是應知。轉識論非說轉識得智論。但論識轉作二相貌也。若准論說相則應云識轉論。今准此方言應云轉識論也。又瑜伽論記一曰。文備師云。昔傳引無相論阿摩羅識證有九識。彼無相論即是顯揚論第十六無性品（云云）然彼品文無阿摩羅名（云云）基辨云。以無相論云顯揚無性品誠爲善說。而云彼品文無阿摩羅名未盡。不許新舊論文同異故。至次下述自義如見白日焉矣。
    第二叙今義者。基辨謹撿。今此章所云無相論者非云轉識論。此是眞諦三藏所譯三無性論也。有上下二卷四十二紙。今以此三無性論併讀顯揚第十六成無性品。同本異譯顯然可知。三無性論文初云立空品中人空已成未立法空爲顯法空故說諸法無自性品。是與顯揚論成無性品雖文少異稍同。其成無性品云。復次成空品中已成立衆生無我。非法無我。今爲成立法無我故說成無性（云云）（今云。三無性論中亦有本論釋論合糅。本論文與顯揚論成無性品大同少異。釋論未知誰人釋）三無性論上（十八丁右）曰。云識如如者。謂一切諸行但唯是識。此識二義故稱如如。一攝無倒。二無變異。攝無倒者。謂十二入等一切諸法但唯是識。離亂識外無別餘法故。一切諸法皆爲識攝此義決定。故稱攝無倒如如。無倒如如未是無相如如也。無變異者。明此亂識。即是分別依他似塵識所顯。由分別性永無故依他性亦不有。此二無所有。即是阿末羅識。唯有此識獨無變異。故稱如如。今大乘義破諸入並皆是無。唯是亂識所作故。十二入則爲顛倒。唯一亂識則非顛倒。故稱如如。此識體猶變異。次以分別依他遣此亂識。唯阿摩羅識是無顛倒是無變異是眞如如也。前唯識義中亦應作此識說。先以唯一亂識遣於外境。次阿摩羅識遣於亂識故究竟唯一淨識也（云云）基辨以此三無性論文併讀顯揚論成無性品無似是阿摩羅識文。實如文備師所言。然三無性論中說七眞如。其第三識如如下說此阿摩羅識文。顯揚論成無性品中亦雖擧七種眞如云已前攝事品中說而略是。故無廣釋七眞如文。由是閱前攝事品說七眞如文。第三如云唯識眞如。即三無性論所云識如如也其文曰。三唯識眞如作意。謂如前說。乃至於染淨法所依（第八識）思惟諸法唯識之性（識性眞如即第九識）既思惟已如實了知唯心染故衆生染唯心淨故衆生淨（云云）此文中云染淨法所依者第八識也。云諸法唯識性者識性眞如即第九識上有於言。此彰境第七聲。離第八識無別第九。於第八處有第九識。今染淨各別開且立名云阿末羅識。章文云眞俗合說。即今於言意也。推求攝事品文有如是意。成無性品讓攝事品而略之。文備師不識推攝事品云成無性品無阿末羅識文。可謂麁說。是故今無相論者三無性論炳然。新譯家中以相說性其例尤多。云轉識論之說不可依用。同性經者。大乘同性經上（有全二卷。字文周三藏闍那耶舍共僧安譯）曰。佛言。楞伽王。衆生神識無邊廣大。無色無相不可見。無礙無形無定處。不可說（乃至）楞伽王。識相清淨。唯是無明貪著習氣業等諸客煩惱之所覆障。楞伽王。譬如清淨虛空之界唯有四種客塵染汚何等爲四所謂煙雲塵霧。楞伽王。識相如是。本清淨故無邊不可捉。無有色染。唯是諸客煩惱之所覆染故乃至廣說（云云）若取眞如等者。上來所擧無相論同性經說。立第九識名阿摩羅識。此云無垢。倫記一曰。地婆訶羅云。西方一解。第六識別義名爲阿末羅。斷惑證滅有勝用故（云云）新羅元曉師云。自性清淨心名爲阿末羅。與第八頼耶識體同義別（云云）（今云。元曉師說能合同性經亦准如來功德莊嚴經意也）眞俗合說故者。眞如是眞諦。識者俗諦。今以眞如爲識。故云眞俗合說也。樞要下末曰。依無相論及同性經。無垢識者。自性識心。即眞如理。故知無垢通二種也（云云）又倫記一曰。基云。依無相論同性經中。彼取眞如爲第九識。眞一俗八。二合說故（云云）基辨云同性經說識相之言。是約俗諦。說本性淨是眞。無相論如上已辨。眞俗合說也。
　　【章】今取淨位（至）名別說故鈔曰。四擧今家所立。今家意言。云識是俗諦幻性識也。故以眞如不可釋也。故今家淨位第八本識以爲第九識也染淨本識等者。染本識第八說。淨本識第九識。雖第八與第九各別說。其體即本識也。
　　【章】如來功德（至）阿末羅識鈔曰。五擧證成今家義。此中既言下章主釋經文。成唯識疏三末（七十九丁右）曰。或名無垢識。唯無漏依。體性無垢。先名阿末羅識。或名阿摩羅識。古師立爲第九識者非也。然楞伽經第九有九種識。如上（第一卷）下（第三）會此無垢識是圓鏡智相應識名。轉因第八心體得之（云云）又同疏一本曰。楞伽經說八九種種識如水中諸波。說有九識即是增數。顯依他識略有三種廣唯有八離於增減。故說唯言。楞伽經中兼說識性。或以第八染淨別開故言九識。非是依他識體有九。亦非體類別有九識。（云云）
　　【章】故知第八（至）以爲九也鈔曰。六結今家義。
　　【章】或因八果（至）唯有漏故鈔曰。此下明幻性識有五文中第二依異說辨識類。此中有三。初佛地論一師。二安慧師。三護法正義。今即初也。因八者因位八識。果三者無漏六·七·八三識。
　　【章】或因八果（至）那唯染故鈔曰。二安慧師義。成唯識疏（五末）曰。准此師計即成佛時無第七識餘七識成佛（云云）。
　　【章】或因果俱（至）正義所說鈔曰。三護法正義。
　　【章】依他識中（至）謂安慧師鈔曰。此下第三依分類明識類。此中有五。初標牒（依他識中四字是也）二擧一分師。三擧二分師。四擧三分師。五擧四分師。今即初·二也。安慧論師以華嚴經三界唯心文立唯一分。
　　【章】或說唯二（至）分難陀師鈔曰。三擧二分師。此師由攝大乘說唯二依他性立唯二分義也。
　　【章】或說有三（至）分陳那師鈔曰。四擧三分師。由能量·所量·量果三量立三分義也。
　　【章】或說四分（至）分護法師鈔曰。五擧四分師。由陳那義立三分。以三量別義加第四分。如成唯識二說。
　　【章】如是所說（至）所相無故鈔曰。此五文中第四由同異門辨識類。此中三文。初示上來所說約理世俗一往之論。二辨八識非一非異示可言中道。三擧非一非異證諸識差別者。三能變識諸心所法相等四分法相差別。成唯識論七說識差別相約理世俗說。理世俗者是假施設。故今云一往而論也。依成唯識云等下論第七（十八丁）文也。此二辨八識非一非異示可言中道。因果性故者。因謂第八識果謂七轉識。互爲因爲果故。定異則應非因果性。麥種不生豆故。因果性故非一非異。阿毘達磨經諸法於識藏等頌文意。無定性故者如幻事陽炎等從緣現故。是楞伽·深密經所說意。問。如何八識緣起無定性耶。答。且二禪已上五識皆無不現。是由業緣不現。若生初禪眼耳身三識隨緣現。鼻舌二識由業無。若欲界五識皆現。或無想天及五位無心位六識俱無。如無色界。諸色但種子不現行。如滅定。染第七識一向不現。皆隨緣現無決定性。故云非有似有如幻假有也如水波故者。彰無差別非無差別。是楞伽·深密·伽五十一之所說也行相所依相應異者。第八行相無分別現量見分。第七行相非尋伺任運計度見分。第六通現比非三見分。前五唯現量見分。隨應可知。故云行相異也所依異者。第八識依第七意根。第七識依第八意根。第六亦依第七意根。前五依眼等五根。故云所依異所緣異者。第八緣三種境。第七緣我法相。第六通緣一切法。前五緣色等五境。故云所緣異相應異者。第八識但五遍行無記性相應。第七識五遍行有覆無記我癡等四煩惱八大隨惑別境慧十八心所相應。第六識若善。五遍行善起信等善十一欲等別境善起合二十一俱。若染五遍行染。別境五中隨染起根本惑十八大隨惑中隨惑二小隨惑十合俱起。若無記。四不定亦起例可知。前五識亦隨三性別例准可知。故云相應異也。起滅異故者。八識中一滅時餘不滅。熏習異故者。能（七轉）所（第八）熏等（等總別報其不共相等）相各有異。楞伽經云等者。擧非一非異證成唯識疏（七本）釋曰。心意識等以理俗諦隨事差別相故可說有別。約勝義勝義眞故相無別也。第四勝義理忘言慮。今（頌意）遮有別但說無別。既曰離言。何別不別。以識自性能相無故所相亦無。能所二性（一切法互能所）即依識立。求不可得。識上何者爲能相所相。謂用（四分等相用心所緣別相）爲能相體（四分合識體心王取總相）爲所相（若體爲能用爲所相）若俗諦事中有此用體眞勝義中即離心言俱不可得。故云眞故相無別。無別者無別亦無不別也。（云云）
　　【章】如是一切（至）名爲唯識鈔曰。五結所觀識類差別。
　　【章】此幻性識（至）各各證故鈔曰。當門大段第三明能觀識類。秋篠云。上明所觀識類差別。此下明能觀智類亦別（云云）若加行觀者。四加行位所修唯識觀也。唯共非自者。古來二家釋別。芳野云。理實而言。加行亦通自相觀也。雖是有漏而既現量。何都不得自相耶。故知一往說也（云云）又秋篠云。若加行智總觀諸法皆無我性趣求所證故云唯共非自也（云云）基辨評二釋云。釋不悉。地前加行有漏觀故不契眞如。故雖現量但遍緣也。故云非自也。秋篠釋爲好。若後得智等者。秋篠云。若後得智一一依他別別知故名爲自相（云云）上來第五門訖。

大乘法苑義林章師子吼鈔卷第八（大尾）

　　天明六年（丙午）十一月朔日於南都興福寺菩提院方妙光院對屋寓隱之砌再校大加刪補竟。來未三月下旬皇都京極善長寺開演之所望。爲其用意加校正了。抑此師子吼抄安永五年之比於皇都開演之砌書記之了。其後於東武淺草亦開演之砌一校子。其後於西京藥師寺開演。去已辛於專寺正智院講之。毎講無不加刪補。漸今年清書了。
　　囘向四忍法界海法相沙門基辨六十九歲書
大乘法苑義林章師子吼鈔卷第九（唯識章之餘）

　　    南都西京藥師寺法相
          大乘沙門釋基辨撰


　　【章】第六修證位次者。鈔曰。自下當章第六門。大分爲三。初標牒。明修入位。三明修證行相。今即初也。
　　【章】攝大乘說（至）一切障抄曰。此下第二明修入位次。此中大分有二。初擧三箇論文。明位。後會二論之違。初中有三。初擧攝大乘。二擧成唯識。三擧瑜伽論。初中亦二。初本論。二釋論。今即初也。攝大乘者。無性第六（二紙左）之文也何處能入者。寄問而起。有二問。初問所入處。二問能入。何言應再讀焉。初問何處能入。後問云何能入。答中有此二意故謂即於彼有見者。答所入處也。神廓攝大乘疏作二釋。一彼者意識也。有見者後（念）生意識與耳識俱名爲有見（此釋意以見照義爲見也）謂耳識親聞法義故名爲見。後生如理作意遠從耳識聞法而生。
此後（念）果（第六識）有先因見故（再識云見俱云有也）名爲有見。二若體對用意言自體與見分用俱故名有見（已上神廓）基辨詳二釋云。兩釋俱不爾。今辨初釋者。云意識與耳識俱親聞法義名爲見。於勝解行地資糧位聞慧故雖應爾。至四加行位唯修慧故非與耳識俱之意識。四尋伺遠以聞慧雖爲增上。至四如實緣非安立諦故但意識修慧。故不爾。又後釋中云意言自體與見分俱是通漫釋。自證·見二分俱一切心心所行相。爲何今云有見簡之。故爲未穩。今釋云。彼者指第六意識。見者推求即正見也（神廓以見言爲見照義釋未了也）有者俱也。謂第六識與正見俱起。即四尋思四如實觀也。攝論同處文曰。推求文名唯是意言（云云）唯是言彰意言孤起與耳不俱。推求言是正見俱也。是爲證作今解（已上私）似法似義者。子島作二釋云。一云影像文義似本質故。二云依他文義似心外故（云云）今釋云。似者假有實無四尋思觀。故假有云似。法者自性。義者差別也。意言者。意識變所緣境如言似故。意識現行行相云意言也於言境第七聲。子島釋云第六囀聲尤爲不是。今云。如於二空有迷謬者之於言。疏主釋境第七聲故。此文總意云。於彼第六意識有正見俱起尋思推求假有實無自性（法）差別（義）觀似法似義意言境之意。是答所入處竟大乘法相者下答能入之問。今謂。四如實觀緣非安立大乘所觀。簡二乘觀。離識增無。離境識無。泯能所相觀即是大乘法相。此大乘法相言第三具聲等所生起者。今云。等謂能所相平等起也。此等所生起言於勝解行地資糧位大乘法相聞熏習爲遠緣意言正見爲近緣。四加行位唯意言境爲緣彼彼心起云等所生起。若於見道以其聞熏增長本熏淨種爲增上緣自本熏種如·智冥合現行。修道究竟道皆此本種生起今總合云等所生起也勝解行地者。地前資糧加行位也隨聞勝解故者。地前位也。如理通達故者。見道也治一切障故者。修道也離一切障故者。無學道究竟位也。
　　【章】無性解云（至）離諸障故抄曰。二以釋論文明位唯有識性者。大乘教法。但隨聽聞者。聞熏習也通達此意言故者。此謂一切法名義自性差別。通達此名義意言境即是通達唯識由此者。此謂意言即唯識變。第三具聲。此能觀有能作用能對治用故。
　　【章】成唯識說（至）唯識相性抄曰。二擧成唯識。此中有七。初問起。二示立五位處所。三資糧位。四加行位。五見道位。六修習位。七究竟位。云何漸次二句初問起也。謂詣菩薩二句二示立五位處所。資糧位中二句三資糧位。在加行等四句四加行位。在通等二句五見道位。修習位等四句六修道位。至究竟等六句七究竟位。
　　【章】五十九說（至）正同唯識鈔曰。三擧瑜伽同唯識。瑜伽文有八問。今出二問。云何等六字初問。齊何等八字後問（問位）謂善法等下答二問。初九字資糧位。已得等下二句加行位。證得見地故一句通達位見道。積集修地等二句修習位修道。得究竟等三句究竟位無學道正同唯識一句示此說與唯識同。
　　【章】攝大乘中（至）略隱不說抄曰。明修入位次。二文中第二會二論違。此中二初攝論。後唯識。今即初也。此會違意云。先擧攝大乘文中。說勝解行地·見道·修道·究竟道說示四位不云加行位。與成唯識說五位相違。此違云何會。今會云。勝解行地名在資糧位。資糧位以聞思思量唯識相性時位尤長。故云勝解行地。此地一大劫修行滿力方起加行故。加行時位短少。故從多分長時資糧云勝解行地作論。故說四位以加行位攝資糧說以觀時少等者。加行位唯識觀修時少故略隱不說。
　　【章】唯識等中（至）上來明位抄曰。二會唯識論別修者。五位別修行相見道前位者。加行位也亦有伏除者。亦資糧位攝論唯識等下擧加行位伏除之相。二論各言四加行位尋思如實唯識觀別伏除故別出加行直往迂迴等者。通難。難云。地前有伏除頓悟應爾。漸悟人已斷煩惱囘心。何有伏除耶。迂迴之人下辨頓漸二悟人別。意言迂迴人中有已得第四果等人。此人於地前中雖得生空無漏無斷惑用。生空遊觀心中亦不能伏除。未證法空眞如眞識終不能了如幻依他緣生識故。成唯識八如引厚嚴經明。經曰。不見圓成實非知幻事等（云云）上來明位者。結明修入位。
　　【章】下當辨修（至）三地修抄曰。自下當門第三段明修證之行相。此中有四。初標牒分科。二明證修。三明相修。四明地修。今即初也。如是三修實雖同時今別明之。證即修相之修地之修。修有二種。一能修。二具修。佛位證修。相修具修。地修佛位是無。見道已後至金剛心之證修漸漸證眞起次修故。如至次明。
　　【章】證修者此（至）似而非眞抄曰。此下第二證修。此中有九。初標牒（證修者三字是）二明地前相似觀證修。三明初地見道證修。四明初地修道二三四地證修。五明第五地證修。六明第六地證修。七明第七地證修。八明八九十地證修。九明果上證修。此即初·二科也證修者。子島云。證者證知義。修者修習義也。觀行者修習有漏無漏觀證知依他圓成之理名爲證修也（云云）此見道前者表地前（地前相似觀之證修也）眞俗二諦唯識觀者。非安立唯識觀云眞。安立唯識云俗。今此云眞四如實觀。又云俗者四尋思觀。爲得見道根本智所證眞性今此修非安立。爲得後得智所證有差別識相今此修安立觀。是爲入見道證智而修故此位雖無實證此名證修似而非眞者。雖作非安立觀空·有二相猶未能除。觀心有所得故云似。頌言。現前立少物。謂是唯識性。謂有所得故。非實住唯識。（云云）
　　【章】入見道中（至）方了俗識鈔曰。三明初地見道之證修了眞識者證唯識性眞如（本智）方了俗識者緣淨依他識（後得有分別智境）。
　　【章】四地以前眞俗別觀鈔曰。四明初地修道二地三地四地證修眞俗別觀者以根本智觀眞。以後得智觀俗。未得念念眞俗合觀。
　　【章】第五地中（至）始能少起鈔曰。五明第五地證修眞俗方合者。本智後共眞俗合觀。西明仁王疏曰。經云善學菩薩四天王雙照二諦平等道。略有四種雙照。一方便雙照。謂十囘向中四善根位。二證位雙照。如此經初地。三功用雙照。謂第五地。四任運雙照。八地上（云云）燈主破是。如子島私記引。然極用功等者示劣於六地已上用極功用始能少分起合觀智。
　　【章】至第六地（至）未能長時鈔曰。六明第六地證修。五地已前全有相觀。第六地上無相觀。雖多分起。未能長時相續。
　　【章】於第七地（至）亦未任運抄曰。七明第七地證修方得長時者示勝第六地。無相長時起故。猶有加行等者彰劣後八地上。
　　【章】八地已上（至）恒俱合緣抄曰。八明八九十地證修。如文可知。若爾以何爲三地別耶。答。如成唯識九說。
　　【章】至佛位已（至）自在滿故抄曰。九明果上證起。三智俱能者。大圓·平等·妙觀三智俱一剎那能緣眞俗識第六不定等者。觀察智或時一念緣二諦。或時唯緣眞諦。如自受法樂智。或時緣唯俗諦。如說法利生時成事唯俗等者非護法義行緣淺故者行謂行相。緣謂所緣。成事智觀有情心行爲三業化。故云行緣淺也。或亦通眞等者親光義也。如上已明。
　　【章】相修者云（至）修唯識觀抄曰。此下第二明相修。此中有五。初標牒（相修者三字是也）二問起。三總明相修行相。四廣明五位觀心之相狀。五重明五位修習別。此即初·二也相修者。子島曰。相者體相也。修者修習之義。觀行者修習有漏無漏觀令其智種子現行。其體相展轉增勝生長圓滿。名爲相修也（云云）。
　　【章】謂今有漏（至）生長圓滿抄曰。三總明相修之行相。有漏無漏觀心者。秋篠（義鏡）云。有漏觀心謂資糧·加行二位。無漏觀心者見修無學三道觀心（云云）種子現行者。種子得修。現行習修。展轉增勝者。地位展轉無漏增勝。生長圓滿者。由現行熏新熏種生本熏種子增長圓滿。
　　【章】初修習位（至）純熟自在鈔曰。四廣明五位觀心之相狀初修習者資糧位也託境思惟等者。資糧位中隨所聞大乘教法託一切所緣境界思惟唯識相性理。令此唯識觀心純熟自在。
　　【章】後伏所取（至）相像漸微鈔曰。此明加行位觀心之狀後者加行位。資糧位之後故伏所取等者四尋思觀拆伏之狀觀心轉明勝者四如實觀心轉明境相像漸微者。境謂安立有空相有所得境相。像漸微者。有所得影像云像。謂由四如實非安立諦觀心有·空二相漸漸微隱。
　　【章】忽心境乃冥觀轉成無漏。抄曰。此明見道通達位觀心相狀。三十頌說。若時於所緣。智都無所得。爾時住唯識（云云）忽謂若時。猶云有一時心境乃冥者。如與智冥合平等平等觀轉等者。地前所修有漏唯識觀有一時忽然轉成無漏唯識觀也。
　　【章】如是展轉（至）名之爲修鈔曰。此明十地修道及究竟位觀心如是者指心境乃冥觀轉無漏。下轉成中等者。十地間次第展轉無漏下品唯識相性觀心轉齊成中品觀。中品觀心轉齊成上品觀心。此修習位地地斷所知障展轉轉齊觀心至究竟相也。究竟圓滿等者明究竟位觀心。究竟位雖無修得義以已修義究竟圓滿名修也。
　　【章】於初二位（至）用漸增故抄曰。此下五重明五位修習之別。此中有四。
初明資糧·加行二位。初二位者資糧·加行二位。有漏三慧者。資糧位聞思二慧加行位修慧。皆現種修者。三慧俱以現行名修。亦現行時必有新熏種。此名種修種修無漏等者明種修由。謂由有漏善新熏力本熏無漏種自增長種子用漸增長。損力益能轉故。子島云。資糧位以有漏聞思二慧修唯識觀。加行位以有漏修慧修。即此二位修增有漏智現行種子傍修增無漏智之用（云云）。
　　【章】通達位中（至）種修有漏抄曰。二明見道位唯有修慧者。無漏修慧通現種修者。無漏智現行即修。種修者。無漏智新熏種生。此種修增種修有漏者。無漏智種修增時同念有漏善種子勢增。此名種修。
　　【章】在修習位（至）種修有漏抄曰。三明修道位。有漏無漏者。漏無漏唯識觀。通現種修者。此亦通漏無漏。自可知也。種修有漏者准前可知。
　　【章】於究竟位（至）無漏之觀鈔曰。四明究竟位無漏滿故等者。修義皆止故更不修然具現種等者。非由具觀名修也。
　　【章】地修者有得修習修抄曰。自下辨修中第三明地修。此中有三。初略示。二擧證。三由證成義。今即初也。地修者。子島云。地者九地也。修者修習義也。
觀行者隨在何地修唯識觀令修習生長增長自地他地觀心種子現行之體用名爲地修也得修者。同云。小乘得修在未來。大乘意現在無漏種未現行以熏習修增此種令生現行名云得修。演祕曰。得者謂所得。熏修云修。由現道力令所得法種子增明故（云云）對法九說四種修。一得修。二習修。三除去修。四對治修（云云）今擧唯初二。
　　【章】對法九云（至）現前行故抄曰。二擧證又道生時者一本作見道生時。雖義意通以現本爲穩。道謂一切有無漏道。有漏善智無漏善智現行熏種時修增安立各自種子。是名得修（由有漏善熏習修增有漏善種及無漏善種等准前應知）從此種類等者。從此修增（現行熏種云修增也）無漏觀心種類或有漏善心種類展轉增盛相續現行生起故。謂有漏善現行新熏自種增長本熏無漏種用無漏善現行新熏自種增長本熏有漏善種又即此道等者就現行釋習修。此道者漏無漏道。現前行者心現起修行也。
　　【章】習謂現行得謂種子抄曰。此下三由證成義。此中有四。初由前證略立二修。二明地修行相有四類。三結四類分別能修人。今即初也。
　　【章】有依下地（至）傍修得故抄曰。二明地修行相。此有四類。此即初一類也有依下地等者明依身在下地起下地心修唯識觀依下地者。或問予（基辨）云。由子島釋依言古師存二義。一者所依定。二者所依身。雖有二義今取定也。若依身者何故次文引唯識文云前三無色等耶。入見道依身者在欲界故（云云）（已上子島）何今不由子島別釋第一類而云明依身在下地起下地心等耶。基辨答曰。子島取定不取身說破古之縷解有得失非全璧。今詳判古義叙今義。其中玄黃自分今立二科。初出古義詳判。二述今義彰實。初出古義四家。初清素記義。二秋篠所釋。三義濱所釋。四子島釋義。於此四家詳判是非於一一下自應辨明初清素記義者。彼記曰。依下欲界身起色界（四定）心入現觀時。現行習修唯四靜慮。得修種子通上無色。以曾聞無色令其上地本新種子用增長故。不同下地更熏新種名爲體增。種體多故。故引唯識成前義也（云云）（基辨）判此義是非云。此師釋依下地文云依下欲界身爲穩當也。然釋章起下地心云起色界心等未穩。強爲牽合成唯識論勝見道傍修等文應設此釋既云起下地心。何云起色界心耶。若言自前三無色見則第四定已下皆是起中地心。則是亦由證文強牽合焉。若章文云隨應起下地心。則似有理。既不云爾。云何曲文成理耶。故清素釋爲不允當。二秋篠釋義者。珠記曰。依下地起下地心身在欲界起欲界心。又身在第二禪還依初定起初定心（云云）基辨詳判云。秋篠云。身在欲界起欲界心之釋尤得章意又身在第二禪等之釋工而劫失。云依初定起初定心之釋未穩既云依初定。即是起初定心。有何差別云依初定。復云起初定耶。不依則應無起定理。不起則應不可名依定。故秋篠釋半爲不當。又子島破秋篠云身在欲界起欲界心之釋云。不妨在欲界起散聞思作唯識觀。然於此四類不可攝也。既說初類云得修通上得緣上境令勢增長。云何以欲界散心修增上界定種子。若爾則有定散間雜之失故也。基辨詳此破是非云。子島所斥不允。謂欲界散地心有二。一散亂心。二等持心。以初散心不能作唯識觀。以後定心作唯識觀。上章文云。於初二位有漏三慧。皆現種修種修無漏用漸增故（云云）此初二位中資糧位以有漏聞思二慧修唯識觀修增有漏智現種之體用傍修增無漏智種之用。既下文云欲界自地觀但聞思慧。明知從欲界等持心起有漏聞思。熏修傍修得上界定種子。有漏聞思熏修既說傍修無漏種。何況傍修有漏上定種。豈有定散間雜之失耶。今云得緣上境令勢增長。則凡作唯識觀緣三界一切法。了唯識故。欲界等持作唯識觀豈不觀三界唯心。若觀三界則是緣上境。何云無勢增長耶。故子島破斥爲不穩當。第三義濱釋曰謂依初定起初定心（云云）基辨詳云。今此章文既云依下地起下地。豈應云依初定起初定耶。故不穩當如秋篠文中斥。四子島義云。依下地者指所依定。非明依身。謂身在欲界依初定起初定。今云依下地起下心。乃至在下地依無所有處定起無所有處心亦云依下起下。是即第一句之旨也。引前三無色等文爲證尤在此意也（云云）子島釋意云。引成唯識前三無色等文。意謂。身在欲界入菩薩見道之人以第四定爲所依定。以第四定無漏心入見道已傍修前三無色地世俗智種子。現修在下第四定。種修通上三無色。故以此文證第一句也（已上子島意也）基辨詳子島義云。言依初定起初定心之釋如詳秋篠義中斥。有煩重失。復云依無所有處定起無所有處心。是亦重言。不依則不起故。云何以在欲下地修無所有處定攝依下地起下地之類耶。應攝在下地起上地之類也。又子島意以唯識前三無色等文爲證。以四類皆令同此證。由擧證文却令難解。當知此文傍得修之證。亦以前三無色爲得修通上之證也。又此章明三修。證·相二修既就漏無漏唯識觀辨已。云何此地修但局無漏明是耶。故此證文雖云勝見道亦云前三無色有此根。非唯無漏證文。但擧四類傍得修通上之證也。智者擇而居諸。故子島所言爲不穩當第二叙今義彰實者。謂此第一類中依下地起下地心者。身依欲下地故。心亦起欲下地等持心修三界唯識觀也。習修唯下者。身在下地起下地心修唯識觀之時心現行修唯欲等持故。云唯下。得修通上等者。意云。習修唯自地。得修通自他地。其中自地體用俱增。他地唯用增。得緣上境等者。以下地心緣上地境熏時俱上地種勢力增長。或問予云。得修緣上境令勢增長（云云）此緣上境。心不現行則不能緣上境。無相分不能緣。有相分是應現行。云何不云習修云得修耶。答。如前文言。習謂現行。得謂種子（云云）然有習修必有種修。現行熏種子故。如第一類習修唯下地現行。是必有二得修。一正得修。下地現行漏以似無漏隨應熏種。新熏體增本熏用增。是種子體用俱增長。今文云下體用俱增故。二傍得修。其下地得修時。傍以下地心緣上地境令上地種勢增唯用增云傍得修。今文云上唯用增故。又或問云。以下地心緣上地境必有相分。若有相分現應習修。云何但云得修爲唯用增種體不增耶。答。身在下起下心。下能緣心緣下境熏是現觀故。必種體用應俱增也。又起下地心身在下地緣上地境。傍修得故相分雖上。能緣見分下地。於上用劣弱故。種體不熏。成唯識二說能熏義。第二立有勝用非能緣強盛用。則非能熏。下心緣下是能緣強盛用。下心緣上能緣劣故。唯上相分無熏種體道理。是傍修得不現觀故。唯本種用增無體增義。故緣上境唯得修非習修也。又問。上境爲相分是應本質。下能緣心如本質相分現可謂下心緣下。何不熏種耶。答。上境爲相如鏡中似實。下能緣緣無用。是熏變相分故。不可熏種如理應思得緣上境等者。明通上所由。意云。身居欲界起欲界等持用思慧。觀三界唯心即緣上境了唯識變如是緣了熏下種體用時令上地漏無漏本種勢力增也下體用俱境者。現行熏種之時下種新增體亦增本種用。故云俱增也。問云。體用俱增者。種子是本識上功能差別。可俱云用。何故云體用耶。答。體是體相種子緣起道理。或善或惡或色或心等緣起道理各別義增新熏種子是云體增。其體相上應緣起因緣之用增云用增也上唯用增故者。觀三界唯識故。熏下地種時傍了上地境熏。於本熏上地種令勢用增長也。故云唯用增也成唯識云等者。論七（三十三丁）之文也。今謂。是但證傍得修之義也。然子島意以此證文爲四類上無漏唯識觀地修證。如前已斥。此地修文非但明無漏唯識觀地修。如前證修相修章文以有無漏唯識觀辨。此地修文亦通漏無漏觀心明顯然可知。故知此文但證傍修得義。總今明地修相四類辨習修得修之別爲要也。不應必以見道以欲界身依第四定無漏之義及四類上云但依定非依身也。故子島釋爲穿甚矣。有此根者。指三無漏根云此也。有勝見道等者。菩薩所修眞見道爲勝。眞見道無漏智如智冥合平等平等。故證一切法如。後得智時法則此智一切法唯識觀熏修種故。第四定無漏觀是現行修。此定心觀餘地境熏爲得修也。今就無漏證通有無漏傍得修也。爲簡二乘見道今云勝見道也。
　　【章】有依下地（至）修通下地抄曰。明第二類。謂依身在下地。以上地心（此上地言自初定至第四無色定）修唯識觀習修現行唯上地心。新熏種子之體及增本熏種之用亦同是爲得修。傍增欲下地有漏善種用亦是得修。對法論十曰。依初定地現修道時。亦修欲繫所有善根。如是依一切上地現修道時。皆能修習下界下地所有善根。於彼得自在故。子島釋云。依下地者明所依定。謂依初禪定起二禪已上心修時現修唯第二定。種修通上下地（云云）今云。此釋不穩。彼師引對法第五說入初定憶若欲以第二定心出等即能現前而出於定餘一切地如理當知而成初定中起第二定義。雖然對法說出定時。今四類修說住定時。故爲證不成。故依初定起二定已上心不應道理。凡依定不起彼彼定心。則不可名依定故。
　　【章】有依上地（至）修亦通下抄曰。明第三類。謂依身在上地以上地心修唯識觀。現行習修唯上地心。依上地者。自初定依身上至第四無色果報爲依地也。起上地心者。自初定心上至非想地心起定修習爲起心也。種子得修新熏種子之體及增本熏種之用唯所起上地。傍得修欲下地所有善種故。云得修亦通下也。子島所釋但云依第二定起第二定等未穩。云起定即依定故作此解。如上已辨。
　　【章】有依上地（至）得修通上抄曰。明第四類。謂依身在下地起下地心依上地者自初定乃至非想地果報云依上地。他謂彼彼感果報心起下地心者。自無所有處心乃至欲界等持心。說初定地修欲界善故。伽六十四說以無色心了三界法。何況初定心不修欲界善。今明報心在非想地起下無所有處心乃至在初定依身修欲界等持善爲第四類也。子島云。依上地者明所依定。謂依第二定起初定心乃至依非想定起無所有處以下心修時。現行修唯在下初定。乃至無所有處種修亦通上（自第二定至非想地云上也）今云。不爾。身在上地。以下地心起唯識觀現行習修彼彼下地心。自無所有處乃至欲等持心彼彼云下。熏種得修熏修新熏種體及修本熏種用傍修上地彼彼種用。故云通上也。問。何故子島所釋不爾（云云）答。子島云依上定起下定心。故不爾。今章所云依上地者。依彼彼果報心地。初定已上彼彼定心即果依身（身此果報）若無色界唯定心爲果報。若果云身。定心即依身。
　　【章】諸上修下（至）非餘品類抄曰。第三結四類分別能修人諸上修下者。上八地身起隨應下地心習修者即第四類全第三類得修也及自地修者。上地身起上心第三類餘第一類習修。謂下身起下心也通一切品者。如上已言。能修人不分曾得未曾得自在未自在通一切品。品者能修人品下修上者。謂身在下起上地心。第一類得修第二類全也。如是修唯識觀者必曾得者得自在者所修。非餘未曾得者未自在者所修。故云非餘品類也。
　　【章】對法論云（至）勝者可爾。抄曰。第四會違成前義。對法第十卷取意也。彼雖不云下地不能修上。說依上地修下界所有善根得自在故。翻是今云下地不能等也諸初業者。未先修得上定之人初修上定人云初業。有上定八故云。初也。及漸隣近者。未得定自在人漸隣近上定自在者未得自在者。漸隣近者。未得上定者。初修業人。不能上修者。下地身以上地心修唯識觀初業及漸隣近者不能近未生果故者。近謂親也。未上界生果故不能上修非勝者可爾者。久習業人云勝者。如是勝者下修上起下自在。故云非可爾也。
　　【章】第七觀法何性者。抄曰。自下當章第七門。大分爲四。初標牒。二略示此門所明。三出能觀性。四明所觀性。今即初也。觀法何性者。今云。觀者能也。法者所觀也。何性者。於三性中何性今此門所辨也。
　　【章】此有二種（至）二所觀鈔曰。二略示此門所明。
　　【章】能觀定非（至）此據正義抄曰。此下三出能觀性。能觀定非等者。謂唯識觀智能緣見分。若據安慧。立相見分計執成計執能觀義。計執無體。故不可爲能觀。今彰非安慧義據護法正義立。云定非所執亦云此據正義。此者指上能觀非執。彼無者云計執無體也。
　　【章】有漏觀者（至）二性所攝抄曰。此以正義約有無漏觀辨。若以有漏心作唯識觀者。定屬依他不屬圓實。非勝義智不可云圓實性。若無漏唯識觀。則淨依他圓成實攝。深密誠說。故依圓二性所攝。若安慧無有漏全無漏一分依他義。許相見分計所執故。許因無漏有法執故。
　　【章】常無常門（至）非眞理故抄曰。以常無常有無漏辨無漏觀。能觀屬淨分依他起則無常門非常。今云屬依他者彰無常門。又無漏觀淨分依他故云攝屬圓成。決定無不屬依他唯屬圓成者。能觀智非眞理故。若是眞理非能觀非非能觀是絕言故。
　　【章】即顯地前（至）二性能觀抄曰。下約地位辨即顯者。次上文以有無漏明此即彰地前地上能觀智別七地已前有無漏者。若出觀時有漏。入觀時無漏二性能觀者。二性謂依·圓二。出觀有漏善心唯識智唯依他也。入觀無漏唯識智圓二性。今總合云二性能觀也。
　　【章】所觀性者（至）圓成實性抄曰。四明所觀性。此中有四。初標牒。二擧三箇論文成。三列三文成所觀性。四立似實二觀判諸文。今初四字標牒。攝大乘云下第二科文。此中有三。初攝論（無性六十一丁）文。二攝論第二（無性二十八丁）文。三成唯識文。今即初也。意言似義相等者。第六意識所緣名義自性差別假有實無云似義相。悟入此似義相故。悟計執本來都無已。此明四尋思觀。悟入唯識等者。明四如實觀。謂觀離境無識離識無境故悟入依他起性。若已滅除等者。明泯空有相入見道位。已滅除者。泯空有二相住非安立菩薩正觀。意言聞法熏習等者。
第六意識與耳識俱聞淨法界等流教法意識與思俱起熏習。此相似觀現前立少物故觀心有所得。非實住唯識。故云種類唯識之相。乃至爾時等者。明入見道悟達圓成實性。乃至者略文。爾時者若時。猶云有一時。平等平等等者如與智冥合平等平等此云無戲論無所得。此即無分別智生起已相。此名爾時住唯識即悟入圓成實性也。
　　【章】又云名事（至）即入三性抄曰。二攝論第二文（無性）文意如前釋。
　　【章】初半頌悟（至）圓成實性抄曰。下章主文以論文爲三性文。如文可知。
　　【章】成唯識云（至）三處不同抄曰。三成唯識文第八卷（二十一丁）文也非不見眞如等者厚嚴經頌。說見道位相。不見眞如者示眞見道而能了諸行等者示後得智悟淨依他。如是上下二句章主文也。三處者攝論二文唯識一文。
　　【章】攝論初文（至）方悟三性抄曰。此明所觀性中第三判三文成所觀性。煗頂二位等者四尋思觀忍第一法等者四如實觀。餘文可知。
　　【章】雖有三文（至）二者相似抄曰。第四立二觀而判諸文。此中有五。初擧二觀名。二判成唯識文。三判攝論初文。四判攝論後文。五會違。今即初也。三文者攝論二文唯識一文。實證者實證觀。謂初地上無所得觀相似者相似觀。謂地前有所得觀。
　　【章】成唯識中（至）計所執無抄曰。二判唯識文。成唯識中者。厚嚴經非不見眞如文也實親證者實證觀也。無漏二智者根本後得二智。眞俗前後者根本智爲前。是證圓成實眞智。後得智爲後悟淨依他俗智不見二取者。悟計執本來都無故離能所二取相。此名證計執無。三十頌說。若時於所緣智都無所得。爾時住唯識。離二取相故（云云）此即見道實證相也。
　　【章】無法體無（至）遍計所執抄曰。下寄難成無法等者計執本來都無云體無。智何所證者。以根後二智證計執無上文既明計執體無如何證之耶此難意也。心所變無等者難救成。若以心所變無云證執無則不爾。心變無說意不壞法現前故。第六意識無之相分依他起攝。非證執無。亦應非證眞如理無絕言眞如理上計執都無圓成實攝。如何悟依·圓外說證計執無（云云）但於依·圓二性不見能所取（此即悟計執本來無也）。
　　【章】然正體智（至）證計所執抄曰。此通難文。難云。若言根·後二智俱證所執無。則何故諸處云證眞如智證所執無耶。今文通此難。如文可解。
　　【章】雖見道前（至）方名證得抄曰。此通伏難。難云。地前加行位既觀二取空。何必云見道證二取無耶。今文通意云。雖見道已前亦不見二取未親證得依·圓二性。加行位是似觀。不云證計執無也。故於初地等二句結判成唯識意。由上來所明意。成唯識意於初地方名證得三性。
　　【章】攝論初文（至）故據實說抄曰。三判攝論初文。此文由實·似二觀說。謂悟圓成據實觀說。悟依·計二性據相似觀。相似悟者有所得觀悟。長時多分等者。周記曰。煗·頂·忍·世第一法通此四位思惟二性（計依）名云長時。忍·世第一少時亦有悟圓成。所以二性名多分也。短時少分者。世第一法名爲短時。忍位名爲少分（云云）（今云。周記辨大好）仲算大德云。短時屬時少分屬觀（云云）子島評是爲好。今詳云。少分者示忍位四如實觀中有相似觀圓成實性。又由周記可云長時即多分亦短時即少分。亦非親證等者。彰加行位少分觀圓成有所得相似觀。故據實說者。由上來所明理故。此攝論文據初地上實證說。
　　【章】攝論次文（至）實未悟入鈔曰。四判攝論後文。此後文意據地前相似悟入三性觀說創觀名事等者。四尋思觀。觀假有實無名悟入所執次唯觀有識等者。明四尋思觀依他性。雖未證實等者。未證實淨依他故雖難名悟依他。今具就相似有所得觀行名悟依他。如實智位等下。四如實觀觀境離識非有識亦非有。此且名云能所二取。然帶空有二相故此名相似。餘文由此意可解也。
　　【章】攝論據相（至）皆準此釋鈔曰。五會違私記曰。攝論二處文爲初修業人約相似觀。故說別悟入三性。初修業人先悟識後悟深故。又成唯識論文爲久修業人約實證觀先悟圓實。次自悟依他。其二中悟計執。（云云）
　　【章】第八諸地依起者鈔曰。自下第八門。此中大分爲四。初標牒。二分科。三明依身。四明地起。今即初也。此門明修唯識觀人身心。諸地者修觀心之依地。諸言通下依起。起言亦通上地。具言地起諸依起。依謂修觀者依身。起謂初起後起由依身有別。今明是故云諸地依起也。
　　【章】此中有二（至）後時地起鈔曰。二分科。
　　【章】依身者名（至）唯欲界故。鈔曰。三明依身。謂修唯識觀依身初起後起有別今明。此中大分爲二。初頓悟人依身。二漸悟人依身。初中有四。初總明有無漏觀依身初起。二擧其證。三別明有漏觀依身後起。四別明無漏觀依身後起。今即初也。初起依於等者。修唯識觀初起非極勝心不能發心。唯欲界身有勝慧勝厭故。依此身得。私記曰。初發勝心。是極難故。依有勝慧勝厭之處。初發大心（云云）創發勝心者。創發有無漏勝心也。
　　【章】顯揚等說（至）出世現觀鈔曰。二擧其證。欲界初起之證論第十六（十六丁右）文也。極戚非惡起者。地獄不起現觀。苦受恒隨故不能入三摩地也極欣非上二等者。色無色界亦無現觀。欣掉重故厭羸劣故云非上二。唯欲界人天有勝厭故。佛出世令現觀。佛出世現觀者。三十論疏（九末七十二丁）曰。唯欲人天趣有佛出世能起現觀末法亦得有。佛出世攝故。無佛世（佛出世已前）不得。無說法者令生厭故（云云）。
　　【章】初地已前（至）得有是事鈔曰。三別明有漏觀依身後起初依已前者。除加加行資糧位中何故除四加行位。謂四加行位菩薩不生無色爲正義故除也。如燈辨一切容得者。除四加行位餘資糧位初地已前。三界有漏地依身緣自他一切法容得修唯識觀也。許毘鉢舍那等者。許者今所引毘鉢舍那文瑜伽六十五說。故云許也。毘鉢舍那菩薩者。伽云毘鉢舍那行菩薩。即資糧位菩薩毘鉢舍那此云觀。觀謂慧也。資糧位菩薩未能得定。由聞教法聞思慧增。故隨所行名毘鉢舍那行菩薩也。生無色界等者。周記曰。地前菩薩任業受生。彼（資糧位菩薩）有三界業故得生無色。若非菩薩彼界何人能以一心緣一切法。故知資糧位中三界俱可得起此唯識觀。並據後起。一切者。義演曰。了一切者。即作唯識觀也。非此何人等者。意言。非資糧位菩薩何人得有緣一切作唯識觀。故云得者是事也。
　　【章】七地以前（至）得菩提故鈔曰。四別明無漏觀依身後起七地已前者。自四加行位至第七地菩薩不生無色。四加行位依身必但欲界。今文明無漏觀後起故。初地至第七地之論也。菩薩不生等者。伽（六十五）對法（十三）說。於無色不能現利生事。故菩薩不生（云云）唯定依於等者。明八地已上無漏觀依身最後起。成唯識七曰。求佛果者定色界後引生無漏。彼必生在淨居大自在宮得菩提故（云云）起謂起唯識觀也。勝所依者淨居大自在宮也。得菩提者得佛菩提也。
　　【章】其漸悟者（至）欲界身得鈔曰。此下明依身中第二明漸悟人修唯識觀依身。此中有十。初明初二果經生不經生人初起但依欲界。二別明初二果不經生人後起。三不齊釋（明初二果不經生人未入地不生無色由）四齊釋（明囘心人不經生初二果亦生無色）五別明初二果經生人後起。六明第三果不經生人修唯識觀初起後起。七明第三果經生人及第四果修唯識觀初起後起。八結頓悟人無漏觀初起由。九結漸悟人初起亦通色界義。十會違文重成漸悟初起亦通色界義是即初也。初二果人等者。意言經生不經生初二果人有欲界俱生惑未生上界。故囘心修唯識觀。初起必欲界身也。
　　【章】不經生者（至）依身而起鈔曰。二別明初二果不經生人後起。亦通色界等者。亦言亦欲界亦頓悟。不經生者不經極七返家家等囘心云不經生人囘心也。
　　【章】雖未入地（至）業力多故鈔曰。三不齊釋明初二果不經生人未八地不生無色由悲願自在隨受生故者。明不生無色由。善珠·信叡·常騰·眞興同云。此人囘心成菩薩故。爲利有情悲願受生。而無色界非利有情處故。如地上菩薩不生彼處。此人亦不生彼處（云云）亦不因修等者。因修二字一本作因循。古師釋作兩途。一作因循爲釋（清記。周記）同云。因循者任運也。清記釋云。菩薩依作意厭不生無色。亦不任運許生無色。今與彼異（不任業）不生無色。因循者任運也（云云）子島云。不許囘心聖者任運受生。必以願力作意生故。爲對上悲願受生。更用亦言返成其義也（云云）二作因循爲釋（秋篠幷常騰初義現本由是）秋篠曰。因由也。修者造修也。若諸聖人造修新業以彼業力轉生彼處。無有是處。故云變不因修許轉生故。長讀不字。義道亦遠（常騰初義用之。子島不用之）今云。作因循爲穩。詳釋曰。因循者任運之俗悟也。不因循者不任運也。謂初二果囘心人雖未入地。但以願力許受生故。不隨任運業力。作意勢力受生自在轉。此人雖有無色惑可許非利生處願力闕故不生也。亦言亦頓悟地上。以願不生非利生處也。如周清二記所言讀云亦不因循許轉生則許言應在因循上。既不爾。故爲不是。秋篠·常騰所云亦不可也。許言在因循下故。秋篠等所云亦不是。不同頓悟等者。謂初二果囘心人地前既得生空無漏智無分別惑故。不能新作業生無色界。不同頓悟人未斷分別惑業力多故地前位中猶生無色也。是道已前下明不同頓悟由。
　　【章】或亦許生（至）厭下染故鈔曰。四齊釋明囘心不經生初二果人亦生無色。非此生上等者。示不同二乘定性。周記曰。若爾託勝所依而證菩提既生無色。如何受佛位大菩提耶。爲有此難故今說言非此生上厭下染故。意云。此初二果囘心人生無色者。非欣上厭下生。故暫生無色還生下界受變易身。不同定姓二乘之人厭斷下染永生無色也。
　　【章】若經生者（至）唯欲界故鈔曰。五別明初二果經生人後起發心及後者。唯識觀初起云發心。及後者唯識後起。周云。此人怖生死故於欲界初得後起也。
　　【章】第三果人（至）無利益故鈔曰。六明第三果不經生人修唯識觀初起後起。初二果不經生得不還果名第三果不經生也。此文不齊釋。問。初二果不經生人有齊不齊兩解。齊釋亦許生無色。何故此第三果不經生人不許齊釋耶。答。秋篠（幷）義濱曰。雖無文說。准此（上齊釋也）文。並應不還（不經生人）有生無色界。然略不說（云云）此齊釋也。今云。准上經生齊釋應有不欣上厭下任業暫時生無色直生下受變易義也。
　　【章】若經生者（至）色界身起鈔曰。七明第三界經生人及第四果修唯識觀初起後起。第三果經生者及第四果囘心人若欲界身發大心者。初起後起共唯依欲界身起。若色界發大心者。初後共唯依色界身起。經生人怖生死故。但於初起處後起也。
　　【章】初證悟（至）慧厭深故鈔曰。八明頓悟人無漏觀初起初證頓悟者。證謂無漏智。根智云初必欲界身者。無漏觀初起必欲界身由斷生執等者。明必欲界身由。勝慧勝厭但在欲界身故。此慧厭心由斷我執煩惱障起故。
　　【章】漸悟初依亦通色界鈔曰。九明漸悟人無漏觀初起亦通色界義證者本智無漏觀初依者初起依身。亦者亦欲多（次具成也顯揚文）。
　　【章】顯揚等說（至）非深厭故。鈔曰。十會違文重成漸悟初起亦通色界義。據各初入者。據頓悟二乘說也。唯斷法執等者。明唯欲界中入現觀非漸悟由。漸悟人人執先已斷後囘心趣大故。囘心已地空無漏初起非深厭心得故。通色界身而起。非深厭境故。
　　【章】上明依身（至）不取傍說鈔曰。當門大段四文中第四明地起。此中有六。初結上起下。明欲界修唯識觀。二明依色無色定分別三慧三得。三引證成依無色心修唯識觀人。四總明見道上修唯識觀所依地。五明由上界定修無漏觀義說三慧。六明二定已上七未至定不修唯識。今即初也欲界自地觀等者。以欲界心修唯識觀也。通聞思者。今云。如上所明。欲界有二。一散亂心。二等持心。今取等持心。若非等持心不能作唯識觀。今文云觀通因果故。聞·思二慧非等持心不起。所以上文云有漏三慧皆現種修。種修無漏用漸增故。四類之中第一類此現種修攝唯散非定者。明欲界自地觀但通聞思非修。秋篠曰。欲界地中無起修惠。若欲修時墮思中故。唯散地故（云云）（此釋由三慧章所明）此依正義等者。唯散非定釋依云欲界無輕安之正義。不取欲界有輕安傍說也。
　　【章】色界觀中（至）非生得攝鈔曰。二明依色無色定分別三慧二得色界觀者。以色界定心所修唯識觀也通聞修慧者。周記曰。以稍歛心即入定故云無有思。有耳根故。故得有聞（文）今云。此由三慧章意釋。子島云。色界定心是微細故無麁思慧。若欲思時還墮修中。然聞教法故有聞修二慧也（云云）今云。此盡理無色界觀等者。無色界中無耳根故亦無聞惠。故唯有修慧也。周云。無色界同色界。無根故無聞（云云）今云。同色界者還墮修中也此唯加行善等者。明二得。此聞·思·修三慧唯加行善。非生得如三慧章。
　　【章】然依瑜伽（至）及無漏法鈔曰。三引證成依無色心修唯識觀人。六十五說者。五字寫誤。六十四（十七紙）已下文也。若定若生者。秋篠云。有二釋。一云身在下界起上界定名爲若定。身生彼地即起彼心名云若生（此伽抄文。芳野由之）二云。加行善心名爲若定。生得善心名爲若生毘鉢舍那菩薩者。資糧位菩薩及得廣慧者。佛地論曰。深廣圓滿善道達故名爲廣慧。即定波羅蜜多聲聞等（云云）謂不定姓色聞也以無色界心者。三界業縛彼猶有故非此生上厭下染故。如前既明。不同定姓二乘也。此就若生齊釋。如實義者。今云以無色界心者。就若定論。非云若生。了三界法者。此即唯識觀也。
　　【章】故知無色（至）緣於一切鈔曰。下章主釋今所引瑜伽文菩薩即是等者。
毘鉢舍那菩薩即見道前資糧位四十心位地上不生者。囘心已去地上菩薩不生無色。如前已明。不能現利益事故。隨應說是。通定姓不定姓故云隨應也。廣慧者。不愚法聲聞不愚之名通不定姓及定姓。然此中不定姓人不生無色。多分唯若定修唯識觀。又少分有若生直生下地修。其定姓人亦生無色通若定若生不作唯識觀也。秋篠云。又定姓聲聞能信大乘藏識教等生無色界得入滅定名爲不愚法。此二者。地前毘鉢舍那菩薩及不定姓廣慧也。
　　【章】菩薩見道（至）隨應別說。鈔曰。四總明見道上修唯識觀所依之地。唯第四定者。菩薩見道及金剛心修唯識觀斷惑所依定心唯第四定後通諸地者。後修道十地行位云後。子島云。若見道後修道十地斷惑證理所依定及金剛道後佛位所依定通上界十地（云云）廣如私記色六等者。釋諸地也。初未至·中間·四根本定云色六。對法抄曰。雖有中間無漏不言入見道。以遊觀無漏故。大梵居多散亂故。隨應等者。十地中斷惑與遊觀隨應依心起唯識觀斷惑九等下釋隨應言。斷惑無漏心除有頂故云九。色六無色三。遊觀無漏心通有頂故云十也。
　　【章】無漏聞思（至）隨依無爽鈔曰。五明由上界定修無漏觀二慧。秋篠云。隨依有二師說。一云。依者修慧也。謂義說聞·思隨所依修慧作唯識觀亦無爽也。二云。依者色六無色四十所依地。是名依。色界無思。無色無聞。而體修慧。依十地故。義說聞·思隨體修慧亦依十地無爽也（云云）今云。後義芳野由之。
　　【章】上七未至（至）故不能作鈔曰。六明二定已上七未至定不修唯識。八定之中除初定作七未至定唯有欣上厭下心不作總緣。行相局故。心不及一切故。不能作唯識觀也。秋篠記曰。初未至心總厭三界一切諸法總緣諸謗故行相最寬。上七未至如地階級欣上厭下無總緣行相故云唯有欣厭等（云云）對法抄曰。以聖弟子初無定（心）故依初未至而斷下惑。初定已上爲前有定皆依根本斷煩惱不依未至。（云云）
　　【章】第九斷諸障染者鈔曰。自下第九門。此門大意明修唯識觀所斷障染差別。此中大分爲八。初標牒。二釋障言。三釋二種障（此中有四。次下具明）四明三住斷之三麁重。五明三隨眠。六明四障。七明五住地。八以所餘推斷除章。今即初也斷者。顯揚論曰。謂五種因斷諸煩惱。一知彼體故。二知彼事。三知彼過故。四避彼緣故。五修彼對治作意故（云云）。
　　【章】障有二種（至）二所知障鈔曰。二釋障字一俱生等者。如成唯識一說。此復有二者。俱生有煩惱所知二障。分別亦爾。初煩惱即障。持業得名。後所知之障。依主得名。
　　【章】成唯識論（至）俱初地斷鈔曰。三釋二種煩惱所知障。此中有四。初明分別煩惱障伏斷。二明俱生煩惱障伏斷。三明分別所知障伏斷。四明俱生所知障伏斷。今即初也。現行資糧道中者。本疏十末曰。資糧位麁現行伏滅細現行不能伏。
至加行位亦皆伏（麁細俱伏云皆）由此菩薩正願·勝解·世間力邪見疑等伏而不行（順世間故不起邪見）不以六行欣厭（云云）頓伏者。一時皆伏種習俱等者。初地入心無間道斷種解脫道斷習。習謂餘氣無堪任性。疏十末曰。無加行道能頓伏者。根本·後得能伏（云云）今云。此就伏俱生惑云。
　　【章】俱生煩惱（至）以害伴故鈔曰。二明俱生煩惱障伏斷。地前漸伏者。一分伏云漸也。成唯識十說。謂初二住由習勝解及慚愧故損本識中染種勢力益本識圓淨種功能。雖未斷障種實證轉依。而漸伏現行亦名爲轉（云云）此論文中初二位者資糧·加行二位。此位漸伏之亦名云損力益能轉。習勝解者。資糧位信唯勝故云習勝解。雖爾猶未能伏唯識想及慚愧者。加行位伏唯識想（有所得云想）少伏煩惱故名有慚愧。又世親攝論曰。有慚愧故令諸煩惱少分現或不現。煩惱現行即深慚愧。
慚愧者是勝解行之勝相故（已上世親攝論）由如是相俱生煩惱一分伏云漸伏也。瓔珞經說三賢菩薩唯伏不斷。餘處說地前不伏俱生惑者於資糧位不伏也。第十囘向滿心四加行位伏之也。能頓伏盡者。論曰。令永不行如阿羅漢（云云）今云。永不行者。初地已上俱生煩惱障現行能頓伏盡。第六識法空智。第七識法空平等性智現起故。二（六·七）生空智亦現起。由此勢力雖出觀時能頓伏盡令永不行。然故意力等者。前七地中。不怖煩惱者由故意力前四地起我見等七地已前起貪等。故問。七地以前菩薩可故起貪嗔癡耶。若故起貪等無性攝論中。釋菩薩作殺等十種作業云唯作前七業不起後三（云云）依之則應云不起貪等三。如何。答。七地已前尚起貪等煩惱。其義源出解深密經。瑜伽·唯識同存此旨。所以或爲助願受生或爲識戒力依大悲相應慧正知故起。自性染汚故雖名性罪不爲過失大生功德。今論由故意力前七地中雖暫現起而不爲煩惱之文。復第二論文說地上菩薩所起煩惱皆由正知不爲過失之文。義意全同。無性攝論不起後三之文。依性罪不現行之義且說不起實貪嗔癡等也（已上同學）其辨云。起爲利生貪嗔癡心相故非實迷軌貪等也。又問。故起煩惱故起已伏惑耶。故起未伏惑耶。若已伏者。菩薩故起爲助願受生。已伏煩惱損伏種子功能無潤生能。故起之何所爲耶。是以瑜伽論中初地上中煩惱不現（云云）既下品煩惱不伏之。爾應云故起未伏惑下品耶。若未伏惑者。今論文說令永不行如阿羅漢。由故意力前七地中雖暫現起等（云云）此文應云故起已伏惑。如何。答。以云故起已伏惑爲正義。今立二理。一云。已伏煩惱以故意起之。是菩薩勝能。若云起未伏惑。非勝功能。二云。若起未伏者。違故意名言。但云上中煩惱不現六·七二識中六識俱生煩惱爲上中。第七俱生煩惱爲下品。故云伏上中也（已上同學）由此等義云有時猶起也。而不爲失者。爲利生故。爲試戒故。正知現故。不爲過失。八地以上等者。八地已上第六生空無漏智相續起故無由起煩惱。故云永不現行。習地地除等者。習謂載堪任性餘習氣分。地地除者。十地間地地所障所知障毎於地地斷。除俱生煩惱氣分令減種子勢力。而共種體金剛心時一時頓斷。如歲久置筥麝香香氣雖滅麝體猶在。故云種金剛斷。其身見等及此等者。其謂指故起俱生者。身見等者。等邊見。及此俱生者。其身邊見俱貪等者云此俱生也。至第四地此等現行永伏。法執無故者。明永伏由。第六識身見邊見俱所知障（定愛法愛等）於第四地斷已故。此第四地所障所知障俱身邊見幷貪慢等永隱相不現行。故云法執無故此所生起等者。此謂指第四地。所生起謂害伴不俱生煩惱。身見俱生貪等勢力所起煩惱（慢等）云不俱生（又云獨起）云害伴。於第四地身見不起。俱起貪等亦無。是故至第五地不俱生煩惱害伴亦無。故云五地不行等也。
　　【章】所知障中（至）習初地斷鈔曰。三明分別所知障伏斷。如文可知。
　　【章】俱生現行（至）方永伏盡鈔曰。四明俱生所知障伏斷。此有二。初總說。後別說。此即初也俱生現行者。俱生所知障現行地前漸伏者。由菩薩勝解·正願·世間力地前漸伏。乃至十地等者。由於地地能爲障。十地之中地地無間道斷種習氣解脫道斷。方永伏盡者。問。俱生所知障由障地地地地無間道斷種解脫道斷習。何故不云永斷盡云永伏盡耶。答。初標俱生現行故。今云伏盡由前道力折伏後地所知障現令其不行。名之爲伏（云云）（已上子島）今云。俱生所知現行地前一分伏。今云漸伏。十地間地地後地障現行永伏盡。
　　【章】若別說者（至）種習俱斷鈔曰。二別說約第六七二識委細說故云別說也前之六識者。前六俱所知障八地伏盡者。論曰八地上六識俱者不復現行。無漏觀心相續故七識現行等者。明第七俱生所知障。如文可知金剛喩定加行道者。對法第十說。金剛心有二。一加行道攝。二無間道攝（云云）成唯識疏十末作三釋。意云。一以無漏心任運趣入根本智名加行道非加行智。加行智者有趣求彼故。加行智不通無漏（云云）今云。此義加行道與加行智別。加行道唯無漏非趣求。加行智唯有漏有趣求故。二云對法據。二乘等說金剛心有二。非云菩薩金剛心中有加行道。故加行智不通無漏（云云）今云。此義加行道·加行智各異體一。故唯有漏。對法論金剛心加行道是非約菩薩說。三云加行智亦通無漏。八地等無者。無有漏加行智如別深趣求者。八地已去有任運趣求故。對法說金剛心有加行道。不簡簡菩薩故（云云）今云。此義加行道加行智體一而通有無漏。有功用趣求有漏加行智任運趣求。無漏加行智八地已上純無漏加行智。七地已前亦雖少分有無漏加行智必墮。有功用。故有漏善心有功用趣求也。地前全有功用加行道。此有漏心有加行·根本·後得三智。如成唯識疏十末具明。
　　【章】菩薩地說（至）入如來住鈔曰。第四明三住斷之三麁重菩薩地說者。四十八（二十一丁右）七十三（八丁左）已下應對撿三住所斷者。深密經四地波羅蜜品說三住斷。一皮麁重。二膚麁重。三骨麁重（云云）又伽四十八說一皮二膚三骨又同。七十三說一皮二肉三心。或本作實者。以貞實與心義同歟。私記曰。以喩顯。謂見道所斷障易斷如在皮病易療。第八地所斷障稍難斷。如在骨病極難療（云云）下斷章亦作皮肉骨。三十論疏十末廣明。一極喜住等者。此擧見道斷。一切惡趣等者。第六識俱分別起煩惱所知二障因邪師邪教邪分別起者麁重者。種子·現行·無堪任性共名麁重。有二十四麁重。雜集論十一具明。又義燈七末廣明。又子島私記具會違能令一切中上煩惱等者。細品爲中。麁品爲上。前六識俱生煩惱一切現行今名一切中上。至極喜住此一切中上煩惱皆不現行。前六識俱生煩惱之一切不現行。故今云皆不。非有前六煩惱下品。今第七識俱生煩惱爲下品也。但一煩惱品故此不名中上。極微細故。不達道故。不能伏故。七地已前名我愛執藏現行位。子島曰。中上煩惱者。即第七識相應俱生煩惱上中品現行也。下品現行極微細故不達道。故不能伏。故七地已前以故意力起者是也（云云）今云。此釋不爾。子島意起未伏下品惑爲故意方行。如前問答。以起已伏惑爲正義中上煩惱者。前六俱生煩惱一切也。第七識俱生惑但一類品。無麁細故非九地所攝。總是一品二無功用等下明第八地斷一切能障等者。無生法忍有三。一本性無生忍（緣所執得）二自然無生忍（緣依他得）三惑苦無生忍（緣圓成得）初地始得本性無生忍。故云少淨。第八地始得自然·惑苦二無生忍。故云多淨。第十地圓滿。故云極淨也無生法者。謂眞如。以無漏智忍可云忍。能障此忍煩惱所知二障云一切能障也。諸煩惱品者。前六識俱生煩惱習氣（此種子金剛心斷今云習氣無堪任性也）及所知障者。前六識俱生所知現行·種子·習氣。非障地所知障煩惱障品所知障云在膚麁重也。一切煩惱等者。第七識俱生下品（細）煩惱現行。七地已前尚自現起。至第八地無功用無相住一向不起。故云皆不現前。第七下品不現。何況得前六識俱生中上煩惱一切現起。今總合初地已伏者云一切云皆也最初任運等明皆不現前由。第八地無功用初故云最初任運。無相住故云得無生忍也。三最上成滿菩薩住下明第十地所斷一切煩惱等者。第七俱生煩惱習氣（無堪任性）種子（隨眠）及前六識俱生所知障種習·第七識俱生所知障種習。此云在骨麁重。
　　【章】解深密經說者三隨眠。鈔曰。此下第五明三隨眠。文有五。初標牒。二明害伴隨眠。三羸劣隨眠。四微細隨眠。五由三重斷辨三隨眠。所在。今即初也。深密經第四（十六紙）地波羅蜜品說也。
　　【章】一害伴隨（至）永無復有鈔曰。二明害伴隨眠。此有二。初經文。後章主釋。今即初也謂前五地者。擧示害伴隨眠所在（幷）斷位。此五地中。前四地唯害伴隨眠所在非斷位也。第五地是斷位亦所在處也問。害伴之名是第四地所伏害。身見等伴類故得名。而云何第四地第三地第二地有害伴者。不俱生惑今云前五地耶。又第五地第四地斷害伴處。何云所在處耶。子島答云。害伴之名有二。一云。正得害伴名。是第五地所斷不俱生貪等。即第四地身見俱者。二云。五地中前四地亦有我見不俱起獨起貪等。皆名我見伴類。此前四地亦有。身見俱起貪等第四地斷時隨無故。名我見伴類也。唯第五地所斷助伴一類不俱生貪等得別名害伴也。諸不俱生等者。燈曰。此言俱生者。非對分別任運起名爲俱生。第六識中與身見俱起貪等名爲俱生。不俱生者。獨起貪等不與我見俱故名不俱生。由我見俱起貪等勢力所引煩惱於第四地身見不起故俱生起貪等亦無故。至於第五地不俱生者亦不生也彼於爾時等者。彼謂名助伴者爾時於第五時永無復有者。我見俱起貪等既不起故。彼不俱生者亦自不起也。
　　【章】此意說言（至）故名害伴鈔曰。二章主釋經文。所餘煩惱者。與身見不俱獨起貪等。此名不俱生。然體稍麁者。不俱生惑體。稍麁。因彼而起等者。彼謂第四地斷害已煩惱。不俱生者因是起也。由俱生者斷害已故此不俱生亦隨無也。此害伴義。
　　【章】二羸劣隨（至）稍難斷故鈔曰。明三隨眠五文中第三明羸劣隨眠。此深密經文。云此隨眠體者。前六識相應俱生煩惱所知現行。示障稍微細云羸劣也。謂第六七地等者。第六七地不起伏道。微細現行若修所伏等者。於第六七地若修伏道時。微細現行羸劣亦所伏不現行。非俱生身見等者。第四地斷俱生身見對此羸劣麁。此羸劣稍細故。非第四地斷俱生身見時此羸劣亦隨滅。微細難斷故。第五地中不能斷也。
　　【章】不違楞伽（至）貪即不生鈔曰。下二章主會違。此中三文。初總叙不違。二正會第一釋。三第二會釋。今即初也。難違云。若言身見雖第四斷與身見不俱生羸劣隨眠六七地中猶行。則如何楞伽經說俱生身見斷故即不生耶。會此違作二釋。如次下文。楞伽者經第二（二十一紙）所說也。
　　【章】彼約二乘（至）惱不生說鈔曰。二正會第一釋。彼約二乘等者。彼謂指楞伽說。彼說約二乘斷第九品我見則貪等不生。非如瑜伽等說菩薩地地斷所知故煩惱不生。
　　【章】或依二隨（至）亦不相達鈔曰。三第二會釋意言楞伽依害伴羸劣二隨眠究竟斷位貪等不生故。與瑜伽論說亦不相違。
　　【章】三微細隨（至）爲依止故。鈔曰。明三隨眠五文中第四明微細隨眠。此隨體謂第七識相應所知障現行於第八地已上者。於者境第七聲。示微細隨眠現行之處。從此已去等者。立理釋成。八地上生空觀長時相續故。一切煩惱一向不現行。唯有障地所知障。故此微細隨眠此第七識相應所知障現行爲體也。爲依止故者。子島云。依止謂所依止。一云。所知障是所依煩惱障是能依。二云。第七識是所依第六識是能依也（云云）今云。二釋俱不穩。今釋所知障是所依止。微細隨眠是能依也。此彰微細隨眠唯有所知障爲體。依止謂體相也。
　　【章】然由初地（至）住在佛地。鈔曰。五由三住斷辨三隨眠顯得位。顯得者。初地已前在皮麁重（分別二障）現行。故不顯有害伴羸劣俱生微細。已斷皮麁重時顯知初二隨眠所在。位謂示顯知處。顯微細隨眠位例准可知。
　　【章】寶性論中（至）覺捨小障鈔曰。自下當門文段八文中第六明四障。此中有二。初擧四障名。二明伏斷四障位次。今即初也寶性論者。第三（四紙左）文（堅慧菩薩造菩提留支譯）闡提不信障者。由樞要闡提有三。一者一闡底迦（樂欲義。樂欲生死也）二者阿闡底迦（不樂欲義。不樂涅槃故）三者阿顛底迦（名畢竟無涅槃性故）子島云。此等中皆誹謗三寶四諦不信善惡因果故名不信障（云云）（外道著我障者。私記曰。外道由邪師邪教執實我我所。名著我障也）
　　【章】十信第六（至）種金剛斷鈔曰。二明伏斷四障位次伏初障者。得信不退伏闡提不信障伏第二障者。第四生貴住安住諦理故伏外道著我障。七地方斷等者。三十論九說。七細相現行障。謂所知障中俱生一分執有生滅細相現行。彼障七地妙無相道。入七地時便能永斷（云云）疏曰。由前六地作緣起緣。流轉·還滅尚有生滅微細相故。故名爲障。此地眞如名種種無別眞如。故此道名妙無相道。此細相爲障（云云）此中猶觀十二緣者。此觀生死細相也。此名緣覺捨心障。此所知障或初二下就斷煩惱種明後二煩惱者。後二所知俱煩惱。此種金剛心斷。
　　【章】勝鬘經說（至）無明住地鈔曰。此下第七明五住地。此有二。初明五住地名。地者。唯識疏九末曰。地者依止。種子與現行爲依。名之爲地。此約數（五住不同）種·斷（見修二斷）名之爲地（云云）今云。住心也。地者所因起即種子也見一處住地者。見道所斷分別起煩惱總名見一處。住地言此云煩惱。次三亦爾。欲愛者。欲界俱生煩惱。色愛者。色界俱生煩惱。有愛者無色界俱生惑。此三愛修道斷。無明住地者。見修所斷所知障。此住地言所知障也。
　　【章】見一處往（至）頓漸而斷鈔曰。二明五住地斷位。頓漸而斷者。見斷所知頓斷。修道斷所知修道地地漸漸斷也。若初四習已下明斷無堪任性。初四習中見一處習眞見道解脫道頓斷。欲愛等三修所斷習雖種子金剛心斷。習於地地中斷所知障時煩惱習隨斷滅。如麝體有香氣先滅。故今云隨同所知等也。
　　【章】或說六煩（至）說餘所除鈔曰。大文第八。以所餘推餘章。六煩惱者。貪·嗔·癡·慢·疑·見也。如對法一（十丁）說。七隨眠者。一欲愛隨眠。二瞋恚隨眠。三有愛隨眠。四慢隨眠。五無明隨眠。六見隨眠。七疑隨眠。具如對法六（十八丁）說八纒者。一惛沈。二睡眠。三掉擧。四悔。五嫉。六慳。七無慚。八無愧。如斷章中具辨。九結者。一愛結。二恚結。三慢結。四無明結。五見結。六取結。七疑結。八嫉結。九慳結。如對法六（十六丁）說十煩惱者。十根本煩惱。如對法六（十四丁）說十分別者。無性攝論四（二十三丁）曰。一根本分別。謂阿頼耶識。二緣相分別。謂色等境爲所緣相所起分別。五識俱第六識。三顯相分別。謂眼等五識幷所依根（五根）識（第八識）四緣相分別。謂第六識。五顯相變異分別。謂前五·第八識變異者老等變異·樂受等變異·貪等變異·逼苦時節等變異。六他引分別。由他教所起分別即第六識。七不如理分別。八如理分別。九執著分別。六·七識。十散動分別。諸菩薩擾亂無分別智分別也。即前五·第六識。十散動者。此十分別中第十散動分別。故十分別先擧十散動後擧爲正。無性四曰。一無相散動。二有相散動。三順益散動。四損減散動。五一性散動。六具性散動。七自性散動。八著別散動。九如名取義散動。十如義取名散動。等者等取十一障二十二愚。此說唯識等者。此門明斷說但唯識觀斷。不說餘觀所除也。
　　【章】第十歸攝二空者鈔曰。自下當章第十門明以唯識觀攝生法二空觀。此中有十。初標牒。二擧二空名。三明唯識觀通二空觀所以。四會難。五難云法空必帶生空。六釋通前難。七明生空觀是唯識觀。八立五門釋（此有五）九結定會二十論。十以餘義推餘章。今即初也。
　　【章】諸論說二（至）空二法空鈔曰。二擧二空名諸論者。瑜伽·唯識·攝論。處處廣說。
　　【章】其唯識觀（至）通生法空鈔曰。三明唯識觀通二空觀所以尋思實智等者。今云。尋思觀觀所取空伏除生法二執。如實智觀能取空唯伏除法執。故尋思如實兩觀通生法二空觀。故知唯識觀通二空觀。
　　【章】爲生所依（至）論識說故鈔曰。四會難。難云。唯識觀通二空觀。則何故論云爲入我空說六二法爲入法空復說唯識耶。今文以四義答釋此難爲生所依等者。第一義答。意言。以法空爲生空所依但說法空唯識觀。意求種智等二句第二義答。謂菩薩所修本意爲斷法執得佛種智。專觀法空。故說法空唯識觀。秋篠云。種智者。盡所有性一切種智即後得智是也。爲於二空等二句第三義答。三十論初曰。今造此論。爲於二空有迷謬者生正解故。既言爲令悟二空明唯識。云何不通生空觀耶。然且法觀等三句第四義答。三十論五說。我見起位彼法我見亦必現前。我執必依法執而起。如要迷杌等方謂人等。同論第十疏曰。明法空觀必帶生觀。加行入心雖獨法空。入必細故帶其麁意（云云）論誠說故者。佛地論曰。必執有法。而計我故（云云）三十論亦處處說。
　　【章】何故翻悟（至）不迷於體鈔曰。五難云法空必帶生空。又有二。初難。後難數。今即初也。難意言。不約求悟觀。但由迷執說我執必由法執起帶法執。何故不約迷執。說求悟觀不云生空必帶法空耶。若以解有等七句設救難。此中初二句救。亦應迷有下正難救。救言以觀解有淺深。悟生空未必悟法空。今難救云。若爾以應迷執亦有淺深。迷我用應不迷法體。
　　【章】今釋未有（至）未必帶法鈔曰。六釋通前難未有解體等者。未有已知机木者迷爲鬼恐怖者。悟有淺深。但悟淺者不能達深。故生空未必帶法空也。
　　【章】二十唯識云（至）亦唯識故鈔曰。七明生空觀中唯識觀。餘教者說十二處之餘即說唯識教。此唯識教已下章主文。此言指餘教。以說唯識教示悟入法空獨作生空等者。單生空觀。如內遣有情假緣智是也。亦言亦法空唯識觀。
　　【章】但是法空（至）唯識觀故鈔曰。此下八立五門釋文有五。此第一門以二空觀對唯識觀以定不定辨。
　　【章】唯識觀寬（至）唯是唯識鈔曰。此次二門以生法觀對唯識觀以通局辨。
　　【章】生觀義寬（至）有生空非鈔曰。此第三門以生空觀對唯識觀以通局辨。唯識觀者。菩薩所修生空觀。非唯識觀者。二乘生空觀。有生空非者。二乘生空觀即非唯識觀。
　　【章】由此唯識（至）乘生空觀。鈔曰。此第四門。以唯識觀對生空觀。明無唯識觀非生空。前句者第三門也。
　　【章】法空對唯（至）其義可知鈔曰。此第五門。以法空觀對唯識觀明。此二作句者。子島云。作字作俱不是。今云。作俱爲是。生空亦唯識句法空亦唯識句。自應知在前門中也。
　　【章】總相而言（至）據決定說鈔曰。九結定會二十唯識論。
　　【章】復說諸空（至）如空章說鈔曰。十以餘義推餘章空章者。子島曰。義寂纂第十唯識章次有空章。以五門分別。第一明增減。說一空（乃至）二十二空。第四三乘得門云。上諸空中生空所顯者三乘皆能入。法空所顯者唯菩薩入（云云）又秋篠云。此章二執義末略標五頌說諸空義。子島評云。此強寄釋也。非全空章也。今云。不爾。以秋篠釋爲穩。然下二執義末空章文初有大脫落顯然可知。至下應辨。

大乘法苑義林章師子吼鈔第八尾
　　
    安永第十（巳）四月即天明元年有改元。於東都淺草延命院講演之砌清書一校了。
    草案安永五年記之。
　　慈恩末學受菩薩戒近住基辨書。
　　天明六年（丙午）十一月八日於南都興福寺妙光院對屋校正清書已。明年未歲三月下旬於皇都京極善長寺東武緣山幷高野山京東山禪林寺所衆依有懇望欲義林章令講演。爲其用意由總料簡章校閱漸至此章已冀以此功德慈父悲母報恩謝德往生佛國四恩法界平等利益囘向無上大菩薩。
　　法相大乘沙門釋基辨（大同坊生年六十九歲）
大乘法苑義林章師子吼鈔卷第十（諸乘章）

　　    南都西京藥師寺傳法相
            大乘沙門釋基辨撰


　　【章】乘義略以（至）問答料簡鈔曰。自下諸乘章。此章大分爲二。初牒章分科。後隨科釋成。今即初也乘義者。乘謂運載義。若依俗釋乘駕也（廣雅）乘載也（周禮）若由攝論釋曰。六度萬行亦乘亦大。法性眞如所乘六性。事性但能運載行者。自運運他至於彼岸。皆名爲乘（云云）（已上玄賛）又曰。乘謂運載。教理行果健運之義（已上對法抄）義謂差別。一二三四五之運載。彼彼教理行果施設建立自成差別。此章中具明其差異。故云乘義增減者。乘有一二三等。今明是云明增減也。
　　【章】第十明增減者鈔曰。自下此章大文第二隨科釋成。此中有五。前列五門。第一增減門中有六。初標牒。二擧一乘說處。三擧二乘說處。四擧三乘說處。五擧四乘說處。六擧五乘說處。此即初也。
　　【章】或說一乘（至）有一乘法鈔曰。此下二擧一乘名說處。此有五文。初引法花經證。二引勝鬘經證。三擧辨中邊論無上乘證四擧顯揚六因。五擧攝論十因。此即初也。法花經第一（方便品）之文也。經全文曰。說佛智慧故諸佛出於世。唯此一事實作二則非眞（云云）玄賛釋曰。佛智慧者有三義。一云。佛果上菩提涅槃智性慧用名智慧。二云。唯眞智。三云。多說智性。此中以初義爲正（已上玄賛取意今云。若不言智唯言理。則佛證眞淨法界遂自不彰故。智理並取爲今家實義）又經曰。十方佛土中唯有一乘法（云云）（今云。上說佛智慧。今復說佛土中唯有一乘。此顯說智一乘即說四佛知見。下廢立門中云。法花分明以智慧爲一乘。隱說眞如云云。又釋。雖說化城亦非眞滅說大涅槃俱爲寶所。而未分明說眞涅槃。由二乘者所得涅槃俱名爲化菩提全不得故。顯以智慧爲一乘。令彼二乘欣求也）
　　【章】勝鬘經云（至）世間善法鈔曰。此下二擧勝鬘一乘。此中引三箇文。是第一文經曰。世尊如阿耨大池出八大河。如是摩訶衍出生一切聲聞緣覺世間出世間善法（云云）此經述記曰。聲聞等四有因果二故成八。故說八大河（云云）（今云。此經說涅槃界流出一切爲涅槃界第一義乘。如下具明）
　　【章】及至又云（至）即是一乘鈔曰。是第二文皆入大乘者。述記曰。小大對明攝入（云云）如下文言。勝鬘乃以眞理爲一乘不說智慧故。攝入（攝入二乘）出生（從涅槃果流出一切）二種俱盡。經說涅槃界第一義乘故。以小入大由是應知即是佛乘者。述記曰。因果對明攝入（云云）大乘是因佛乘是果。此經說涅槃界第一義乘。第一義乘今云大乘。理一乘故爲因是故三乘等者。述記曰三一對明攝入。三乘入一乘名總明攝入。（云云）
　　【章】又言若如（至）一義乘等鈔曰。是第三文。述記曰。若如來等下明攝入。於中有二。初明權。二明實。若如來等下初明權也。即法花經中破三歸一俱有攝入。即是如來隨彼意欲而方便說。非眞了義故名權說也（已上述記）又述記曰。二乘者下二明實也。今此經中具明出生攝入一乘。眞諦了義不隨他語名眞說故。若法花經中說一乘是實二乘稱權。以於一佛乘分別說三故息處爲二密遣二人等也。若此經中四乘是實一乘稱權。以有無種姓定姓二乘故。各別說說人爲實。若隱種姓（種姓別運載）總說一乘。一乘是權。攝大乘論爲引攝一類等頌破不定姓令歸大乘。非定姓故（已上述記）即第一義乘者等。下廢立中云。勝鬘乃以眞理爲一乘不說智慧。如下具明。
　　【章】辨中邊論（至）如彼廣說鈔曰。三擧中邊論無上乘。一正行無上者。有六種正行。一最勝正行。此有十二最勝行（論云。十二最勝行者。一廣大最勝。終不欣來一切世間富樂自在。志高遠故。二長時最勝。三無數劫熏習成故。三依處最勝。普爲利樂一切有情爲依處故。四無盡最勝。回向無上正等菩提爲窮盡故。五無間最勝。由自他平等勝解於諸有情發起施等波羅蜜速圓滿故。六無雜最勝。於他有情所修善法但深隨喜令自施等波羅蜜多速圓滿故。七自在最勝。由三摩地力令所修施等速圓滿故。八攝受最勝。無分別智之所攝受能令施等極清淨故。九發起最勝。在勝解行地最上品忍中。十至攝最勝。在極喜地。十一等流最勝。在次八地。十二究竟最勝。在第十地及佛地中菩薩如來因果圓滿故云云）二作意正行。謂聞思修三慧作意行。三隨法正行。謂隨法無散倒·轉變行。四離二邊正行。寶積經中所說中道行。五差別正行。十地所修十波羅蜜多行。六無差別正行。十地所修十波羅蜜於一一地亦修行也二所緣無上者。有十二所緣。一安立所緣。謂十波羅蜜多等安立法門爲所緣也。二法界所緣。謂一眞法界非安立諦之所緣也。三所立四能立。謂前二種波羅蜜多等差別法門。要由證法界以成故。一一有所立能立所緣。五任持所緣。謂聞慧任持義所緣。六即持所緣。謂思慧印持義所緣。七內持。謂修慧內別持所緣。八通達所緣。謂初地見道所緣。九增所緣。謂修道位無漏增長所緣。十證所緣。謂前七地所證境。十一運所緣。謂第八地任運所緣。十二最勝所緣。謂第九第十如來地之所緣境三修證無上者。有十種修證。一無闕修證。謂簡無姓大乘種姓修證。二不毀修證。謂勝解行地信解修證。三不動修證。謂勝解行地發菩提心堅固修證。四圓滿證。謂勝解行圓滿修證（四加行位）五現起修證。謂初地見道修證。六堅固修證。謂修道位善根長時積集成就有情修證。七調柔修證。謂八地上心調柔位即淨土因修證。八不住修證。謂八地上不住著生死涅槃無住處涅槃因修證。九無二障修證。謂佛地修證。十無息修證。謂四智示現無休息盡未來際修證二十唯識疏擧此三無上已曰。即由此教（唯識中道教）辨斯三義（正行·所緣·修證）名爲大乘（云云）。
　　【章】顯揚第二十（至）所說十因鈔曰。四明顯揚六因。不過攝論等者。顯揚六因攝論十因相攝如次章文。
　　【章】攝論第十（至）如下當說鈔曰。五明攝論十因。次下廢立中具明。
　　【章】或說二乘鈔曰。此下第一門六文中第三擧二乘名說處。此中三文。初標牒。二攝論文。三涅槃經二箇文。今即初也。
　　【章】世親攝論（至）有差別故鈔曰。此二擧攝論文。
　　【章】涅槃又云（至）大乘小乘鈔曰。此三擧涅槃二箇文因示餘論亦有此例。涅槃又云下涅槃經第一箇文。北本五（二十右）如來性品文也又云一者下同經第二箇文也。普耀經二亦同說曰。菩薩在胎十月。開誨三十六載。諸天人民使立聲聞及諸大乘（云云）唯識攝論等下示餘論亦有斯例。唯識者。成唯識三（二十一丁）曰。若無大乘聲聞乘教亦應非有（云云）攝論者。無性一（七丁）亦有大乘聲聞乘文。亦名大乘等者。聲聞乘名小乘。如次下釋。處處論文名大小乘多在。
　　【章】或說三乘鈔曰。此下第一門六段中第四擧三乘名說處。此中有三。初標牒。二擧涅槃經。三擧法花經。此即初也。
　　【章】涅槃經云（至）性爲第三鈔曰。二擧涅槃經。北本十一（十五左）文也。譬如病人等下經約機別說四機中說有三乘。即以大乘等下章主釋文。
　　【章】又有三乘（至）處處非一鈔曰。三擧法華經。故契經言等者。法華經序品文引之立菩薩獨覺聲聞三乘名此三乘文等者。章主示餘處說。普耀經五曰。爾時菩薩定坐六年現勤苦行。教授開化十二載。天人立之三乘。（文）
　　【章】或說四乘鈔曰。此下第一門六段中五擧四乘名說處。此中有三。初牒牒。二擧勝鬘四重任。三擧般若四乘說此即初也。
　　【章】勝鬘經言（至）挍以大乘鈔曰。二擧勝鬘四重任。攝受正法等者。述記曰。今攝受正法能含四種衆生（云云）調離善知識等。荷第一重任無聞正法不由善法衆生即無姓有情。求聲聞者等者。荷第二重任。求緣覺者等第三重任。求大乘者等第四重任。
　　【章】大般若經（至）爲答所問鈔曰。三擧般若經四乘說。經五百九十卷（二十右）文也性決定者。今問。此性言云理性歟。將指體性歟。如何。答。若理性者。云何論決定不決定。謂理性是本淨涅槃其體眞如淨法界。一切衆生凡聖共有故。論定不定者。應非理性。楞伽經說眞故無別即理性。又樞要上曰一切衆生悉有佛性者約理性全說是也。由此道理今此性言應非理性。若爾以何爲性。謂此性言指體性。體性者是體相。如計依圓三性經中說三性相亦云性相別論或名相用別論。又問。體相者指何物耶。答。一切心相依緣顯現名體相別。體相別故相用亦別。楞伽經說俗故相亦別是。又樞要說悉有佛性者行性一分是。今既有定不定相別。明知此是心相緣起有定不定相別。而此定不定別非實有。非有似有如幻假有。若實有者同大衆部計。學者勿忽。
　　【章】或說五乘（至）人天之乘鈔曰。此文第一門六段中第六擧五乘名。此中三文。初擧五乘名。初四句是。二人天乘之證。善戒經等已下文是。三擧五乘說處。又稱讃大乘等已下文是。已上第一明增減門已。
　　【章】第二辨體性者（至）總名爲乘鈔曰。自下第二門辨乘體性。此中有六。初標牒總擧乘體。二明一乘體。三明二乘體。四明三乘體。五明四乘體。六明五乘體。今即初也教理行果業者。此四有根本方便別。由天親法花論作此別已。如次廣明。此四之中教行果三就能乘名爲乘。理是所乘非能乘。就所乘名爲乘。雖有此別今總言爲乘也。一乘章曰。明眞實體者。根本大乘教理行果及能入大乘方便皆名一乘。咸有運載之功能故。（云云）
　　【章】教一乘者（至）三藏教法鈔曰。二明一乘體。此中有五。初明教一乘。二明理大乘。三明行大乘。四明果大乘。五擧助一乘體結。初中有四。初標牒總明。二明根本教大乘證。三明方便教大乘證。四結根本方便二教大乘。今即初也。詮順等者。總明詮。謂能詮其詮順大乘故云教大乘。問。今明教一乘以說大乘證文釋。又次不云理一乘云理大乘。一乘大乘名既成異。何故今如是混合耶。答。契經誠說爲據勝鬘經說大乘即是一乘（云云）又曰。大乘者即是佛乘。是故三乘即是一乘也（云云）問。以何義故云教大乘耶。答。詮順大乘三藏教等文義方廣名大。有健運功曰乘。是持業釋。如對法抄一（十六丁）問。成立大乘即是一乘唯今家說將他家亦成立耶。答。十二門論說。諸佛所乘故名爲大。大士所乘故名爲大。一乘但果如法花說。又嘉祥法華論疏上曰。問大乘一乘此有何異。答。有同有異。所言同者。即一而包故一乘稱大。即大無二。故大乘名一。故下經云爲諸聲聞說大乘經名妙法蓮華。故知一大無二。所言異者。金剛般若云。爲大乘者說最上乘者說。故知大與一異。如智論云。是乘從三界出至薩婆若中住至佛乘反名一切種智。不復名乘。故知一乘但果。又大乘通因果。如十二門論說。（先已引）
　　【章】故攝論言（至）本教大乘鈔曰。二明根本教大乘證。無性攝論第一之說也此正本教大乘者。此六字章主文。問。何故引阿毘達摩大乘經等爲根本教大乘耶。答。能詮是大乘。名大乘經非如九部六法等入大乘名爲大乘。但能詮方廣授記等言教名教大乘。又顯揚論八曰。無上大乘施設建立有七種者。一緣離言說一切法眞如無分別平等出離慧。二此慧所緣。三此慧所依（因緣依增上緣依也）四此慧伴類（緣離言緣記有無漏。第六心所等）五此慧所作業（敬禮讃歎諸佛菩薩讀誦大乘經典念持呪陀羅尼佛名等以聞思慧聞持觀察淨法界等流敬法。聞思熏習及修造諸佛菩薩形像。供養大乘三寶護持大乘六波羅蜜等也）六助慧資糧（感勝異熟有漏善業及十勝行遣虛存實唯識觀等）七慧所證果（順解脫分順決擇分似所證果及見道已上地地所證眞果如來位究竟圓滿所證果）於如是七種事施設建立名根本教大乘。若依二乘施設建立於四聖諦七種事爲能詮說大乘名方便教大乘。瑜伽論中說眞實義門根本大乘。隨轉理門說是方便教。
　　【章】又法華云（至）便教大乘鈔曰。三明方便教大乘證法華者。經第一方便品文也。經文曰。或說修多羅·伽陀及本事·本生·未曾有。亦說於因緣·譬喩並祇夜·優婆舍經。我此九部法入大乘爲本。隨順衆生說。以故說此經（云云）又勝鬘經言等者。是亦方便教大乘證正法住等者如前章辨爲大乘故者。無垢稱賛釋意由經意云。住滅者。能學小乘經論善順益助大乘名大乘住。又能學小乘經論除障大乘除障名大乘滅。故云爲大乘故也說此六處者。處謂門即差別義方便義（淨影十地疏）此方便教大乘者此六字章主文結方便教。
　　【章】故知詮順（至）皆教大乘鈔曰。四結根本·方便二教大乘若方便若根本者。原出天親法花論中。周記釋今文曰。故知詮順（至）教大乘者。能詮教若根本教方便教二皆名爲順大乘也。行等言順亦准此知（已上周記）基辨詳云。周記所釋之中且就教大乘根本方便順大乘義釋教大乘。所餘理行果爲順大乘。委細差別如何。答。一乘章曰。眞實體者。根本大乘教理行果及能入大乘方便四法皆名一乘。咸有運載之功能故。根本教者。此品初云其智慧門難解難入。本論釋言阿含甚深（基辨云。阿含者。此云教。甚深者。難解難入之大乘也。若本論釋云證其甚深。則約能證邊則行大乘根本。又約所證邊則現大乘根本。今爲教大乘之證故。以釋云阿含甚深而爲證文。學者思惟應辨意已）又攝大乘云阿毘達磨大乘經等（問。此文云何爲根本教大乘之證耶。答。阿毘達磨者議論決擇大乘性相也。經者大乘三藏教法之中佛說修多羅藏故。彰修多羅藏教即大乘今云大乘經爲證也）方便教者。此品下云。或說修多羅伽陀等亦說於因緣譬喩等。我此九部法入大乘爲本隨順衆生說。以故說是經。勝鬘亦曰正法住等（等正法滅波羅提木叉毘尼出家受具足）爲大乘故說此六處。故小三藏皆大方便根本理者。謂法性眞如六度等行乘此眞理能有所往（佛果大乘）故名大乘（今云。前云教大乘能詮此明理大乘所詮。又次明行大乘能觀能證智。對其智行則今明理大乘所觀所證也）方便理者。謂四諦理二乘所觀皆方便故。勝鬘云。聲聞知有作四聖諦。佛知無作四聖諦。涅槃亦言。聲聞有苦有諦而無有實。菩薩具有。由此二（根本方便）理皆理一乘根本行者。謂六度等菩薩萬行（如次下具明）方便行者。小乘行等爲大乘說。依三藏教進善滅惡修無漏行皆行大乘。由此二行皆行一乘根本果者。佛身所有菩提涅槃。又壽量品說法報化身皆果一乘方便果者。二乘所有菩提涅槃。此經下說汝等所行是菩薩道（次下如具明）羊鹿二車爲求牛車出於火宅方便施設。二乘得蘇息處四智究竟得涅槃者是佛方便。故二乘果亦是一乘。總明由頓悟者正學根本教理行果。兼爲伏化二乘者故亦學方便教理行果。其漸悟者初學方便後囘心已方學根本。所學法同初後全別。故知但有二種佛性理智二因無漏現種。有爲無爲根本方便所有教理行果能成佛者。皆一乘體兼取有漏地前功德及十地者助爲一乘。未乖正理（已上一乘章取意）由此等釋以正與兼釋順大乘如次具辨。
　　【章】理大乘者（至）名爲大乘鈔曰。此下明一乘體五文之中第二明理大乘。此中有三。初標牒明理名大乘。二明根本理大乘。三明方便理大乘。今即初也。謂眞如理者。明理大乘體。辨中道論說眞如淨法界爲所緣無上六度等行下明眞如理名大乘。六度等行是能運載。眞如理者所乘行（行大乘也。能觀能證智俱身語意業也）能乘於眞理（理大乘）必有所往（果大乘正但佛果兼取十地）名爲大乘。大之言爲眞如大法。乘是能乘。大即所乘。此（此理即大乘）名能運載行。行有大乘（大運載用）有財釋也乘此眞如之乘言通能所乘。自行邊見則爲能乘。自眞如理見則是所乘。
　　【章】故無性言（至）唯擧根本鈔曰。二明根本理大乘。論第一（初丁）文也乘大性者。乘是所乘眞如妙理。大謂一眞法界體故名大性。乘即大性持業釋。以此乘大性名於能乘。有財釋也此唯擧根本者。章主彰根本義之文。如顯揚八說。無上大乘施設建立於緣離言說眞如境界無分別平等慧七種事。故大乘之根本眞如妙理。故以眞如爲大乘。是根本乘非如以二乘四諦等助大乘故名大乘也（前所云教大乘所詮之理爲理大乘如前明。次方便理大乘於復爾。上所云方便教大乘之所詮也）
　　【章】勝鬘經言（至）皆理大乘鈔曰。三明方便理大乘。此文中有四文。三箇證文一箇釋文勝鬘經言下第一箇證。聖諦者。以四聖諦爲方便理大乘。何故今說非聲聞獨覺諦等。謂今此經所說四諦以苦集道三諦歸一滅諦。滅諦即第一義諦故。非如二乘以有爲無爲漏無漏因果等相有別觀證得四諦。故云非聲聞獨覺等。是彰四諦所歸即大乘非二乘說。法華論云下第二箇證念觀者四念處觀。此雖小乘修觀。聲聞人但於人無我觀身受心法。菩薩於眞如二無我修觀。是住大乘心地修小乘觀。即方便理大乘。涅槃亦言下第三箇證。經北本十三（六丁）聖行品文也。有苦有諦者。聲聞但於苦果觀人無我故云有苦。觀人無我是即諦理故云有諦無有實者。不作諸法絕言眞如之觀云無實也菩薩具有者。大乘菩薩於四諦一一觀絕言眞如故。爲有四諦有實今云具有。具謂周備義也。故大乘下一箇章主釋文大乘方便者。以小乘觀以之境順助大乘絕言眞如修觀。是修理大乘觀方便（若以大乘觀理不作小乘觀。則諸法眞如觀不圓具故）。
　　【章】行大乘者（至）故名大乘鈔曰。此下第三明行大乘。此中有三。初標牒。明根本行大乘。二明方便行大乘。三結根本方便二行大乘。今即初也。謂六度等者。明行大乘體辨中邊論說正行無上有離二邊正行（中道觀行）差別正行（十地十波羅蜜行）無差別正行（十地十波羅蜜於一切地行也）復說所緣（所觀境也）無上有安立（十度四攝）法界（一眞法界非安立觀）等無上。是即行根本順絕言眞如名爲根本行順大乘。又法華玄賛云。六度等者菩薩萬行（云云）亦乘亦大者。亦乘謂能運載即六度四攝等。亦大者謂六度行有七大性。大謂眞如淨法界絕言妙理。此爲所觀起能觀智名行。即身語意三遊履絕言境名行。即能運載名行。乘（行）體（相）持大（絕言妙理）相。持業釋也。
　　【章】又勝鬘云（至）名曰大乘鈔曰。二明方便行大乘。正法住等者。毘尼六法。爲大乘方便行。謂此是聲聞乘別解脫戒六法悉方便非眞實。雖爾順助大乘觀行故經說爲大乘故說此六法。故今以是爲方便行順大乘也又一乘章曰。依三藏教進善滅惡修無漏行皆行大乘。
　　【章】法華論言（至）名行大乘鈔曰。三引法華論結根本方便行大乘厭苦離苦等者。若聲聞人觀生無我厭苦離苦證得苦集諦理但名方便。非眞實故不得名行大乘。若菩薩姓不定姓人以絕言眞如理觀生無我苦集不見有無爲漏無漏因果而歸滅諦第一義乘。爲方便行順大乘。與菩薩修六度四攝所歸相同。即順大乘者菩薩所行觀絕言如住自他無二平等心修六度四攝等自順眞如妙理。誠是方便行順大乘若根本行若方便等者。正結二行大乘。
　　【章】果大乘者（至）是果大乘鈔曰。自下明果大乘。此中有三。初標牒。擧根本果大乘證。二擧方便果大乘證。三結二果大乘。今即初也謂佛菩提等者。示根本義。佛謂彰諸佛圓證菩提涅槃。若由佛地論意。亦取諸聖分證二果爲根本攝。若由一乘章意。教理行果四法之中根本果正取但佛身所有菩提涅槃兼取有漏地前功德及十地者。今此文置佛言彰正取佛圓證二果菩提涅槃果法者。佛地經曰。妙生。當知有五種法攝大覺地。何等爲五。所謂清淨法界·大圓鏡智·平等性智·妙觀察智·成所作智（云云）同論釋意曰。攝大覺地者。大覺是佛具三種身。一者自性身。二者受用身。三者變化身。地者謂大覺所依所攝所行境界。大覺地中無邊功德。略有二種。一者爲。二者無爲。無爲功德淨法界攝。清淨法界謂一切有爲無爲等法無倒實性。一切聖法生長依因。如來眞實自體。本來自性清淨具足極微塵性相功德。無生無滅猶如虛空。遍一切法。一切有情平等共有。與一切法不一不異。非有非無。離一切相分別名言。唯是清淨聖智所證。二空所顯眞如爲性。諸聖分證諸佛圓證。如是名爲清淨法界。四智謂具攝一切佛地無漏心及心法若俱有法若所變現品類差別（已上佛地論取意）今章准成唯識論文。四智云菩提。清淨法界名涅槃。彼論說果唯識爲菩提涅槃二轉依妙果。又說二轉依果爲三種法身。涅槃謂佛所證眞淨法界諸佛共有自體名自性身。受用變化大功德法所依止故亦名法身。菩提謂四智心品一切實德以爲體性。自受法樂名受用身。極淨圓明常遍色身。又由平等·妙觀二智所現他受用身。又由成事智現變化身。如是受用。變化今名菩提果法者。由成唯識意。此二轉依果無上寂默大功德法之所莊嚴故名大牟尼亦名法身。果謂二轉依果。法謂大功德法。法華經言下。此根本果智大乘之證。經是方便品文也。說佛智慧故者。彰果智大乘。此佛智慧不證眞理遂不現覺故。雖云智兼彰證理。唯此一事實者。理智合名一事。即是一乘。雖爾此理如來所證之理。不同勝鬘所說又云是法住等者。是根本約理所說果大乘也。此文上二句根本約理說。第三句彰果大乘。於道場三字正彰果。知已二字明能證所證理智合果。導師方便說一句彰根本果必兼備方便。是法住等者。一乘章曰。法住法位者眞如住有諸法之中體性常有名爲法住。法有染淨離染得淨分位顯之故云法位。相者體性。世間本體即是常住。眞如實性一乘體也（云云）導師方便說者。此方便言非對根本方便。根本果上必兼備方便故。此是根本果上之事。故是亦根本果大乘於世間相常住無名相離言處施設名相云方便說故。是亦根本果大乘也又勝鬘云等者。此約所顯眞理明根本果大乘。若不至果二乘即是一乘之理遂以不顯。此約根本佛果所顯眞淨究竟理說故。根本所顯理果一乘之證也。法華又言等者。化城喩品文也。一乘章曰。中路化城爲至寶所息處故說二唯一非餘（云云）息處者止息處也。經說爲止息故。此亦約理根本果大乘也。說二者。二乘涅槃。此彰唯一事（所顯眞理）實餘二非眞。故根本所顯理果大乘也又壽量品等者。此是根本果智大乘之證也。經文曰。然善男子我實成佛已來無量無邊百千萬億那由他劫○彌勒等白言○一切聲聞辟支佛不能思惟。我等住阿惟越致地於是事中亦所不達。佛言。我成佛已來復過於此。百千萬億那由他阿僧祇劫自從是來我常在此娑婆世界說法教化（文云云）賛云。此明三乘所不知眞身。論釋唯說報身道（云云）說成道者示果智大乘報佛者彰果也。安樂行品等者。是亦壽量品文也。今云安樂行品者。章主暗記之失歟。或後世寫誤歟。玄賛釋此文曰。論云。不如三界見於三界者。如來能見能證眞如法身。凡夫不見。此句說言。如來正智能分明見不如三界之妄相。而能證見三界之體性眞如法身（云云）故此根本約理果大乘之證即菩提等者。結成根本理智果大乘。
　　【章】勝鬘又云（至）不了義說鈔曰。二擧方便果大乘證。二乘涅槃等者。二乘涅槃四智不究竟名爲涅槃。故今說向涅槃界。四智究竟等者。經全文曰。阿羅漢支佛觀察解脫得蘇息處（云云）蘇息處者。瑜伽九十九說此言。倫記（二十四）景師云。蘇息處者滅諦法也（云云）遠師云。蘇息處者在見道住聖人也（云云）勝鬘述記曰。蘇息處者。以隨他意語不了義說方便引導非眞實義（云云）（今云。蘇息處者。蘇謂蘇生義。息謂止息。無漏眞智未發之問沈沒苦海非止息處。住見道時初止息如蘇生人。由蘇之止息也）是佛有餘等者。結方便果大乘。不了義者方便說也。
　　【章】故根本果（至）皆名大乘鈔曰。三結果大乘根本果者。佛身所有菩提涅槃妙果（如上已辨）若隨順果者。二乘得果佛化方便說爲究竟等。
　　【章】有爲法中（至）皆爲乘體鈔曰。第五總擧助義。以正兼二取結果大乘。一乘章曰。一切無漏若種若現有爲無爲若因若果根本方便能成佛德皆名一乘體。兼取有漏地前功德及十地者助名一乘（云云）今問。上教行大乘文云順大乘。今果大乘云若隨順果。有何別相違耶。答。按此章意。順言有二義。一者順成義。二者順助義。若由初順成義。則根本方便俱有此義意。若約根本能成佛德爲順成義。若約方便。隨順佛德爲順成義。又由後順助義。則但在方便。但兼取爲疎遠緣者名順。非正顯取佛德全名順也。
　　【章】二乘體者大乘如前鈔曰。自下第三明二乘體。此中有三。初標牒。大乘推前。二明小乘體。三結二乘體。今即初也。如前者。勝鬘說一乘者即大乘故。前所明一乘體即大乘體。故云如前。今所明二乘體者大小乘也。
　　【章】聲聞乘體（至）以爲體性鈔曰。此下二明小乘體。此中有五。初明聲聞乘體。二擧證。三結聲聞乘體。四明獨覺乘體。五結獨覺乘體。今即初也。三歸已去等者。三歸已前外道所攝。翻邪三歸已去是佛弟子。三歸有二。一大乘三歸。涅槃經說。憍曇彌莫供養我。當供養僧。若供養僧則得具足供養三歸（云云）二小乘三歸如瑜伽六十四說。隨順出世者。隨順無漏有漏五蘊隨所應者。二乘中隨應教理行果以爲聲聞乘體性。
　　【章】故瑜伽論（至）至神通等鈔曰。二擧聲聞乘體證也謂先受歸依等者。論文曰。謂先受歸依乃至沙門莊嚴爲依國故歸依者。三歸依也。等者等取五法·五欲求（五法者。一聞法。二戒法。三攝受法。離奴婢妻子等。四受用法。離歌舞妓樂婬欲等。五證得法。五欲求者具說如伽六十四）謂見及修等者。見謂初果。及修者二三向及果第四向。究竟謂第四果二智證得者。神泰所覽本作證智因。現本爲是。謂九智者。一法智。二種類智。三苦智。四集智。五滅智。六道智。七此後所得世俗智。八盡智。九無生智。即法數四諦等者。周記曰。法·類兩智名之爲總。四諦各一名之爲別並前爲六（云云）問。何故十智之中除他心智爲九智耶。答。略有二釋。一非明證故。二八智無漏俗智有漏。唯他心智通漏無漏。離九外無。所以不說（云云）又神泰云。他心智是遊觀心別修功德故非證智（云云）盡智者。無學位若正自知我已知苦我已斷集我已證滅我已修道。是名盡智無生智者。若正自知我已知苦我已斷集我已證滅不復更證我已修道不應更修。是名無生智謂四證淨者。一佛證淨。謂已見諦者於如來所善住出世間信。及後所得善住世間信。如佛證淨。第二法證淨·第三僧證淨應知。四聖所愛戒證淨者。謂已見諦者於已得決定不作律儀聖所愛所善住出世間信及後所得善住世間信。謂無量等者。無量謂四無量（慈悲喜捨）勝處謂八勝處（如下八解脫章）乃至者略十遍處·無諍·願智·四無礙解也。神通謂六神通。等言等取所餘功德。
　　【章】故知教理（至）退故非因鈔曰。三結聲聞乘體故知者承上意。謂由上所明五證得故。聲聞乘教理行果並是乘體。何故知由五證得聲聞乘教理行果並乘體耶。答。五證得是行果自可知解。此中行是能觀。云何有能觀無所觀境耶。所觀境是即教理應知五證得是聲聞乘教理行果。此中有能運載義教理行三。果是所乘。若前三果爲第四果因。此亦能運。由前三果斷惑證第四果故。若欲證第四果修前三有學道。則第四果亦有能運義。故今云並是乘體也。此論證得等者。通伏難。難意云。若教理行果爲乘體。見道已前亦有。何故但於初果已上論乘體耶。今文通之。上所明由瑜伽五證得論故。略初果已前。見道無前證得故。歸依已後者。初果已前三歸依已後有教理行果。此即聲聞乘體。此唯根本下明無方便乘。設有不定等者。簡濫意言。設雖有名不定姓者。自小入大。從小見之則退小入大乘故。小乘是非大乘方便因。所修大行亦非彼小乘方便因也。故唯根本也。
　　【章】瑜伽復說（至）名麟角喩鈔曰。四明獨覺乘體。瑜伽六十四（十丁）文也一先得順決擇分等者。神泰及周記曰。一先已得聲聞決擇分善根。後得果時無師自悟（云云）基云。未得決擇分善囘心人亦復爾。以更長時修習練利故（云云）二先已得等者。泰曰。二先已得見道名證得。證得先時聞佛爲說四諦得入見道成預流。後得第四果時無師獨覺（云云）三先未得等者。謂先未得證得決擇分善根。但無師獨覺云麟角。次證得言無師自悟前二證得等者。泰云。此前二人先是聲聞後無師自悟名爲獨勝。是衆出辟支佛。最後喩如麟角獨出（云云）基云。獨覺三人中前二人成衆出（云云）。
　　【章】故此根本（至）並爲乘體鈔曰。明小乘體中五結獨覺乘體故言承上。此者指獨覺乘。根本者無師自悟法寶。方便者以聲聞乘爲前方便。
　　【章】以合獨覺（至）故出二體鈔曰。明二乘體中三結二乘體獨覺更無別戒律等。獨覺教少於聲聞。從多爲藏但名聲聞藏。藏攝既爾。乘准可知。
　　【章】法華經中（至）非依門故鈔曰。此下四明三乘體。此中有三。初由法華明三乘因果別。二別說三乘體性。三擧異說異名釋大乘。今即初也。果爲三乘者。由玄賛意。門內爲因。門外爲果。既出三界火宅故。然於門外雖授唯一大牛車。既於門內長者告諸子云羊鹿牛三車今在門外。故法華所說三乘就果說。是果三乘非云三乘因行也。然羊鹿二車但有名施設已。不見不登故。此乃以二乘小中種智爲體。一乘因稱門者。一乘者門外所授等一大車也。謂果一乘之因名門。門者即出入之所由故。唯有一門等者。譬喩品文也。經言。復更思惟。是舍唯有一門而復狹小（云云）賛五（四十二丁左）曰。是二種生死三界之舍。唯有一箇大乘正門爲出之處。菩薩大性能具行之。二乘之性現耽不能依大教出。設爲彼說彼不能行不容彼行。名爲狹小。不容獨覺者行名狹。不容聲聞者行名小。譬如大海雖寬無量不宿死屍亦名爲狹。一乘之因。行雖廣無邊。不容二行故名狹小也（云云）二乘因稱等者。衣裓机案爲二乘因。如前已明。二乘因各別果亦各別自可知已。從舍出之等者。賛五曰。門外在羊鹿牛三車。雖果三乘別。小子中子以衣裓机案所由從舍不別出三子俱自一乘因門而出故。出已長者與等一大車不與羊鹿二車也。若小子爲以衣裓所由從舍出之。中子以机案爲所由從舍出。則於門外長者心小子與羊車中子與鹿車。既不爾故授等一大車也。由是可知。二乘之自因以衣裓與機案別喩之也。故三乘因及果皆別也。
　　【章】二乘體性（至）故成差別鈔曰。二別說三乘體性差別說者下別說聲·緣·菩三能運別大乘如前者。指前明一乘體故成差別者成三乘體各別也。
　　【章】然有說爲（至）即包因果鈔曰。三擧異名異說釋大乘。有說者有處說也。勝鬘·涅槃經說大乘爲菩薩乘也。能自運等者。明名菩薩乘由。自他二利菩薩所作。法華但說等者。不對餘乘說於一佛乘分別說三故今云但三乘相望等者。意言。三乘中佛於何乘耶。如是推尋可云佛自乘菩薩乘。所以者何。世尊但廣運他故。若名大乘等者。因果二位共是大乘。故包因果名。
　　【章】若四乘者（至）三如前說鈔曰。五明四乘體。勝鬘四乘如前引文以人天善根等者。四乘之中三乘如前。故今不擧。但明人天乘體。善根福分者。分謂因。善福種子名爲因也。由果是彼等者。通難。難云。人天乘中以有漏善教理行三爲乘體性自可了知。果爲乘體如何。今文通云。由果是彼彼因（三歸十善等）眷屬故同教理行因以爲乘體。若運載義等者。簡果非乘體。人天乘果是異熟無記故無能運義。故云果非餘三如前說者。人天教理行運載義准前應知。
　　【章】若般若四（至）便爲第四鈔曰。前科中文明般若經四乘。五百九十三卷所說。與勝鬘說少異。故別明之。種具等者。四乘種姓具足。與勝鬘說有異勝鬘於現行相說般若於種姓說。此爲多異。勝鬘聲·緣·菩·人天爲四。般若聲·緣·菩·不定姓爲四。聲·緣·菩三雖同。人天與不定姓之一爲異。故爲少異教等無差者。教理行果與勝鬘說無差。同是三乘教等四爲乘。故就唯根本論三乘也幷方便爲第四者。不定姓乘以二乘爲方便助因故。以大乘爲根本。所以幷根本方便爲第四不定姓乘體也。問。前既云設有不定姓稱退故非因。今復云何云幷方便耶。答。就自聲聞乘邊稱退小入大故聲聞乘無方便因。聲聞人說而論。今從不定姓見。則悉是前修小乘爲大乘之因。就此義邊云幷方便也。
　　【章】楞伽等五（至）乘體無差鈔曰。六明五乘體。楞伽者十卷經第八卷。等者稱讃功德經通別異故者。不定爲通。通三乘種姓故。決定爲別。三乘別姓故種有異者。不定與定種姓有異。故又一種五乘等者。故字恐衍。又一種者善戒經所說五乘。不說不定姓。此以不定從定姓略以趣異故者開人天爲二由。
　　【章】第三釋名字中鈔曰。自下第三門。此中有六。初標牒。二釋大乘名。三釋二乘名。四盡三乘名辨佛乘菩薩乘因異。五辨四乘。六釋不定姓乘名今即初也。
　　【章】一乘者帶（至）上持業釋鈔曰。二釋一乘名。如文可知。帶數釋者。此有依主·持業·有財三之帶數若一言遮之一遮二三。立一言則乘能運依一之乘。依主帶數若一言非遮。圓滿之一眞如妙理名一。乘是所乘。則一即乘持業帶數。眞如理非能運。萬行能運乘此圓一妙理。則一乘名行能乘有一即所乘。此有財帶數。
　　【章】一乘中下（至）並上下故鈔曰。此下三釋二乘名。此中二。初釋下上乘名。二釋大小乘名。今即初也以機以法等者。釋上依主·持業二釋之別。若以機釋下上言。依下劣機之乘。依主得名。依上勝機之乘。依主釋也。又以法釋下上言。下法即乘。上法即乘。二共能運載故。持業釋。上法體持能運用故。下法亦爾。
　　【章】又名大乘（至）如次當知鈔曰。二釋大小乘名。又名大乘等者。明下上乘亦名大乘聲聞乘。聲聞之乘下釋聲聞乘。謂聲聞是人乘是教等法。故依聲聞人之乘。依主釋也又法華經云下。明聲聞乘即小乘釋小乘名。經第一卷方便品文也終不以小乘法等者。由經文見此前句云餘二則非眞。故小乘者即餘二之乘。或亦依彼等者。亦聲聞乘名依彼者依翻譯家可得說小者。明譯家爲小乘有道理即攝餘二者。三乘之中除菩薩乘餘二乘云餘二也。小乘言即攝餘二乘也相形爲名者。形待大乘名小乘也。亦通二釋者。若以機釋小言。依小機之乘。依主釋也。若以法釋小言。小法即乘。小法體持能運用。持業釋也如大乘者下釋大乘名。兼佛菩薩者。大乘名佛乘名菩薩乘故。亦大亦乘等者。以法爲大爲乘。大即乘持業釋。能乘體持七大用故。能乘教等法寶。或乘大性等者。乘是所乘。大性者眞如理。行能乘有所乘即大性他用。有財釋。或依主等者。以機釋大之言。依大機之乘。依主釋。
　　【章】三乘名中（至）二皆依主鈔曰。此下四釋三乘名。此中有二。初明乘菩薩乘是一。二明大乘名通因果二位。今即初也。有說有有言非人有處說也。二皆依主者。菩薩及佛之名此人乘是法依他主法立名故依主釋也。
　　【章】若名大乘（至）非能運故鈔曰。二明大乘名通因果二位。即兼因果者。大乘名兼因菩薩果佛乘。二極果者色緣二極果。皆名大乘者。三乘皆名大乘也。如此章初引文初二皆依主下約離合釋亦乘亦大者明持業釋乘於大性等者。明依主釋。無性攝論一以此二釋之文也。故云無性說以大非運故者。示不得有財由。大謂。眞如理。此非能運故。能運用俱在教行果三故。問。何故云大非能運耶。答。教理行果四大乘中。教行果三持業釋。非有財。此二之大即能運故。又理大乘之大眞如理故。非能運爲所運。能運是六度等行。眞如理是所乘。前文及對法抄等云。眞如理能持諸法。衆德所依。勝遍稱大。六度等行乘此眞理。能有所住故名大乘。有財釋（云云）今文云以大非運故有財不得。約理大乘爲釋。此彰眞如理此所乘非能運以六度行爲能運有所乘義也。又次文云以大爲所乘亦有財釋者。六度等所能乘。以眞如理爲所乘。此能乘行有所乘眞如大用。以他用屬已立大乘名。有財釋。故今云以大爲所乘等也。然前解勝等者。以能乘釋乘言爲實義故爲勝。
　　【章】勝鬘經中（至）亦依士釋鈔曰。五明四乘名亦依士釋者。亦聲聞獨覺乘。人天以機名。機覺用。依士夫用故云依士釋也。
　　【章】大般若中（至）持業釋也鈔曰。六明種種姓乘名。種種姓乘者不定姓乘。亦依士釋者。亦上所云依士釋。種種姓是種子功能。依士夫用。依士釋也。
　　【章】第四彰廢立者鈔曰。自下第四門。此中有七。初標牒。二廢餘乘。立一乘。三明二乘廢立。四明三乘廢立。五明四乘廢立。六明般若四乘。七明五乘廢立。今即初也。
　　【章】何故立一（至）爲五乘故鈔曰。第二廢餘果立一乘。此中有十。初明對頓漸菩薩姓說一乘。二以二義立一乘名。三法華·勝鬘相對辨一乘·三乘攝實別。四總會二經違。五約攝入·出生會一乘攝實。六約所依處寬狹有姓無姓會二經攝實。七約決定·不定性會二經攝實。八約菩提·涅槃辨二經攝實。九明今家取勝鬘一乘。十總結會釋。今即初也。有決定等者。以二所由彰爲不定姓說一乘。爲運載決定姓說二乘故。翻對是知爲運載不定姓說一乘也有無種姓等者。爲運載無種姓說人天乘。爲有五乘翻對是。自知爲運載不定姓說一乘也。今云。種姓心相緣起之體也。故約現起則但一相五種姓相各別。例如隨業緣水或火等一相顯現。而論其緣起性。同一事處絕言緣起。不可云火。不可云水也。五種姓相亦復如是。隨緣顯現。但是一相不可云有姓不可云無姓。不可云決定不可云不定。大乘緣起深妙離言。如樞要中擧無姓人證言。涅槃三十六云。善男子。若說一切衆生定有佛性。是人名爲謗佛法僧。若說一切定無佛性。此人亦名謗佛法僧。又云。善男子。如是諍訟是佛境界。非諸聲聞緣覺所知。若人於此生疑心者。猶能摧壞無量煩惱如須彌山。若於是中生決定者是名執著。如是執著不名爲善（已上樞要）由是應知。五種姓差別相約理世俗非眞勝義。眞勝義中心言絕故。若約依詮勝義言。非有姓非不有姓。非無姓非不無姓。是名大乘緣起深妙離言境界立。決定姓量云。二乘之果應有定姓。乘所被故。如大乘者。立無種姓量云。所說無姓決定應有。無二性隨一攝故。如有性者。又云所說無姓決定無有。聖所說故。如說有性（已上樞要）今也澆季法典世降。他家講學不辨大乘實相印小乘三法印及乘施設建立有別。此五種姓亦以諸部·僧佉所云本有與種子名混合辨之。基辨愍受斯講學者遂立量云我說五種姓應非有似有唯識所變。許大乘唯識識相教門故。諸許大乘唯識識相教門者見非有似有因緣唯識所變如餘辨依他起性相教門。離作法云。諸立非非有似有唯識所變者。知非大乘唯識相教門。如非我宗教數·勝二論。
　　【章】此有十義（至）竟說一乘鈔曰。此下第二以十義立一乘名。此有三文。初擧十義名。二以十因釋十義。三以不定·應化簡十義。今即初也攝大乘論等者。無性攝論第一（五丁）文也爲引攝一類者。此第一義。爲謂順助第四轉聲。一類者利根不定姓也。爲引攝此佛說一乘。引導攝化云引攝。引化令趣大乘之義也。及任持所餘者。此第二義。及謂合集。合集利鈍二不定姓。相違釋也。所餘者利根不定姓之餘。即鈍根不定姓。任持者任持捨小向大種姓令不捨離。佛說一乘。此爲是也。由不定種姓等者。叙上二義屬不定姓立法無我者。法言示第三義。顯揚六義中第一二也。次句等言及是。即法等顯揚所言諸法無差別義。無我者。此示第四義。顯揚論六義中第三義也。次等言亦及此。無我平等義。顯揚說。衆生無我及法無我平等故解脫者。示第五義（顯揚六義中第四也）等故言及上二。亦解脫平等義。顯揚說。謂差別求者。有事虛妄分別煩惱對治所緣法性不相違故（云云）姓不同者。示第六義得二意樂者。示第七·第八義。化者示第九義（顯揚六義中第五也）顯揚說。善能變化住故（云云）究竟者示第十義（顯揚六義中第六也）。
　　【章】此中十因（至）般涅槃故鈔曰。此下二以十因釋十義。此中有十。即十義也。如次前釋攝論文中以十義配屬也。因謂所由以十所由今立十義。一爲引攝等者。此第一義（如先已明。約利根一類不定姓說一乘義）。
　　【章】二爲任持（至）位何退故鈔曰。此第二義。此亦約不定姓說一乘義。法華經云下擧任持不定姓證。經第一方便品之文也。新發意等者。回心向大初修業菩薩也。玄賛曰。不定姓菩薩疑於佛果自亦無分欲退向小故。今聞法（一乘法）此疑皆除（云云）此中唯說等者。簡濫。意言。於云新發意疑網皆除中。唯說十住之第六住已前。不云第六住已後。第六住後不退故。第六住者正心住也。謂所聞讃毀心定不動名正心住（云云）。
　　【章】三法等故（至）亦與此同鈔曰。此第三義。約定不二姓說一乘義乘雖有異等者。法華論曰。彼二乘非彼平等法身體。以因果行觀不同故（云云）謂三乘運載雖有異。所證得眞如淨法界平等法身無差別故。云所趣眞如無差別故法華論解等者擧證。論曰。又依何義故。如來說三乘名爲一乘。依同義故。與諸聲聞大菩提記。言同義者。以如來法身聲聞法身彼此平等無差別故（云云）又曰。無二乘者。謂無二乘所得涅槃。唯佛如來證大菩提究竟滿足一切智慧名大涅槃。非諸聲聞辟支佛等有涅槃法。唯一佛乘故。（云云）
　　【章】四無我等（至）故說一乘鈔曰。此第四義約定不定說義。法華論曰。於小乘諦中。人無我等。於大乘諦中。眞如法界實際法性及人無我法無我無我等故（云云）我既無異者。於補特伽羅無我三乘無別。故說一乘也。
　　【章】五解脫等（至）無差別故鈔曰。此第五義。此約定不說義。成唯識第十說。謂有二乘深樂圓寂得生空觀。親證眞如永滅感生煩惱障盡。唯有清淨眞如。離相湛然寂滅安樂。依斯說彼與佛無差。但無菩提利樂他業故。復說彼與佛有異（云云）解脫無差別故者。基辨謹按。此解脫恐衍字。應重寫誤。無字下有字恐落脫。應作無有差別。故字下說一乘三字恐脫乎。總言應作而得解脫無有差別故說一乘也。尚應檢餘本也。
    【章】六姓不同（至）故說一乘鈔曰。此第六義但約不定姓而說義姓不同者。定姓與不定姓不同也聲聞之中者。未回心聲聞身中。此聲聞身已下具明未回心聲聞一相續中具有聲聞及佛種姓。此不定種姓有差別之義也。
　　【章】第七第八得意樂故。鈔曰。此第七·第八義總明。次文別明。問。玄賛中第七與第八別擧。第七云得同體意樂。第八今章次文所言第二。然今章第七·第八共云得二意樂。指何云二意樂耶。七·八俱同得二意樂。如何爲七八別耶。答。此文由玄賛應解。第七·第八共以得意樂立義故。總今云第七·第八得二意樂故。其二者。一者諸佛於諸有情等者。第七得意樂也。此總約定不定姓令得意樂義。故云於諸有情等也。二者世尊法華會上等者。第八得意樂也。此但約不定姓令得意樂義。對機別故。第七·第八爲別意樂者令得平等法身。此意樂七·八相同故一處論（此總明已）
　　【章】一者諸佛（至）得授記別鈔曰。此別明二義一者諸佛下此第七義。約定不定得意樂。於諸有情者五種姓各別有情。同自體者。同謂平等。自體謂法身。令得平等法身意樂云得同自體等也。言我即彼等者令得同自體意樂。是即說一乘也。二者世尊下此第八義。約令不定姓得同自體意樂。次下云第八少分是也我等與佛等者。此二句明令攝得如是意樂。與彼名同等者。彼謂昔菩薩。與昔名同云與彼名同也。玄賛四曰。同名菩薩得受記別（云云）故佛一言等者。佛說我等與佛平等無二之一言含二種益。二益者。一諸聲聞得同體意樂。二菩薩得授記。
　　【章】九化故如（至）而般涅槃鈔曰。此第九義。玄賛立理曰。耽三昧酒醉逸而臥。後從彼起方發大心。皆佛菩薩之所化作。若不爾則實入無餘依涅槃。身智都盡。後從彼起法從何生。故知是化（云云）此成化作理。
　　【章】云何已成（至）之涅槃故鈔曰。此寄難答成第九義。即爲調伏下答文。佛菩薩等自化等者。瑜伽攝決擇分（第八十卷五已下）說。世尊多依此回向菩薩聲聞密意說言。總類善男子。若有善修四神足已能住一劫或餘一劫。餘一劫者。此中意說。過於一劫。彼雖如是增益壽行能發趣阿耨菩提。而所修行極成遲鈍。樂涅槃故不如初心始業菩薩。彼既如是增壽行已。留有根身別作化身。同法者前方便示現。於無餘依般涅槃界而般涅槃。由此因緣皆作是念。某名尊者於無餘依涅槃界已般涅槃。彼以所留有根實身。即於此界贍部洲中隨其所樂遠離而住。一切諸天尚不能覩。何況其餘衆生能見（云云）爲彼同類等者。問。有何所以同法者前示入無餘耶。答。泰師等解云。恐彼同法發無見故作化身示入無餘（云云）經百千劫耽寂滅酒等者。倫記曰。楞伽經云。味著三昧樂安住無漏界無有究竟處。亦復不退還得諸三昧身。乃至歴劫不覺。譬如昏醉人酒消然後覺。彼覺法亦爾（云云）又云。又解下說方便示現入無餘依界等。假說此人爲入無餘涅槃者。實回向菩提聲聞。住有餘涅槃。三昧酒醉是不定姓人住於寂定。後出定已起大乘受變易身（云云）況於我等等者。玄賛曰。今此會中富樓那等即其類也。法華論中爲化聲聞授記即此是故（云云）亦爲降伏等者。亦言亦應化聲聞。此云伏增上慢聞我亦得汝等者。彼起慢心之相。
　　【章】十究竟故（至）最爲勝故鈔曰。此第十義。此不約機但由理立。最勝理故說一乘也。
　　【章】法華論中（至）作佛名一鈔曰。三以不定·應化簡十義。四種聲聞者。一決定聲聞。二增上慢聲聞。三退菩提心聲聞。四應化聲聞（云云）但爲不定者。法華論云。二種聲聞如來與授記。謂應化聲聞及退已還發菩提心者。決定·增上慢之三根未熟故。如來不與記（云云）不定者退菩提心聲聞也。不定種姓下正簡十義。第一第二等者。第二下第六二字恐落脫歟。次云餘之六種故。又云。第六就不定種姓立義故（云云）小分別義者。第八少分如前所明。第八立不定聲聞及頓悟菩薩之二得益。其中初不定聲聞今云少分也。亦非無姓者。玄賛四引涅槃云。一乘一道。四果聖人皆得作佛不解我意（云云）由之應知。無姓無作佛義名一者。名一乘也。
　　【章】顯揚二十（至）不須別說鈔曰。第四顯揚六義以十義相攝。顯揚曰。一即彼諸法約無差別故。二約無分別行相說故。三衆生無我及法無我平等故。四解脫平等故。謂差別求者。有事虛妄分別煩惱對治所緣法性不相違故。五善能變化住故。六行究竟故（云云）以是十義相攝如上已明。恐煩不重述也。
　　【章】然法華經（至）乘爲眞實鈔曰。此下立一乘有九中。第三法華勝鬘相對明一乘三乘權實。此中有三。初擧三乘方便一乘眞實之證。二擧一乘方便三乘眞實之證。三章主判釋。今即初也。經第四法師功德品文也開方便門者。開二乘小權也顯眞實相者顯一乘實也。
　　【章】依勝鬘經（至）無有二乘鈔曰。二擧一乘方便三乘眞實之證若如來隨彼等者。述記下曰。此文明權也。即法華經中破三歸一。但有攝入一乘。即是如來隨彼意欲而方便說非眞了義。名爲權說也（云云）隨彼意欲者。彼二乘所被意樂欲也。唯有一乘者。涅槃界一乘也。
　　【章】此意即顯（至）不成佛故鈔曰。三章主釋此意即顯者。此勝鬘經說唯有一乘無有二乘意。即顯但攝二乘入大說一乘者隨他意語是方便說決定種姓不授記別者。法華論說。決定聲聞根未熟故如來不與記（云云）由是決定聲聞·無姓有情不能開佛智慧。然今說一乘隨他意語。法華通深智說。勝鬘·涅槃唯說佛性。勝鬘亦但以眞理說一乘。不說智慧故出生·攝入俱盡也。今云。以行果論時。決定種姓·無姓有情不授記別。決定非唯一心相故。無姓非成佛心相故。若以理論。五姓皆悉成佛。唯有一乘義也。
　　【章】法華一會（至）乘爲眞實鈔曰。立一乘十文中。第四總會二經違。此中有二。初會法華後會勝鬘。今即初也（由此會釋。法華一乘爲眞實。勝鬘一乘爲方便也）對不定姓等者。不定姓以二乘爲大乘方便助因。一乘爲眞實。所到故。章主云。若法華經中說一乘是實。二乘稱權以於一佛乘分別說三。故息處說二密遣二人等（已上勝鬘述記）問。法華一乘蒙五姓中不定一姓。則應非一乘。不及一切有情故。云何以法華說爲一乘眞實耶。答。法華一乘對不定姓說。即及一切有情。所以何者。云對不定姓。此約緣起所被心相而論。而觀其緣起性。離言說故非不定姓非非不定。如隨業緣水與火相有別而觀其緣起本性水與火同一處非水非非水非火非非火離言說相。今亦如是。雖約所被心相緣起說對不定姓。約佛智慧所緣境性緣絕言緣起故。一切情相同一處所。說諸佛證智不可言境故。說說佛智慧故唯是一事定故。佛智所證云何相別境耶。應知於佛智所證離言緣起性說爲一乘。故是一乘眞實。
　　【章】勝鬘經中（至）亦不相違鈔曰。二會勝鬘以道理周備等者。道理謂四乘種姓。周備者。若云四種姓則心相緣起一切具足云周備。機有不定者。機發品數不定即四種姓。此以行果論種姓·機發盡故云四乘爲實。述記曰。若此經中四乘是實。說一乘稱權。以有無種姓·定姓二乘故各別說。說人名實。若隱此種姓別說爲一乘。一乘是權（云云）亦不相違者。互亦二說。法華與勝鬘雖一乘權實所望異。攝入四乘行果各別說一乘方便約佛智所證說一乘眞實。於理全無違。
　　【章】又法華一（至）故是眞實鈔曰。第五約攝入·出生會一乘權實。若由此會釋。法華一乘爲方便。勝鬘一乘爲眞實唯依攝入等者。意言。若法華一乘云破三歸一但有攝入一乘。即是如來隨彼意欲而方便說。但以攝入不以出生體用狹說。說一乘應云方便。勝鬘一乘下。以此經一乘爲眞實說。述記曰。經二乘入於一乘。一乘者即第一義乘者。述曰。明實也。今此經中具明出生攝入一乘。眞常了義不隨他語名眞說故（云云）出生攝入等者。意言。若勝鬘一乘云涅槃界第一義乘名爲一乘故。從涅槃界出生一切以此出生道理攝入二乘說爲一乘。則出生·攝入二義皆周備故。勝鬘一乘亦眞實也。
　　【章】又法華一（至）故是眞實鈔曰。第六約所依處寬狹有姓無姓會二經權實。唯談有姓爲依等者。若云法華一乘說佛智故。唯以有種姓爲所被機說爲一乘。則方便一乘。不盡理爲方便。何爲不盡理。謂此一乘中不攝無姓。無姓不成佛故。唯說佛智。一乘非所被故。以無姓不爲依是即不盡。故爲方便（以此道理法花一乘任說佛智慧之文取義不可云唯果智一乘故光宅等說成一乘方便之義）勝鬘一乘等者。此經一乘說涅槃界第一義乘。故有姓無姓悉皆爲依所談。故眞實一乘。有姓無姓共從涅槃界所出生故。盡一切機說。故是眞實。亦言亦有種姓。
　　【章】又法華唯（至）可宜聞故鈔曰。第七約決定不定二姓會二經權實。意言。法華一乘若云唯不定姓是所被機無被餘姓道理。是方便一乘。不盡被機故（由此道理云被不定姓。且就被機相有別而論。其實佛觀緣起本性絕言妙理說一乘故盡一切被機。既云說佛智慧。故知佛觀一切緣起本姓。智應名佛智。說諸佛證智不可言說故。若爾是理智合一乘。盡一切被機。是一乘眞實）勝鬘亦談等者。勝鬘一乘說涅槃界第一義乘。則一會中決定姓人亦宜聞涅槃界第一義乘說機根故。是眞實一乘。盡被機故（以此道理。則一乘眞實。雖爾若顯攝二乘入大說一乘。則勝鬘一乘亦方便說隨他意故）亦言亦不定姓。
　　【章】法華分明（至）隨說眞如鈔曰。第八約菩提涅槃辨二經一乘。此科文中非辨方便·眞實。但以菩提涅槃結歸勝鬘一乘。此中三文。初明法華一乘。二明勝鬘一乘。三以法華結歸勝鬘。初中有三。初正辨法華。二通伏難。三結成法華一乘。此即初也。分明等者。經方便品說說佛智慧故唯此一事實。說四佛智見。說於道場知已導師方便說。故云分明等隱說眞如者。經雖說是法住法位世間相常住。說知已說故非顯說眞如。今云隱說（此今家判法花一乘云理智併取一乘之義也）
　　【章】雖說化城（至）全不得故鈔曰。二通伏難。難云。化城喩品說大涅槃爲寶處。何故云隱說眞如耶。今文通云（如文）由二乘者下。明云分明不說涅槃由。
　　【章】顯以智慧（至）令彼欣求鈔曰。三結成法華一乘。意言。方便品顯說說佛智慧故唯此一事實。此雖說佛智所證眞如淨法界。隱理顯智令二乘欣求也。雖顯密說異。說眞如淨法界爲一乘。法華勝鬘全無違也。
　　【章】勝鬘乃以（至）二種俱盡鈔曰。二辨勝鬘一乘乃以眞理者。此經述記曰。經說涅槃界即第一義乘。又說。二乘者即是一乘。得一乘者得阿耨菩提。阿耨菩提者即是涅槃界。涅槃界者即是如來法身。得究竟法身者究竟一乘（云云）此以眞理爲一乘。不說佛智爲一乘也攝入出生等者。如上已辨。謂以眞理說攝入一切流出一切。悉攝入出生一切說盡故。說名一乘。故云二種俱盡。
　　【章】雖佛果涅（至）俱是一乘鈔曰。三以法華結歸勝鬘。意言。法華所說一乘是佛果上菩提涅槃。雖似違勝鬘所說涅槃界。說涅槃界第一義乘故。菩提涅槃俱是一乘。此以法華結歸勝鬘也。
　　【章】勝鬘了義（至）說於一乘鈔曰。第九明今家取勝鬘一乘。了義者顯了了義師子吼者及一切義法華隱密等者。顯說佛智隱密說涅槃界第一義乘故。不同今家以因位識相與識性非即非離不可言境。示此三無差之所立。故今家以法華一乘結歸勝鬘第一義乘以取是也。
　　【章】總說聲聞（至）方爲二記鈔曰。此前科文中之文。依法華論明隱密義。雖有四種者。一趣寂。二退菩提心。三應化。四增上慢法華初時等者。方便品說時初有應化·退菩提心·增上慢三聲聞。唯除趣寂。其增上慢等者。增上慢在方便品末。故對初時云後。退席已去云起已去方爲二記者應化·退菩提心之二。法華論說。二種聲聞如來與授記。謂應化聲聞退菩提心者。決定·增上慢之二根未熟故。如來不與記（云云）問。爲應化·退菩提心之二授記別自可知。以是云何成隱密說義耶。答。如勝鬘說。以涅槃界第一義乘說一乘時。四種聲聞一會之中可宜聞故。顯及一切之一乘也。法華隱密雖及一切。說佛智慧示一乘故。以行果論時說示不及一切。故但云爲二記。此隱密義也。
　　【章】由如是理（至）不違餘教鈔曰。第十總結會釋。如是理者。上來所會之理。雖說一乘者。法華與勝鬘以別教示說一乘也不違餘教者。餘教所說。勝鬘一乘以法華說爲餘教說。法華一乘以勝鬘說爲餘教說。互爲餘教。問。云何不違耶。答。且法華一乘非方便。說佛智慧所證境故。約佛果菩提涅槃說一乘故。非非方便。說佛智慧不及決定姓無姓故。又勝鬘一乘非方便。出生攝入四乘故。說涅槃界及決定姓及無姓故。非非方便。但攝二乘入大說一乘隨他意說故。由是應知。一乘體不可云攝亦不可云實。離言說相。說權或實約理俗說非眞勝義。眞勝義中心言絕故。故二經說互無相違。愚者任文是非此違。智者觀體示不違旨。若決定言是權是實。則如勝論執實德業。大乘學者愼莫忽緒。
　　【章】說二乘中（至）皆二類故鈔曰。第四門大文有七中。第三明二乘廢立。此中有四。初約機會。二明定不定姓之獨覺攝聲聞。三約教少明獨覺乘不立。四釋名大小乘。今即初也但說上下等者。釋世親攝論說下上乘。機根品類不過下上二故。以機以教等者。以上下根機對設教機共有二類故。以教之以謂對也。
　　【章】又聲聞獨（至）名聲聞故鈔曰。二明定不定姓之獨覺攝聲聞皆依聲故者。義鏡曰。若部行若麟角初入自乘位亦多分依音聲。問。若爾何故玄賛五曰初可見佛後必不見。既云麟角不見佛。如何今云皆依音聲耶。解云。彼約彼得。此據初時。各擧一邊故不相違（云云）（已上秋篠）以佛道聲等者。法華經第二說。
　　【章】又彼獨覺（至）故不別說鈔曰。三約教少明獨覺乘不立。無多別教者。無聲聞乘外多別部教名獨覺乘。此下乘聲聞乘之類。故不說別名中乘也。
　　【章】又名大小（至）種類同故鈔曰。四釋名大小二乘。彼二乘者聲獨二乘。
　　【章】何因三中（至）故亦不說鈔曰。七科大文第四明三乘廢立三中者。三乘名中不定姓中下應有具二字。雖不定姓中具聲·獨·菩三或具聲·菩及獨·菩之二。究竟得果不過三名三乘人天淺近等者。周記曰。此定姓人而不能運出三界名非究竟。
　　【章】勝鬘四中（至）同淺近故。鈔曰。七科大文第五明四乘。如文可知。
　　【章】般若經中（至）得涅槃故。鈔曰。七科大文第六明般若四乘。如文可知。
　　【章】何故楞伽（至）淺近類故鈔曰。七科大文第七明五乘廢立。此中有四。初明五乘。二會違。三示不立六乘。四明不說七等。今即初也。如文可知。有四別故者。定姓有聲·緣·菩三別。復加不定姓爲四別也。
　　【章】餘處復說（至）趣類別故鈔曰。二會違餘處者善戒經。合不定姓等者。名不定就聲·緣·菩三立故。今合定姓不別說也。餘文可知。
　　【章】不開有姓（至）然無文證鈔曰。三示以不立六乘。如文可知無文證者。無證六文說也。
　　【章】不說七等類更無故鈔曰。四明不說七等。
　　【章】第五問答分別者鈔曰。自下第五文有七番問答。文段有八。初標牒。二第一番問答。三第二番問答。答以無二亦無三說難云三五乘別。四第三番問答。答難藏乘同異。五第四番問答。答難不可立佛乘。六第五番問答。明但名聲聞乘不名獨覺乘。七第六番問答。明不名佛藏。八第七番問答。明教等四爲一乘體同異。今即初也。
　　【章】此中一乘（至）爲引不定鈔曰。下第一番問答。此有二。初問後答。問之中有二。初問言爲引不定。二問云有無種姓。今即初也唯一無餘二三等者。開發曰。古諸德多說不同。有說。一乘如法花等。經曰。十方佛士中唯有一乘法。無二亦無三（云云）然於此義學者相傳有其二解一云。由佛方便說有諸乘。究竟皆歸無上大乘。餘乘即是一乘方便。故說二乘即是佛乘。二云。理實非無五乘差別。各於自乘證果究竟。彼諸聖教說一佛乘。約別意言。非實唯一。乃至立理如今章文（已上開發）法華經言等者。經第一方便品之文也。此擧唯一證。如文可知涅槃亦言等者。北本二十七師子吼品之文也。如文可知。何故乃言等者。正問。經云聲聞及菩薩皆成佛。又云有心者皆得菩提。然今何故乃言爲說一乘引不定姓耶。此初問意也。
　　【章】乃至五乘（至）不歸於佛鈔曰。此二問云有無種姓五乘一切等文涅槃經文乃至言略中何故究竟下正問。經云五乘一切有情皆大乘極果。爾今何故云究竟有被人天乘無種姓不歸佛耶。此二問意也。
　　【章】答攝大乘（至）無二三等鈔曰。自下二答。此中有二。初以十因六因答初問。攝大乘十因顯揚六因如前既明今釋意者下與開發第二解同。五乘各異者。能運載教理行果有五。如前成立。爾說一乘爲引一類不定姓。非能運載唯一無二三四等乘也。
　　【章】法華論言（至）非餘二種鈔曰。此下答中二。答聲聞聞法皆成佛無疑之說非及一切聲聞。此中有二。初引法華論總答。二別答。今即初也。法華論言等者。瑜伽第八十（五十左）亦說四種聲聞。如法華論。列次第別。
　　【章】應化聲聞（至）即是此也鈔曰。此下二別答。有六文。初引經明應化聲聞作佛。二引論明爲退心說一乘。三立理及第二問答。四引經明非皆成佛之說約行果。五由經立皆作佛之說不及一切之理。六結成今家義應依估。今即初也即經所說者。十卷楞伽第四（二十二丁）同七（六丁）七卷經三（二十四丁）四卷經二（三十二丁）之說也。經曰。味著三昧樂安住無漏界無有究竟趣。亦復不退還得諸三昧身。乃歴劫不覺。譬如昏醉人酒消然後覺。彼覺法亦爾。得佛無上身（云云）故爲應化等下章主文也。
　　【章】舍利弗等（至）說一乘等鈔曰。二引論明爲退心說一乘。智度論十二（四丁）所說也。根本十住斷結之說也。經曰。舍利弗。退者。以施眼時。前人嫌穢以是蹈破。於是乃退起聲聞心也。廣如彼經又本業纓絡經上第七住退（云云）。
　　【章】不爾便違（至）五種種姓鈔曰。三立理及第二問而答。意言。若不用上來所立理云一切有情皆作佛。則違楞伽八·莊嚴論五所說五種姓說。此是約行果現有無。非約理性立五種姓。此由樞要意也。
　　【章】又涅槃言（至）智得佛道鈔曰。四引經明非皆成佛之說及一切全。經北本三十四迦葉品之文也。
　　【章】若皆作佛（至）不解佛意鈔曰。五由經立皆作佛之說不及一切理何故等下翻成非皆作佛義。
　　【章】故知但應如此中說鈔曰。六結成今家義應依估。由是應知。說皆成佛或說一乘。約理性說。非約行性說。若行性論則有五姓·五乘各別。如前可知。如顯揚十四說。諸佛大智不可思議故剎生平等無差。般涅槃法不般涅槃法性無二故。是等皆約理性說也。
　　【章】問經自說（至）三五乘別鈔曰。自下第三第二番問答。此中有二。初問後答。今即初也。破二破三等者。他家意釋無二亦無三文言。既破二乘破三乘云唯有一乘法。何故得云有三乘五乘別耶。此問意也。
　　【章】答依梵本（至）非眞破也。鈔曰。自下答文。此中有十。此文初由梵本釋無二亦無三答問。今家意答言。無二者無獨覺乘。無三者無聲聞乘。隱無此二乘歸大乘一云唯有一乘法也。
　　【章】法華自言（至）非所破也鈔曰。二由餘二非眞文答非破三。經方便品文也。若破三者等者。破他家釋立今家云大乘即菩薩乘之理。若如他家破三乘立一乘。則何故不言餘三非眞但言餘二。三乘中一不云非眞耶。又三之中菩薩乘是大乘。何但言不以小濟而不言不以大乘濟。明知菩薩大乘雖三乘中一非破是也。玄賛曰。此經中第一周云餘二則非眞。第二周云密遺二人。第三周云息處故說二。此等文但說二皆不說三。故知不是總無三乘也。
　　【章】彼經又言（至）名爲二三鈔曰。三由前理會何有三之說。經方便品文二謂第二者。獨覺乘也。三謂第三者。聲聞乘也。
　　【章】勝鬘經云（至）何況大乘·鈔曰。四由勝鬘成非會大乘爲一乘。大乘即一乘故不會是一乘也故但會二下章主立理。意言。一乘即大乘故。經中但會不定姓中聲聞獨覺二乘非會彼定姓二乘。行果異故。何況菩薩大乘云何得會。大乘即一乘故。
　　【章】又無三乘（至）斯理何爽鈔曰。五成大乘即一乘之義。此中有三。初以即一義成大乘即一義。無三乘等者。經說無三言。設解云無三乘義。顯三乘即一大乘即一義。言說無三乘。有何所違。非破大乘等者。大即一故。若破大乘即破一乘。故非破大乘之理何爽。有證文故。如經第二譬喩品說。爲說三乘聲聞辟支佛佛乘（云云）又曰。汝等速出三界當得三乘聲聞辟支佛佛乘（云云）由是應知。菩薩乘即佛乘。故云斯理何爽。
　　【章】若會破三（至）二牛何別鈔曰。二由三車中牛車成大乘即一乘義若會破三者。五字牒他家義。意言。若經無三言非云第二第三。會三乘破三乘者。此牒他義意。所許牛車者。於宅內所許云在門外牛車皆亦牛乘者。亦宅內所許牛車。出門所給大白牛車云皆亦牛乘若破前牛者。宅內所許牛車云前牛。後別與牛者。後於門外所給大白牛車。今謂。若破前牛已下遮四車家說立今家義。四車家云。如法華中宅內所指示門外三車誘引諸子令得出者。是三乘教也。界外露地所授大白牛車是一乘教也。以三中牛車亦同羊鹿權引諸子務令得出。是故臨門三車俱是開方便門。四衢別授大白牛車方爲示眞實相。又明所期差別云。以彼一乘非是界內先所許三。是故界外四衢道中授諸子時。皆云非本所望。又明德量差別云。謂宅內指外但言牛車不言餘德。露地所授七寶大車。謂寶網寶鈴等無量衆寶而莊嚴等是體具德也（已上四車家之說）今家義意言。若宅內所指示牛車與四衢別授大白牛車別。則何故同云牛車耶。若宅內所指示牛車四衢別授名爲象車。則是應別體。既宅內所指示是牛車。四衢別授亦是名牛車。故言其體性則全是同也。又以德量別立體別不應理。今家以門外爲果故云菩薩亦非本所望也。其體是一故同云牛車也。於宅內不歎德量。未顯果智故。又宅內開方便門。四衢別授示眞實相。此亦不盡義。雖宅內開方便門與門外示眞實其體是一故。同是牛車也。故因果權實爲一體自可知已（已上護命僧正解節記之意）二牛何別者。破前所許牛已後所與給牛別。則有何別所由二牛成別耶。
　　【章】又三中之大（至）成漸悟耶鈔曰。六破異義。意言。又三乘之中大乘即是頓悟菩薩乘。會頓悟菩薩乘令入一乘。此即異義豈令頓悟二句正破。會令入一。此即漸悟。不會令入直住云頓悟。云何頓悟成漸悟耶。
　　【章】又大乘一（至）何獨言三鈔曰。七成大乘一乘解行是一新發意菩薩等者。擧經文成前理。此方便品文如先已引恐於精進等者。囘心向大初修業菩薩於大乘行精進且壞起於成佛我無分疑將退入無餘般故。令說我即彼彼即是我此既成佛彼亦成佛而得彼聞除其疑意。此乃捨下位等者。此謂疑網除也。疑網除者乃捨下品心位令趣上品階不爾十地等者。若不爾十地地地捨下品無漏智趣次地上品無漏智皆應亦名破三歸一。若云破三歸一。則應言餘三非眞何獨言餘二耶。
　　【章】勝鬘又言（至）不言三故鈔曰。八成非都無二唯有一名眞義立大乘即一乘義故會二乘等下章主釋經意章主意言勝鬘經中說會定姓二乘入於一乘。此非說眞實理。以涅槃界與佛同故。且約理性說入於一乘。非與佛行果相同說故。自成佛智邊見之。非眞實理。經雖說言等下明開方便顯眞實之文約不定姓說非及一切姓說示眞實會入今說一乘者。法華經說時云今也令趣者。能運載即乘義也極果者。一義故。令趣極果四字釋一乘名。名爲眞實者。結成會有不定種姓二乘者令入眞實爲眞實會入。非謂都無二等者。意言。會定姓二乘是非眞實。何況有會菩薩大乘耶。菩薩大乘即是一乘故。何會之有故法華言等者。經第二信解品之文也。大乘即一乘證。今拜讀信解品。長行文云。而設方便密遣二人形色憔悴無威德者。汝可詣彼語等（文）又頌文曰。即以方便更遣餘人眇目矬陋無威德者（云云）是故今文併取長行·頌文取意引也。玄賛釋曰。實無二體。設有二乘之教。故云密遣。方便之教但化二乘。故云二人。智慧狹劣名色憔悴。神通不大名無威德。又曰。眇目者視不正也。說文曰。一目少也。爲二乘說安立諦教能詮顯義不圓名爲眇目。所詮生空理短故名矬。無法身功德醜故名陋。神用不廣故名無威德（云云）不言三人者。示菩薩大乘即一乘。又言息處故等者。經第三化城喩品之文也。今拜讀化城喩品。此所引文頌中文。長行文云。佛如是心性弱下劣。以方便力而於中道爲止息故說二涅槃（云云）玄賛釋曰。怯弱大乘下劣樂小故。於中道說二涅槃。二機所學三智所證名二涅槃。二涅槃體但是有餘（云云）不言三故者。示菩薩乘即一乘也。
　　【章】若言迂會（至）所宜聞故鈔曰。九破但直往云一乘異義若言迂會下牒異義經論一乘下章主破異義。若但直往名爲一乘機有簡別故。道理難成。若依法華經所說一乘。多分漸機所被少分頓悟所被。如何云但直往所入名爲一乘。總經論所論一乘或有被漸機。或有被頓機。實以不定爲如實義。開發曰。此亦非理廣智名文。遮餘說一非是一文體性不同。法華經說唯有一乘。本爲二乘。豈名直往者何云會二乘令入二乘。由直往名尚未了。義安在焉（文）周記曰。實不定者不定說彼眞往人大名爲一乘迂會入者即名大乘也今二行位等者。開發曰。三外一乘無有。非有解行不殊。大乘即是一乘。教亦三階無別。有依前義破釋一大行殊有已（云云）今二者。一乘大乘之二。此有何別耶。所宜聞故者。謂方便隱無二乘而說一乘。如是所被機根是一會中在故。
　　【章】有說執佛（至）故但破二鈔曰。十破由小乘曲見立義執佛三劫等者。小乘人執。婆沙·俱舍賢聖品中廣說三劫滿已猶是凡夫三十四念成菩提今破此執等者。今謂。指說一乘時或作有說時。此執者。小乘計有三十四念成菩提之佛之執。
有人說破此小乘執云說一乘而說一乘亦破小乘中三乘不然下章主破有說。此乃佛滅已後等者。此三十四念成道所談佛在世起佛滅後增長說。今由增長時云佛滅已後也。周記曰。彼本意者學大乘者執大乘爲極。今破於名爲破三也。佛在世無大乘人執化身以爲極者。理實佛在小乘亦執化身爲極。然廣建立差別今佛滅後據增相談。通應撿發智·阿含等經有明三十四念文（云云）豈是佛在等者。正破。意言。作此丈六佛爲眞執在佛在世。破此說一乘在滅後今時。豈有如是前後理不盡事耶。故此有說爲妄說也。故但破二者。結成正義。由是應知說一乘破二乘立此名。
　　【章】問何故立（至）乘三乘同鈔曰。四第三番問答明藏·乘。此中有二。初問。後答。說有六藏瑜伽（二十五七丁）顯揚（六八丁）對法（十三初丁）世親攝論（唐譯一三丁）聲聞菩薩各有三藏阿闍世王經等言等菩薩經。此擧藏·乘同難藏·乘異也二藏三藏者。聲·菩爲二。聲·獨·菩爲三也。
　　【章】答乘是運（至）然未見文鈔曰。此下答中有二。初明乘與藏或同或異。藏是含容義者。天親論（唐一）曰。云何緣名藏。由能攝故。謂攝一切所應知義。未可即令等者。以乘與藏不可云皆同皆異。
　　【章】又準菩薩（至）又應齊責鈔曰。二擧乘與藏不可云皆同皆異之例證菩薩藏等者。大寶積經三十五菩薩藏會也十度十弊者。十度是十波羅蜜。十弊謂是十障也。如深密等說。以十度對治十弊。中邊第一說十度十障頌曰。障富貴（施）善趣（戒）不捨有（忍）於失得減增（進）令趣入（靜慮）解脫（般若）障施等諸善無盡（方便云云）四輪八難者。周記曰。諸本文言四輪。言古三者應撿菩薩藏經（云云）三輪者。一神變輪。二記心輪。三教誡輪也。諸藏章云。四輪八難其數不等（云云）。
　　【章】問答是運（至）妨立佛乘鈔曰。五第四番問答明立佛乘。如文可知。
　　【章】問何於有（至）不相違也鈔曰。六第五番問答明不名獨覺乘。
　　【章】問既以果（至）自當廣釋鈔曰。七第六番問答明不名佛乘聲聞獨覺等者。此擧例彰難意難意云。普曜及阿闍世經說二藏·三藏。此聲聞爲因獨覺爲果說。何故菩薩因佛果不名佛藏耶。如藏章中等者此答也。諸藏章曰。若名如來藏願行名字不弘。欲顯願行名字深大弘遠。但名菩薩藏不名如來藏（云云）又菩薩德行世易可成。如來德世難可成。欲勸有情令依此教易可成立。但名菩薩藏不名如來藏。又小乘之中聲聞爲因獨覺爲果。從因小乘不名獨覺藏。大乘之中菩薩爲因如來爲果。從因小劣爲稱不名如來藏也。
　　【章】問教理行（至）說爲同異鈔曰。八第七番問答明教理行果爲一乘體同異。一雨普潤等者。法華經第三藥草喩品之所說也教同者。同言是一乘之一。下皆爾。今教處同一云教同也機異者。生長異也。三獸流河等者。優婆塞戒經·普曜經一說理同者一河水也證眞者。淺深兎馬番象之異也六處大因等者。勝鬘經六法。小乘六法云六處。云爲大乘說故云大因也行同者。行同小乘修異者。以心囘大乘修三車誘引等者。法華譬喩品果同者。門外等一大白牛車設異者。方便誘引宅內羊鹿牛三。此但指示無體故云設也或同或異者。教理行果或同或異。勝鬘會因等者。說六法大乘因會行也。說四智不究竟會果也。顯唯教行等者。法華經文顯不說眞如故。唯教行果顯說也密實有四者。有教必有理故。密四法悉說也。如涅槃經等者。周記曰。涅槃經又說一乘。說佛性爲一乘等。（云云）

大乘法苑義林章師子吼鈔卷第十（尾）

　　安永五年（申）五月望日於皇都京極和泉式部境內通泉庵隨講演早早注記之了
　　法相大乘末學沙門基辨大同坊（生五十九歲）
　　天明元年（丑）五月十五日於東武江府淺草延命院講此義林之砌任愚見作此注釋爲講資了。
　　同六年（午）十二月三日於南都興福寺妙光院校正爲明（末）年三月於京師京極善長寺開演此義林章用意。寡學拙智謬錯多多。後學乞改作已。
　　囘向四恩法界海囘向無上大菩提法相大乘受菩薩戒近住釋基辨（生年六十九歲法六十二）
大乘法苑義林章師子頻伸鈔卷第十一（諸藏章）

　　  南都西京藥師寺法相
        大乘沙門釋基辨撰


　　【章】諸藏略以（至）釋通疑難鈔曰。下諸藏章。此章大分爲二。初牒章分門。後隨牒門釋成。今即初也。藏者能詮言教。聖者教示能攝一切法云藏。此有別類故云諸藏也。次名數增減門廣明。
　　【章】第一結集（至）學者難知。鈔曰。自下此章大文第二。隨牒門釋成。此有十門。前列門名是也。第一結集緣起門中。大分爲四。初擧所據傳論。二示結集處所。三正辨結集緣由。四正示結集時相。今即初也。一切經中等者。本邦所流名一切經。自趙宋時至大明代。採集東流三藏聖教以所崇敬也。問。章主所言一切經言。自漢明至唐初。取東流者顯然。隋衆經目録有兩本以可知已。然今所云結集三藏傳付法藏傳云別有一卷。既是名傳云何云一切經中別有一卷耶。答。閱本邦所流明藏。付法藏傳一部六卷。元魏吉迦夜共曇曜所譯出。名付法藏因緣經。說自佛及迦葉至師子尊者付法傳承既別名經。今云一切經中何妨之有。結集三藏傳亦名付法藏傳故。今云有一卷歟結集者。佛滅後大迦葉應諸天請。恐正法盡留諸聖滅。欲爲報佛法恩撰集如來所說三藏以利衆生。此結集之基也。
　　【章】西域記云（至）處所不異鈔曰。第一門中二示結集處所。記第九之文。述迦葉結集也。迦蘭陀竹園者。記九（十二丁）云。耆闍崛山城北門。行一里餘有精舍。石基甎室。東開其戸。如來在世。多居此中說法開化。導凡極俗。今作如來之像量等如來之身。初此城中有大長者迦蘭陀。時稱豪貴。以大竹園施諸外道。及見如來。聞法淨信。追惜竹園居彼異衆。以今天人師無館舍。時諸神鬼感其誠心。追逐外道。長者於是立精舍。請佛故名云迦蘭陀竹園也。有大石室。今云此石室爲迦葉結集處。所謂分窟內窟外處也。法顯傳云賓波羅窟。眞諦云七葉巖也。眞諦云等者。部執異論疏之說也。大智度論等者。論二（七丁）文。此示譯者之謬也。此山者耆闍崛山。今正示誤云非也。三文名別者。西域記·部執疏·集藏傳三文。
　　【章】大智度論（至）皆入寂滅鈔曰。此下第一門中三正辨結集緣由。此中五文。一擧佛入滅災變相現。二擧大迦葉以天眼見大涅槃。三擧諸天請迦葉令護遺法。四擧迦葉誡留諸聖入滅。五擧迦葉由懈怠比丘賀佛滅。思集法藏據法治犯。此爲結集遺教正緣由。此即初也。大智度論者。論第二（三丁）文也。地六振動者。與涅槃經後分說相同。六謂有三別。一六時動。長阿含說。謂入胎·出胎·出家·成道·入涅槃。今云地六振動者。入涅槃時。二六方動。大般若八說。謂東涌西沒。西涌東沒。南涌北沒。北涌南沒。中涌邊沒。邊涌中沒。是名爲六。三六相動。大般若說。謂動·涌·震·擊·吼·爆。此云六相。搖動不安云動。鱗隴凹凸云涌。或六方出沒名涌。隱隱有色爲震。有所相擊名擊。碎礚發響名吼。出聲驚異爲爆。此各有三名十八相動。各有三者。般若經云。謂動等動等極動（乃至）爆等爆等極爆。但爾小動名動。諸處通動名等動。大傾動名等極動。餘皆准知。今此擧總但名六動。唯是十八變中一振動也。勝思惟梵天經說有七目振動。一驚怖諸魔。二令時衆不起散心。三令放逸者而自覺悟。四令念法相。五令觀說處。六令成就者得解脫。七令隨順問正義。（云云）
　　【章】西域記云（至）入般涅槃鈔曰。二擧大迦葉以天眼見世尊入涅槃。記第九（十二丁）之文也。忽燭光明者。大迦葉宴坐山林。如來放光明忽照燭也。餘文應知。
　　【章】智度論云（至）忽然不現鈔曰。三擧諸天請迦葉令護遺法。論第二（四丁左）之文也。白迦葉言等者。諸天讃歎迦葉德已。請護持遺法之文也。文意易了。
　　【章】眞諦三藏（至）以示迦葉鈔曰。此下四擧迦葉誡留諸聖入滅（眞諦部執異論疏說）此中四文。一擧迦葉至佛涅槃所（後分廣說今略說也）。二擧迦葉爲未生怨王作藥槽（未詳所據）。三擧阿闍世王聞佛入滅悶絕。迦葉以王安藥槽令得活（後分無此說）。四擧迦葉欲誡聖留滅撰集三藏。今即初也。後經七日等者。涅槃經後分荼毘品曰。七寶大炬無數光焰。投香樓所亦皆殄滅。是時一切大衆。長時號哭一切供養。不知如來何緣未已。投火香樓荼毘不然。爾時世尊。大悲普潤待迦葉衆來至乃然。時大迦葉與五百弟子在耆闍崛山。去拘尸那城五十由旬。身心寂然入于三昧。於正中條爾心驚。擧身顫慄。從定中出見諸山地。皆大震動。即知如來已入涅槃。告諸弟子。我佛大師入般涅槃。告諸弟子。我佛大師入般涅槃。時經七日已入棺中。苦哉苦哉。應當疾往至如來所。恐已荼毘不得見佛三十二相八十種好眞淨色身。迦葉以敬佛故。不敢飛空往如來所。即將弟子。尋路疾行悲哀速往。正滿七日至拘尸那城。城東路首。迦葉遇一婆羅門執一天華隨路而來。迦葉問言。仁者何來。答佛般涅槃。我於荼毘所來。復問此是何華。答言。於荼毘所得此天華。迦葉就乞。答云。不得。我期將歸。擬示六親家中供養。迦葉就借著其頂上。便即悶絕昏迷躄地。喑咽悲哽良久乃甦即與弟子疾共前進至拘尸那城（云云）今云。上所言西域記與部執疏。同由此後分。併讀可知命屬徒衆者。西域記作尋命徒衆爲是。若作屬命徒衆同意歟。逢外道等者。西域記作梵志。後分作婆羅門曼陀羅花者。法華讃曰。曼陀羅此云適意。見者心悅。
　　【章】迦葉往至（云）內八槽中鈔曰。二擧迦葉爲未生怨王作藥槽說八槽者。槽說文畜獸之食器（云云）和訓云馬舟。又李賀詩。小槽酒滴眞珠紅（云云）由此詩酒槽。和云酒船。迦葉白未生怨王（阿闍世王）作八槽之說未考所據。迦葉未至佛涅槃處已前。告王作八槽。而後伴王至佛涅槃所之說。今眞諦法師所言。大違後分云王大悲哀速往。此是異部計執相傳異說。不可強責是非。
    章即於是曰（至）王便得居鈔曰。三擧王聞佛滅悶絕。迦葉須王安藥槽得居之說。由後分說。阿闍世王夜夢種種惡相。王問諸臣。臣答佛滅不祥之相。王聞此語已。夜半即來至拘尸那城（已上後分）由是眞諦法師說大違。此亦部執傳說相違。不可強責。
　　【章】佛於衣外（至）少有入滅鈔曰。四擧迦葉誡諸聖留滅撰集三藏之說佛於衣外等者。後分廣說曰。爾時迦葉。哽咽悲哀說是偈已。世尊大悲。即現二足千輻輪相。出於棺外迴示迦葉。從千輻輪放千光明。偏照十方一切世界。爾時迦葉。與諸弟子見佛足已。一時禮拜千輻輪相（云云）西域記六（二十丁）如後分說。四部弟子等下。正迦葉誡諸聖。留入滅欲撰集三藏之由。未詳此說所據四部弟子者。亦云四輩。一比丘·二比丘尼·三優婆塞·四優婆夷更無所持等者。西域記云。法王去世人天無導。諸大羅漢亦取滅度（云云）與是意同語等下。正誡諸聖。我等應欲等下。正勸諸聖。令起撰集遺教三藏報佛恩志。
　　【章】西域記云（至）據法治犯鈔曰。此下第一門第三。正辨結集緣由有五文中。第五擧迦葉由懈怠比丘賀佛滅。思集法藏據法治犯。此中三文。初引西域記九（十三亍）次出眞諦說。後擧結集三藏傳示分舍利相。今即初也懈怠比丘更相賀等者。涅槃經後分廣說曰。迦葉即與弟子疾共前進。至拘尸那城北門而入。於其城中入一僧坊見諸比丘。叢聚一處語迦葉言。汝等遠來深勞苦耶。安座待食。迦葉答言。我之大師已入涅槃。我有何情安此待食。諸比丘言。汝師是誰。答言。汝不知耶。哀哉痛苦大覺世尊今既涅槃。比丘聞已各大歡喜而作是言。快哉快哉。如來在世禁制我等。甚不堪忍不能依行。今已涅槃。嚴峻禁戒已應放捨。汝且待食有何急耶。佛神力故。掩諸天耳及迦葉弟子等耳。皆悉不聞惡比丘語。但有迦葉獨自聞之。於是迦葉。將弟子悲泣流涙。疾往佛所（云云）西域記由此後分略作此說。迦葉聞已等四句。述結集法藏思極。
    【章】眞諦云（至）極思結集鈔曰。二擧眞諦說。述極思結集。文意易了。未詳所據。
　　【章】集藏傳云（至）起十塔已鈔曰。三引結集三藏傳示分舍利相。經後分聖躯廓潤品曰。爾時拘尸那城諸力士。得第一分舍利。即於國起塔供養。又波肩羅婆國力士。得第二分舍利。起塔供養。師伽那婆國拘羅樓衆。得第三分舍利。起塔供養。阿勒遮國諸剎帝。得第四分舍利。還國起塔供養。毘耨國諸婆羅門。得第五分舍利。還國供養。毘離國諸梨車。得第六分舍利還國供養。遮羅迦羅國諸釋子。得第七分舍利。還國供養。摩伽陀國主阿闍世王。得第八分舍利還王舍城。起塔供養。性熛婆羅門。得盛舍利瓶。還頭那羅聚落。起塔供養。必波羅延那婆羅門居士。得灰還國。起塔供養。爾時閻浮提中八舍利塔。第九瓶塔。第十灰塔。如是分布舍利已（云云）今云。由後分有瓶塔。集藏傳。以佛床爲塔。皆是部執之異。不可強責。西域記六（二十丁）亦說分舍利。問。今此結集緣起門中。但申此分舍利事。擧是云何爲結集緣由耶。答。不由佛涅槃處事。則不明結集起由。復不申分舍利事。則不明涅槃處事究竟。不辨此究竟。則次所申大迦葉擊大揵稚。集諸大弟子。結集三藏事。離涅槃所別處爲會。其意不分明。爲結前生後。引集藏傳略申分舍利事竟。
　　【章】大智度論（至）唯除阿難鈔曰。第一結集緣起門有四文中。第四正示結集時相。此中三文。初擧結集處來集大衆多少數。二申除去居學地阿難。三明阿難漏盡共大衆結集三藏。初文中有五文。一擧大乘人相傳千人結集之說。二擧薩婆羅部傳說五百結集。三擧集藏傳大衆部說。四擧法藏部說。五明迦葉選集千人由。今即初也。大智度論者。論一（六丁）之文。西域記九（十二丁）文。今所引智論全文。非西域記全文。擊銅揵德者。西域記作擊大揵槌。梵云鍵稚。此云槌。由是誤作犍槌歟。得九百九十九人等者。大乘相傳說也。法苑珠林。此云大乘結集。智度論爲根本說處。金剛仙論中。亦雖有此說。眞僞未決論故難依用也。
　　【章】眞諦云得（至）唯除慶喜鈔曰。二明薩婆多傳說。由宗輪論疏。云窟內有五百應眞。外亦萬餘無學。是由菩薩處胎經說。今云得四百九十九人。但取窟內應眞也。阿育王傳付法藏傳云五百人。是等有部傳說。名云五百結集。雖有窟外大衆。非攝之云五百。窟內居迦葉。爲上座阿難結集素呾覽藏。優婆羅結集毘奈耶藏。富樓那結集阿毘達磨藏。是薩婆多部傳說也。次下廣明。
　　【章】集藏傳云（至）有學無學鈔曰。三擧集藏傳大衆部說。此傳說。不分窟內窟外及有學無學。得聖者八萬大衆（八十千者八萬也）迦葉請阿難結集四藏（經律論雜四也）此傳之說也。問。此傳之說何部所說耶。答。由下章文。此是窟外大衆部之說。西域記九（十四丁）曰。大衆部結集之處。諸學無學數百千人。不預大迦葉結集之衆。而來至此更相謂曰。如來在世同一師學。法王寂滅簡異我曹。欲報佛恩。當集法藏。於是凡聖咸會。賢智畢華。復集素呾覽藏。毘奈耶藏·阿毘達磨藏·雜集藏·禁呪藏。別爲五藏。而此結集凡聖同會。因而謂之大衆部（云云）今引集藏傳文。云通說有無學。即此窟外結集。大衆部所傳之說顯然也。（今謂。第一迦葉結集時。雖分窟內外。然尚渾一知見。教示貝葉傳通所修學道未替。及大天五事亂。流傳異爲二部。其時大天徒衆。襲窟外大衆稱大衆部。此集藏傳及西域記之說。大天已後大衆部所傳明。因不分窟內外。迦葉請阿難結集諸藏作此說明。學者審知）
　　【章】四分律云（至）前后別也鈔曰。四申法藏部傳說。四分律者。五十四（九丁）之文也。彼意云。大迦葉本俱五百人結集三藏已時云富耶奢。更與五百阿羅漢。來至迦葉結集處欲聽。更爲重集三藏故。根本迦葉五百人。與後富耶舍五百人合論云有千人。至實義無相違（云云）（今云。此律中會大乘相傳云千人結集也）此是佛滅後第三百年。烏仗那國有化他部。從其分出法藏部傳說也。
　　【章】眞諦云夏（至）供養舍利鈔曰。五申迦葉選取千人由。此中三文。初擧眞諦說。次擧智度論說。後擧西域記說。今即初也眞諦云者。未詳所據今夏安居等者。入涅槃年。其夏安居。如佛在世。請諸佛弟子。朝暮日中三時。禮拜供養舍利。問。云何此說爲結集緣由耶。答。次所云阿奢世王。供養千僧以令結集。是事自佛在世。如是供養。至入涅槃年之夏安居。三時供養舍利。其夏安居初十五日。大迦葉語阿闍世乞千僧食。爲令意味連貫。擧眞諦說爲始。論爲次。記爲終也。以洴沙得道等者。洴沙謂頻婆沙羅王。論二（六丁）曰。頻婆沙羅王得道。八萬四千眷屬亦各得道。此時王教勅官中常設飮食供養千人。阿闍世王不斷此法。爾時迦葉思惟言。若我等常乞食者。當有外道強來難問廢闕法事。今王舍城。常設飮食供給千人。是中可住結集經藏。以是故選取千人不得多取（云云）是時夏安居等者。結集始日時也。
　　【章】西域記云（至）十五日集鈔曰。後擧西域記說。記第九（十四丁）文。此示夏安居三月初十五日結集始日時也。
　　【章】智度論云（至）故留殘結鈔曰。示結集時相中。第二申除去居學地阿難。此中大分爲三。初申阿難留殘結不令住。二申迦葉擧阿難罪不令住。三申阿難令去。今即初也。牽阿難出等者。西域記九曰。大迦葉召阿難而謂言。汝未盡漏。宜出聖衆。阿難曰。隨侍如來多歷年所。每有法義曾未棄遺。今將結集而見擯出。法王寂滅失所依估。迦葉告曰。勿懷憂惱。汝親侍佛。誠復多聞。然愛惑未盡。習結未斷。阿難辭屈而去（云云）久可得道者。阿難自言。我能有力智疾應得道。但諸佛法。阿羅漢者不得隨侍。我留殘結。故思供給左右。由此久謂疾也。故謂故思。
　　【章】大迦葉言（至）故可聽度鈔曰。此下二申迦葉擧阿難罪不令住。此中六文。初擧度女罪。二擧索水不與罪。三擧不答罪。四擧蹈衣罪。五擧陰藏相示女人罪。六明擧罪違文。今即初也突吉羅懺者。對首懺悔也。至下具釋四分律雜揵度者。律四十八（十丁）犍度五十四（六丁）之說。此擧阿難答違文。犍度梵語此云蘊。又云法聚。眞諦天親傳製爲八伽蘭陀。即此間云八犍度。伽蘭陀譯爲結。亦云節。謂義類各相結屬故云結。又攝義令不散故云結。義類各有分限故云節（云云）雜者八犍度之一也。八謂一雜（明小乘不相似義）二使（百八煩惱）三智（十智）四業（三）五大（四）六根（練）七定（入）八見（六十二見也）大愛道尼者。摩訶波闍波提。此云大愛道。佛摩耶夫人之妹佛姨母。具如大愛道比丘尼經中。
　　【章】二者迦葉（至）令水清也鈔曰。二擧索水不與罪四分法云者。律五十四（六丁）擧違文也。欝多羅僧者。此云中價衣。如資明。
　　【章】三者迦葉（至）非我惡心鈔曰。三擧佛問不答罪。若有能修等者。西域記七（十三丁）曰。菴沒羅國側有窣堵波。是如來告涅槃處。佛昔在此告阿難言。其得四神足者。能住壽一劫。如來今者當幾何。如是再三。阿難不答。天魔迷惑故也。阿難從坐而起。林中宴點。魔來請佛請入涅槃。佛許期。劫後三月吾當涅槃。魔聞歡喜而退。阿難林中感惡夢。驚問佛。佛告阿難。吾先告他。他爲魔弊不時乞留。魔王勸我早入涅槃。許之期。斯夢是也（云云）又智度論（八丁）二曰。佛問汝。若有人四神足好修。可住壽一劫若減一劫。佛四神足好修。欲住壽一劫若減一劫。汝默然不答。問汝至三。汝故默然。汝若答佛。佛四神足好修。應住一劫若減一劫。由汝故令佛世尊早入涅槃。是汝突吉羅罪（云云）四神足者。四謂一欲·二勤·三心·四觀·此四皆以心所法中定爲自性。言神足者。定所生果名神。謂神通變化靈妙德用也。足謂欲勤心觀四因所生等持名足。神之所依名足。從因定果（神變）名云四神足也（從因與果者。此有兩重因果。初重謂欲勤心觀爲因則四因。所生定爲果。後重謂欲等四定爲因。則此因所生果神變爲果。因名足果名神。初重因果。以用四法用也。爲因四法自性體定爲果。後重因果。具四法用定爲因。定所生神變爲果）
　　【章】四者迦葉（至）蹈佛衣上鈔曰。四擧蹈衣罪僧伽梨者。三衣中大衣也。三衣者。一僧伽胝婆參。唐譯云上衣。入王宮聚落。此衣最在上被故。或上講座得著。不得掃地及禮拜師尊等。舊云僧伽梨。此云雜碎衣。條相多故爲名。二嗢怛羅僧伽波參。唐譯云上被衣。在寺內即被七條。在五條上。嗢怛羅僧伽是上被義。婆參是衣。若上講座禮拜三寶著是。此亦云中衣。在大衣下五條上故云中。舊云欝多羅僧。此云中價衣。約衣財直可謂爲賤。三安怛婆參。唐譯云內衣。安怛內義。但三衣時。五條儭體故云內衣。亦名少衣。亦名下衣。行路作務時著此小衣。舊云安陀會。此云下衣。若小乘教說三衣。以長阿含經二十二因緣品爲根本。廣說如諸部律中。若大乘說。則以瑜伽二十四聲聞地出離品爲根本說。廣據大乘諸師釋義。辨三衣條相者。由小乘諸師所言。下衣五條。一長一短。中衣七條。兩長一短。大衣有三。下品三謂九條·十一條·十三條。各兩長一短。中品三謂十五條·十七條·十九條。各三長一短。上品三謂二十一條·二十三條·二十五條。各四長一短（此是薩婆多論之說也）若由大乘說。瑜伽聲聞地曰。謂有大衣。或六十條或九條等。或兩重刺名僧伽胝。被服受用。能正將護說名爲持。中衣下衣條相同小乘說四分律云等者擧違。五十四（六丁）五百結集法之文。
　　【章】五者迦葉（至）而故破戒鈔曰。五擧陰藏相示女人罪。佛陰藏相。三十二相中之一相也。餘文易了。
　　【章】四分律中（至）及不問戒鈔曰。六擧罪違文無此一種者。無前所明示陰藏相擧罪佛遣爲侍者等者。涅槃經四十憍陳如品曰。佛意爲欲令誰作給使耶。目連即便入定。見如來心在阿難許。阿難辭去。目連言佛意在汝。阿難立三願衆許。是故奉給如來（云云）是今云阿難不肯爲一罪。集藏傳等下。是亦所擧違。
　　【章】智度論云（至）迦葉語竟鈔曰。申除去阿難云文中。第三申阿難令去雖說有六等三句。章主文四分律云已下。五十四（六丁）取意也。文意易了。
　　【章】便自閉門（至）空何所求鈔曰。正示結集時相。三文中第三明阿難漏盡共大衆結集法藏。此中五文。初明由阿難去喚憍梵波提不來入滅。二明阿難漏盡至結集所。三明阿難降魔結集相。四辨諸部相傳有異說。五擧異說會。今即初也。阿那律等下。申選取千人。阿難留結令去已闕一人故欲喚憍梵波提。阿那律梵云阿泥律陀。此云無滅。佛之黨弟也。云阿㝹婁陀訛也。憍梵波提梵云笈房鉢底。此云牛相。前生從牛來。作牛蹄牛齝之相號曰牛相（已上玄賛）遣使請來者。此僧使名善覺比丘。常爲衆僧作使至天上（是分別功德論之說也。法苑珠林三十四初丁引）汝可疾來者。迦葉指憍梵云汝佛日滅那者。周記曰。問。西域記等言。迦葉登山擊槌時。彼三千聖憍梵已知。何故今問佛滅度耶。答。且爲二釋。一自不知。問。二部說不同不旁會釋（已上周說）今云。迦葉擊槌之時。憍梵入滅盡定。故不聞聲。佛法欲散大人等。散謂欲散滅也。大人者。周記曰。佛舍利弗俱名大人（云云）今云。大人過去四字。恐應在佛法欲散之上。不爾佛入大人言義不成也。離欲大師者。周記曰。佛世尊也。和上者。舍利弗也。即起神變等下。明憍梵不來入滅集藏傳下擧違文。由此傳文不入滅不來也。
　　【章】大智度論云（至）衆覩感歎鈔曰。二明阿難漏盡至結集所。論第二（十二丁）文。西域記九（十四丁）意同。西域記九曰。至空寂處。欲取無學果。勤求不證。既已疲息。便欲假寢不及伏禮。遂證羅漢至結集所。叩門白至。迦葉問曰。汝結盡耶。宜運神通非門而入耶。阿難承命。從鑰隙入。禮衆已畢進而復坐。與論文稍同。集藏傳云等下。擧大衆部相傳說。申阿難結集行粧滅結漏盡者。周記曰。自思。久來奉事於佛。今日一旦而彼將去。遂及悲滅結根。而漏即盡（云云）來詣大會者。來迦葉結集大會也。修理衆僧和合一味云修理也。迦葉擧聲等者。西域記九云。於是迦葉。揚聲曰。念哉諦聽。阿難聞持如來稱賛。集素呾覽藏。優波離持律明究。衆所知識。集毘奈耶藏。我迦葉彼集阿毘達磨藏（云云）今云。此記言迦葉集阿毘達磨。大乘相傳之說也。儀似山頂者。周記曰。儀容似須彌山頂也。（云云）
　　【章】魔聞名色（至）天稱勝善鈔曰。三明阿難降魔結集之相。此中二文。初申阿難降魔之相。後正申阿難結集之相。今即初也。此三所德者。迦葉阿難阿那律云三所也。殘法者。佛滅後遺法出教者。魔王出教命。四兵者。喩貪瞋癡慢起化兵者。隨煩惱等四種將主者。貪嗔癡慢根本惑嚴仗嚴重兵仗。頓駕者駕謂行也。羅漢應者。應供人也。迦葉我前者我言魔自云我叉手者謹敬貌也。
　　【章】迦葉勅衆（至）皆歸本行。鈔曰。後正申阿難結果相師子振欠者。涅槃經師子吼品說。如師子王。晨朝出穴頻申。欠呿發聲震吼。是爲十一事。如前委明。譬阿難不怖大衆威儀嚴重。說聞如是等者。後分經曰。阿難如汝所問。如來滅後結集法義。一切經初安何等語者。阿難如來滅後結集法藏。一切經初當安如是我聞一切時佛。住某方某處與諸大衆而說是經（云云）由是今說聞如是及一時等。皆是從佛意起。以爲一藏者。第一素呾覽藏爲二藏者。第二毘奈耶藏。大法者。對法疏一曰。阿毘達磨。大衆部名大法上法。迦延造竟持以上佛。佛言上法。是分別功德論所說。是爲第三阿毘達磨藏也。得見道跡者。無漏智云道。各各自得無漏智。今見得云得見跡也。皆歸本所者。結集法藏已。各各歸本國也（已上集藏傳文也）
　　【章】驗此集四（至）阿難結果鈔曰。此下四辨諸部相傳有異說。此中五文。初章主評定上所擧集藏傳說。此傳說由大衆部所傳分別功德論說。四藏俱阿難一人結集。是餘部所無也。
　　【章】智論云（至）鄔波毱多鈔曰。二擧上所言三屍說違鄔波毱多。鄔波毱多。經說尊者毱多。說法度人。其數極多。魔王欲燒衆心。施以寶冠。毱多聖者悠受語云。汝施以冠。我有寶環。謝之。取人蛇狗三屍。變作寶環。繫魔頸下。魔喜返宮。至四王天。毱多攝神力還作死屍。波旬憂惱不能除去等。乃至廣說。
　　【章】智度論云（至）智無明證鈔曰。三擧置如是我聞言。及阿難集經論二藏異說。論二（十二丁）文也。次下章主云不辨何部說轉法輪經等者。出雜阿含十一。別譯爲兩本。一名轉法輪經。二名佛說三轉法輪經。是千阿羅漢等者。來集論議阿羅漢。若是云千人選取之千。則似大乘相傳之說。又以阿難俱集四含。云集修多羅。用轉法輪經言。則似小乘說。誠難究何部說。七多羅樹者。勝鬘述記曰七多羅樹者。一樹高七仞。一仞者高七尺。總一樹高四十九尺也。七樹者即說三百四十三尺也（云云）無滅者。阿那律也。周記曰。由因挑燈令不滅故云無滅。從因爲名。阿難如是集等者。智論文云。迦葉語阿難。從轉法輪經至大般涅槃。集作四阿含。增一·中·長·相應阿含名修始路。（云云）五怖畏者。智論二云。何等五怖畏應遠。一者殺生·二盜·三邪婬·四妄語·五飮酒（云云）又華嚴經及佛地論二說。超五怖畏即三業清淨。出諸怖畏無犯戒等諸惡趣等怖畏因故。一者不活畏·二惡名畏·三死畏·四惡趣畏·五怯衆畏（經云大衆成德畏）如是五畏證得清淨意樂地時。皆已遠離（云云）（華嚴經說。初地菩薩遠離此五怖畏。玄賛四）五罪（今云。五逆罪歟）五怨。謂貪·嗔·癡·慢·疑也。受無量苦者。身心受苦無量。智無明燈等者。周記曰。惠是彼無明之燈。依主釋也。
　　【章】又云彌勒（至）爲菩薩藏鈔曰。四明大乘三藏結集。此中二文。初擧智論說。第一百（二十五丁）文於鐵圍山間者。鐵圍山與鐵圍山之間私云。表大乘教理出於三界外。云兩鐵圍之間歟。深意非凡智所識知。
　　【章】西域記云（至）大乘三藏鈔曰。後擧大乘者說。釋將阿難。記九（十四丁）之文。我迦葉波集。今云迦葉爲上座。阿難集素多覽。優婆離集毘那耶。富婁那集阿毘達磨之說。薩婆多部相傳之說。迦葉集阿毘達磨。阿難集素多覽。優婆離集毘那耶大乘者相傳之說。大乘三藏等下。章主評定記文西域相傳者。記之所說亦於此山者。亦小乘三藏此山者。指耆闍崛山窟內結集之處同處者。與小乘同處。
　　【章】部執疏云（至）集於三藏鈔曰。五明窟外結集異說。迦葉令阿難等下。欲明窟外先辨窟內。云令富婁那誦阿毘曇。是薩婆多傳說。令言迦葉爲上座故。下命令令誦出也。此時乃有等下。正明窟外結集。此時者。彰與窟內結果同一時事。簡法藏部所云富婁那後來重結集。無量比丘者。萬餘無學。如宗論疏所言不許令住界外者。雖界內界外一味和合。界內選取五百人羯磨訖故。令住界外如次下明。有阿羅漢等下。彰窟外亦以婆師婆爲大衆主。一由羯磨訖等下。明分窟內外二衆由羯磨訖者。四分律云。大迦葉即作白。大德僧聽。諸比丘爲僧所差。若僧時到僧思聽僧。令往王舍城集共論法。比丘白。如是作白已。俱往毘舍離。比丘從毘舍離往王舍城（云云）得偸蘭遮罪者。明了論解云。偸蘭爲麁遮那爲過。故云偸蘭遮那。麁有二種。一是重罪方便。二能斷善根等（云云）（事鈔中一云）此中重罪方便者。七聚中初二聚（波羅夷僧殘）方便罪。義含輕重。及有果罪諸偸蘭遮。如用人皮石鉢人髮露形等（定賓四分戒本衆上二十丁）是七聚中第三聚云偸蘭遮二由不令衆雜者。三論玄云。五百人皆聰明故。今云不令雜鈍衆也故不聽等者。以窟外人不許入窟內衆也雖有二處等者。彰雖分內外居二處情見同一和合。又周者法事周圓已。阿闍世王等者。示結集時檀越。衣鉢者。猶云衣食。儭謂施也。號爲多衆者。示窟外衆名大衆部由。界內之衆下。示窟內衆名上座部由。此時有上座大衆二部名。雖爾情見一味和合全無乖競。及大天五事亂興。遠襲此二部名偏黨二分。其年二十月下。示結集已大衆亦歸本所。四分律說等下。擧法藏部說。此說但說王舍城集三藏。不說窟內外別處。阿難集經論二藏。富婁那後來請迦葉重結集之三事。與薩波多異。初有五百人。後富婁那與五百應眞來合爲千人。似會大乘云選取千人。與云薩婆多分窟內外二處結集合爲一說（還是阿難等二句。次行後成一千之句次應入也。次具辨焉）
　　【章】五百初集（至）結集緣起鈔曰。明阿難結集法藏五文中。五擧異說會。同眞諦說者。此五百初集。同眞諦言薩婆多說也。此前句云阿難集二藏。同西域記大乘相傳而不同眞諦師所云薩婆多。由是知。前所云還是阿難等二句。後成一千句之次句。西域記句上應置。還是之還謂亦。亦後成一千也。後成一千。阿難集二藏二事。同西域記。阿難集二藏。同智度論也其集藏傳下正會。文意易了集處既別等者。眞諦云王舍城七葉巖。今章主亦用此名。如宗輪疏。集藏傳云僧伽尸城北。西域記九云。耆闍崛山北門。行一里餘有伽蘭陀竹園。其園西南行五六里有大石室。大迦葉波結集之處。此章前文云三說同也。但以智論云耆闍崛山結集爲非。明非由云。此耆闍崛山在王舍城正北十四五里。接北山之陽。結集處在大城北門外。記跡現存。故知非也記·疏·傳三文名異。處所相同。是爲好。故指智論說云集處既別人復不同者。智論云得九百九十九人唯除阿難。眞諦云得四百九十九人唯除阿難。集藏傳云八十千。但申窟外。四分律云後富婁那至更有五百。然先有五百結集與餘說同。但智論說爲違故。云又復不同總是下。結第一結集緣起門已。
　　【章】第二名數增減者鈔曰。集此章十門之中第二名數增減門也。此中有七。初明二藏名數。二示三藏名數。三明四藏名數。四示五藏。五示六藏七藏。六示八藏九藏。七示餘藏。今標牒第二門。
　　【章】經量部師（至）第一卷說鈔曰。當門大分七中。第一明二藏名數。此中有三。初申經部說。二申大乘說。三示獨覺藏亦名聲聞藏。此即初也有別部類者。部謂部帙。類謂部類。若經與律部部帙成異。義類亦差。非知如對法無別部帙。俱經中詮惠處爲對法義類也。
　　【章】然大乘中（至）廣自建立鈔曰。二申大乘說。亦依機行等者。亦言亦經量部但立二藏。依機行下。明大乘分二藏所由。經部分二。由部帙部類有差別今大乘不爾。菩薩與聲聞。所被機異。所修觀行差。自能詮教示。亦隨以分二。立二藏名也。
　　【章】由彼獨覺（至）涅槃等說鈔曰。三申獨覺藏亦名聲聞藏。此通伏難。難云。獨覺亦機行別。教示亦應別。何故不立獨覺藏名。但云菩薩聲聞二藏耶。爲通此難申今文義從多者。獨覺來教。少分與聲聞別。多分從聲聞說。即依半滿等者。擧攝說二藏。證涅槃經五。說半滿二教以分此二藏。故獨覺者等下。具明獨覺攝聲聞中。如文可知又初發心下。獨覺初發心。亦與聲聞同。至忍位與聲聞行同修。至忍悟入成獨覺。如賢聖品廣說。故云說名聲聞。嘉祥中論疏廣明。如法華等者。二經中處處。但說二乘不別擧說。
　　【章】然大乘中（至）故別開也。鈔曰。當門七科中。第二示三藏名字。此有二門。初明大小二乘俱說經律論三藏。二明說聲緣菩三藏。然大乘中下初文。如毘婆沙者。新論第一（三丁）舊論一（四紙）大乘教者。教謂教示即藏也。前緣起門出之故略普曜經等下第二文。普曜經者。全有八卷。竺法護譯。經一（二十丁）以兎馬白象渡水喩。說聲緣菩三機不同。機別教異。故說有三藏也。阿闍世至者未考前以行等下。會前說二藏不說獨覺。今據機果下。明今說獨覺爲三機者聲聞下根。獨覺中根。果者聲聞隨他教證。獨覺自悟證。行者聲聞四諦觀行獨覺十二緣起觀。如是有少分殊。別開今爲三也。
　　【章】或說四藏（至）廣解四別。鈔曰。當門七科中。第三示四藏名字。此中大分二。初明大衆部四藏。後明犢子部四藏。初中二文初由本說明。後由傳說明。即初也。僧祗律者。四十二（十紙）分別功德經者。失譯人名附後漢錄。有三卷八十四紙。名分別功德論。上卷（九紙）申四藏同大衆部等者。與窟外結集大衆部四藏。律及功德經說四藏全同。謂但詮定等下。明藏外立雜藏由。
　 【章】集藏傳說（至）不能煩引鈔曰。明大衆部四藏中。後由傳說明。此亦分三。初明傳說。次別釋雜藏名。後章主評釋。今即初也迦旃延造竟等下。釋大法名此衆經明者。此謂大法。衆多經之破癡益世明燈故名大法。有二復次等者。分別功德論中委說。故云不能煩引。
　　【章】佛說宿緣（至）是名雜藏鈔曰。明傳說中。次別釋雜藏名。佛說宿緣下。約能說人交雜。釋雜之言。周記曰。天魔外道等者。此天魔等。由佛加故亦說衆因（云云）於中有多偈頌等者。約所說相別能證智彼彼證。釋雜之言。周記曰。問。十二緣此各異者。問答此十二因緣。十二一一別相而智證故云異入。於中者。於雜藏中有多偈頌。現章文多脫落。異入者別別悟入也。
　　【章】今觀北傳（至）彼傳第二鈔曰。明傳說中。後章主評釋。此傳者集藏傳也。初釋之意者。云前約能說人交雜名雜藏。第二釋意等者。云後約於一法相各各智解證別悟入交雜名雜藏。章主意。此第二釋。智解交雜爲詮惠學。今此初解等者。會合本說與傳說違。今此初解者。指前本說合二（戒定。或定惠等）合三詮名雜藏。當彼傳第二者。當次傳說後解。智解交雜。兼有解戒惠有。又有解定惠者故名雜藏也。
　　【章】復次犢子（至）非此能詮鈔曰。明四藏中。後明犢子部四藏名數。此中文二亦說四藏下。正今明四藏。其三世無名下簡濫。五法藏約所詮云藏。今明四藏。約能詮教有別立爲四藏。此章所明諸藏皆爾。
　　【章】法藏部中（至）及菩薩說鈔曰。當門七科中。第四示五藏名數。此亦有二。即於此四下。初正明法藏部五藏。此四者。前所擧犢子部四藏。一經·二律·三對法·四明呪·五菩薩戒成實論中下。後明成實者五藏。此於大衆部加菩薩藏。
　　【章】然大乘中（至）可分成九鈔曰。當門七科中。第五示六藏七藏名數。此亦有二。初示六藏。後示七藏。此即初也。瑜伽者。論二十五（七紙）顯揚者。六（八紙）對法者。論十一（初丁）攝論者。唐譯一（五丁）法華經言下。明菩薩聲聞各有三藏。證經安樂行品。亦有三藏者。亦小乘三藏。獨覺教少下。申不立獨覺三藏由。
　　【章】義可有七（至）然無別文鈔曰。此後示七藏名數小乘說四者。以大衆部等說四藏小乘。對大乘三藏。義可云七藏。彰無所據教云義成無文。
　　【章】又胎藏經（至）各有四故鈔曰。當門七科中。第六示八藏九藏名數。此說有二。初八藏後九藏。今即初也胎藏經者。菩薩處胎經。有一部五卷。姚泰竺佛念譯經五說八藏云。一胎化藏。二中陰藏。三摩訶衍方等藏。四戒律藏。五十住菩薩藏。六雜藏。七金剛藏。八佛藏也（云云）大衆部又說下。如前所說四藏。於菩薩聲聞說之。各四合成八藏。
　　【章】或可說九（至）故義立九鈔曰。此後立九藏。普曜等經者。經第一說三獸渡水喩。以有聲緣菩三種機等言等阿闍王經。聲緣菩三。各有經律論故。義立九藏。
　　【章】或爲八萬（至）名數增減鈔曰。當門七科中。第七示餘藏結當門已八萬四千法藏者。即八萬四千法蘊。小乘說如婆沙七十四（十七丁）俱舍界品。若大乘說。大集經十五·賢劫經·佛地經論。無性攝論八·智度論五十九·對法論十一·對法疏九具釋。今大小乘合說。當明八萬四千聚集相。俱舍界品一說。如實說者。所化有情有貪嗔癡等八萬別。對治彼八萬行故。世尊宜說八萬法蘊（文）光記（一之餘四十九丁）曰。依大數說但言八萬。若具足說。有八萬四千。眞諦師解曰。十隨眠爲十。一一各有九隨眠爲方便。一一具十成一百（此現在當念者也。貪爲主九隨爲伴。嗔爲主餘九爲伴等。餘准應知）此有前分一百後分一百（加行已起者云前分。猶云前念。後念未起者云後分也）合成三百。置本一百（置謂捨置也。本一百者。現在當念起一百云本也）就前分一百。一一皆以九隨眠爲方便成一千。後分一百。亦以九隨眠爲方便。復成一千（問。何故捨置現在當念本一百。但於前後念一百。云以九隨眠爲方便耶。答。孔目章云。現在一百。時促不論相助。於過未二百。亦各以一使爲首。九使爲助。共成二百也）兼本一百成二千一百。已起有二千一百（上來所云本一百前後二分合今云已起。已起上前後分故）未起有二千一百（此上所云之餘後念將起者。於此上亦有前後分相助故。云二千一百也）足滿四千二百。約多貪多瞋多癡（偏增者云多也）著我（此亦偏增非無餘）思覺（疑惑散亂此亦偏增）此五人。一一有四千二百。合二萬一千。更就貪嗔癡等分四人。以配一一。有二萬一千。遂成八萬四千（云云）（上來由光記文難解。以圓暉頌疏中。由光記住文。間加私意解釋之已）問。此中所云三毒等分四人者云何差別耶。答。此有二說。一云。三毒之等分依主釋。俱舍本義鈔（東大寺尊勝院宗性僧正撰述）曰。此依主得名義有四。一者貪與嗔等分起一人。二者貪與癡等分起一人。三者瞋與癡等分起一人。四者三毒等分起一人。合云四人也。此意由智度論五十九卷（十四紙）說（波論曰。般若能除八萬四千病。貪嗔癡等分婬欲病分二萬一千。嗔恚愚癡各二萬一千。三毒等分二萬一千也云云）第二說云。三毒及等分四人相違釋。一多貪二多嗔三多癡四等分。合爲四人。多貪者。於上上品境多生染著也。嗔與癡自應准知。等分有二解。一云。一切有情。平等有貪嗔癡三法名等分。二云等分者。於中品境上起中品貪名等分貪。嗔與癡類是知（云云）此是賢愚經所說意（圭夆華嚴經行願品抄第三十八丁引賢愚經成此義。已上本義抄）此第二說中。於中品境者。雜集論十三云。等分行者。遠離猛劣住平等位諸煩惱故。隨境界勢力煩惱行故（文）（已上基辨私注加之）問二說之中以何爲正邪。答。前說爲勝。後說濫偏增者故。前既云約多貪多嗔多癡。以擧偏增者竟。所以今云前說爲勝也（已上本義抄）基辨評二說云。必但說前不可爲勝。後說亦有道理。前說約能迷智分四人也。後說約所迷境。有上中品多貪等爲四人。由境差別分人故。與偏增不同。故後說亦爲有道理。基辨云。今問。大乘經中說三毒等分經證如何。答。大集經十五云。一一衆生有八萬四千諸行皆能了知。所謂貪欲行二萬一千。嗔恚行二萬一千。愚癡行二萬一千。等分行二萬一千。是爲八萬四千諸行（云云）又賢愚經雲無極品說。八萬四千法門者。從成道始至涅槃終。都三百五十度大會說法。度者遍也。始從第一修習度。第二名光曜度（乃至）第三百五十名論布舍利度。一一說法皆具六度。即三百度各有六。故成三六一千八百。更五十度亦成五六三百。總合成三千一百。將是對治多貪嗔癡等分四人也。即對治有情心行八千四百。除伏四大種。及六無義所生過失。十轉合數八萬四千。修習此故。復得成就八萬四千陀羅尼門三摩地等（云云）佛地論·智度論·無性攝論八。亦引此經具明。今云。菩薩藏經無量義經曰。聲聞八萬。緣覺九萬。菩薩十億（云云）又悲華經云。聲聞有八萬四千法聚。緣覺九億。大乘法藏有十億法聚（云云）由是應知。云八萬法蘊。云八萬四千法門。且約聲聞說。如雜集論十一說。如是三藏。具有八萬四千法蘊。謂是依聲聞乘。尊者阿難常所受持（云云）又本業瓔珞經下曰。攝善法藏。所謂八萬四千法門。又曰。菩薩十重有八萬四千威儀。十重有犯無悔。得使重受戒。八萬四千威儀戒盡名輕。有犯得使悔過對首悔滅（云云）由是應知。梵網經所說八萬威儀者。是八萬四千威儀。今准上所說計是。十戒一一各有九戒爲方便。一一具十成一百。此有前分一百後分一百。合有三百。置本一百。就前分一百。一一皆以九戒爲方便成一千。後分一百。亦以九戒爲方便。復成一千。合本一百。成二千一百。已起十重有二千一百。未起十種有二千一百。合上成四千二百。約事·意·樂·方便·煩惱·究竟之五相。一一有四千二百。合成二萬一千。更就因·緣·法·業之四。以配一一有二萬一千。遂合成八萬四千威儀也。傍論已竟。如此增減等者。如是之言承上。猶云上來。七異者七差別也。次所云二三四五等也。差別說有者。若不拘上來所說增減。而別約對治有情心行差別。說法藏數。爲八萬四千法藏乘此廣說者。次下廢立門終云。八萬四千隨所治惑不增不減乘。此復成八百萬億諸法藏也。如對法論十一說（云云）由此教見今文。乘此者乘所對治十數。十數謂前所引賢愚經說。對治四大種及六塵所生過失之十數也。乘此十數計八四千心行。則成八十億四十萬能治法藏。俱服謂十億。洛叉謂十萬如宗輪疏者。現流宗輪疏。不見八萬四千釋義。對法論十一明乘數。如次下引總是第二等二句。結第二門竟。
　　【章】第三辨廢（至）非宗所明鈔曰。自下當章十門之中。第三辨廢立門。此中大分爲三。初標牒。次廢小乘。後立大乘。今即初次也。
　　【章】於大乘中（至）萬四千等鈔曰。此下大文後立大乘。此中大分二文。初總明。二別明。此即初也。唯立二藏者。下上二藏。二種三藏者。經律論三。聲緣菩三。六藏者。大小乘各三藏。問。廢小立大中。云何擧聲緣二及擧小乘三藏耶。答。此中廢小廢小乘傳說四藏。唯立大乘教所說藏。此所擧二藏。天親攝論所說。二種二藏。諸大乘教處處所說。六藏八萬四千等。亦如前明。大乘經論所說。故今擧此等云立大乘。
　　【章】天親菩薩（至）唯說二藏鈔曰。此下二別明。此中有四。初明二藏。二明二種二藏。三明六藏八萬四千藏。四總明大乘不共說結。今即初也。如是三藏者。經律論三藏。下乘上乘等者。乘謂能運載（教理行果）所運載（所被機根）下謂下劣（機根）不遍（所修所益）不盡（所斷所證）故上謂（上根）遍（所修觀行所益二利）盡（所斷我法二執所證佛果圓滿）故。如是能運（行等）所運（機根）有差別故。能詮教攝所詮亦立下乘藏上乘藏。此意說言下章主文。明雖有中根獨覺攝入下乘之由又如力中等下。擧例示力。謂智力即十智力。十智力中有根上下智力。不云中智力。若云有上下力。自知相形有中。故但云下上或上或下者。或謂不定之辭。於上品中稍近下是應中。亦於下中品。其中稍近上亦是應中。故雖云中。在上下間不說中力。今亦復爾。但以下上一往相形不言中乘。根劣業淺下。明一往形獨覺攝下乘由。獨覺雖中根品。以勝劣分爲劣。意業亦雖勝聲聞。以淺深分爲淺。所以何者。獨覺所斷亦唯人執。不斷法執盡故。所證果亦生空。不證法空盡故。所修行亦十二因緣。不修不共佛法二空眞如。不廣大故。所利益之亦唯自利。不利有情。不廣大故。一往相形。與聲聞同。唯立二藏不別立也。
　　【章】普曜等經（至）不增不減鈔曰。此下別明中二明二種二藏此中亦二。初第一種三藏。後第二種三藏。今即初也。等言等阿闍世王。經以兎馬象譬喩。立聲緣菩三藏。隨機上中下三行。有淺深能乘教示亦有淺深。立此三藏不可增不可減。
　　【章】又立素呾（至）非增減者鈔曰。此下後第二種三藏。此中三文。初標牒。次以四釋十義辨三藏不增不減。後結釋三藏不增不減。今即初也。一素呾纜藏。二毘奈耶藏。三阿毘達磨藏。如次經律論三。此三不可增亦不可減也。
　　【章】天親菩薩（至）與對法同鈔曰。第二種三藏中。第二以四釋十義辨三藏不增不減。此有二文。初標天親攝論有四釋中。含拾義以辨。二正以十義辨。其四釋者。一由九緣立三藏。二開示三學立三藏。三由說滿決擇法義立三藏。四以四故立三藏。此四釋中。攝論所說三復次。如對法第十一（四丁）廣明。四釋與十義相攝如何。謂第一義。以四故立三藏。第二第三義由說故立。第九十義由滿故立。第八義由決擇故立。第四義開示三學故立。第五六七義。由九緣故立。
　　【章】第一義云（至）作證所由鈔曰。此下二正立十義辨有十文。即十義。二邊行者。著苦樂二邊行。在家著欲樂。外道著苦行等初不肯修者。多疑惑者不信三寶。因不如教修習。說契經對治此疑失。次修顛倒者。耽著苦行樂行者。因著修習漸增顛倒。由戒律知開遮得中行後解非眞者。自見取者正智不生。由論藏決斷簡擇。明了照諸法相。惠解令眞爲對治故者。四故第一故。爲對治此等三失故。如次說經律論三藏。此總擧故經中爲彼等者。四故中第一故。彼謂彼疑惑事世親攝論曰謂爲對治疑惑立素呾濫藏。若於彼彼義中有疑惑者。即爲決定宜說彼彼義故（云云）對法論亦同說。令其趣入者。由疑信不決者。令聽契經決趣入眞實律中開許等者。世親攝論曰。爲對治二邊受用立毘奈耶藏。謂遮有罪著欲樂邊受用故。及開無罪不自苦邊受用故（云云）對法論曰。爲欲對治受用二邊隨惑故。建立毘奈耶藏。二邊者。謂欲樂行邊自苦行邊。對治受用者。遮彼畜積等故。開彼受用百千如法衣服等故（云云）一百一具故者。如法衣服等也（四故中第三故）令處中行者。不苦不樂行云處中行也論中顯照等者（四故中第四故）論藏問答決擇諸法性相。破邪顯正故。破自見取令生眞樂。此中即是等者。謂此第一義中。即是對治未入佛法疑惑說經。對治已入者著苦樂二邊行說律。爲對治自見取以正智作證說論。所由謂故（即四故之故也）
　　【章】第二又約（至）即戒取故鈔曰。此第二義。四教中第三一分約說立三。三藏能治。疑·邊行·見取所對治也。此所治三。初無漏見道所斷。三共分別起故。就見道斷。說經律論能治立三藏名二邊行等者。苦樂二邊行非惑故。是云見斷所治。難了故別設。釋惑中戒禁取見攝故。是見道斷。
　　【章】第三又依（至）唯說三藏鈔曰。此第三義四釋中同前障入道者。障悟入眞理無漏道（道謂上智也）諸惑業所對治三藏能對治。此總擧惑業也。一切煩惱下別明。初擧惑二類者。攝一切煩惱相。今爲二類。一者獨預疑惑爲本。一切惑起以經對治。二者決定見取執爲最勝。能得淨爲首。一切惑起以論對治雖求入道等下。後擧業妙行者諸善行也。爲得人天果報受五欲樂。著苦樂二邊行。此是以律對治。此是現在所受惑業。爲令除是。唯說三藏不說餘也。
　　【章】第四又諸（至）不增不減鈔曰。此第四義。四釋中第二釋。一一增上等者。諸聖教中。或戒學爲宗說。或定學爲宗說。慧學爲宗。三學之中。一一增上。對機說各不同。多說定經。多說慧論（阿毘達磨）多說戒律。故唯三藏。
　　【章】第五又爲（至）阿毘達磨鈔曰。此第五義。四釋中初釋由九緣立惡律儀者下表無表章明此名體。爲是者以律對治。多散亂者以經對治。多煩惱者以論對治。
　　【章】第六又爲（至）次第立三鈔曰。此第六義。四釋中同前惡業多者以律對治。愛多者以經對治。見多者以論對治。
　　【章】第七又爲（至）次第立三鈔曰。是第七義。四釋中同前。五六七合爲九緣立。嗔多者以律對治。貪多者以經治。癡多者以論治。
　　【章】第八又爲（至）次第立三鈔曰。此第八義。四釋中第三一分。畏惡趣者以律對治。畏欲界以經對治。周記曰。由欲界而修定者也。畏三界者以論對治。周記曰。於修慧得離三界也。
　　【章】第九爲得（至）得法身故。鈔曰。此第九義。四釋中第三由滿立三事等者。法身·般若·解脫。是名大般涅槃。大涅槃經。
　　【章】第十爲得（至）定發通故鈔曰。此第十義。四釋中與第九同。文意易了。
　　【章】如是差別（至）增不減故鈔曰。此第二種三藏中。第三結三藏不增不減。
　　【章】即以此義（至）第十一說鈔曰。此別明有四中。第三明六藏八萬四千藏。此義者。上所云不增不減經律論三藏義也。分上下乘者。菩薩乘經律論三藏。聲聞藏經律論三藏。合爲六藏。前文所論外更無別義也乘此復成等者。對法論十一（初紙以下）曰。如是三藏。具有八萬四千法蘊。謂依聲聞乘。尊者阿難常所受持。問。一一法蘊其量如何。答。十百之數是法蘊量。十百者千數義也。若爾何故不直說此千千數耶。爲顯建立一一法蘊千數因故。所以者何。初一數增以成十數。十數復增以成百數。千等數量。因十百數方得成立。謂十百名千。百千名百千。百百千名俱胝。如是等一切後後數位決定。用此十百二數隨一爲因。是故此中唯總取十百兩數。以用建立一一法蘊。由此數量。總計八萬四千法蘊。成八俱胝四十洛叉（云云）對法疏九釋曰。八萬四千法蘊中。如賢劫經廣辨。始從修習行法波羅蜜多。乃至最後分布佛體波羅蜜多。合三百五十度。皆有六到彼岸。合計二千一百。對貪·嗔·癡·及等分煩惱。一一皆有二千百。四法（三毒等分云四）乘此有八千四百。復以此數法對四大六塵。亦名無義所生過失。一一皆有八千四百。以十法（四大六塵）乘合有八萬四千。論云百千名百千者。梵語云一洛叉。即百千也（今云十萬也）此土大數之名。然合計當一億。百百千一俱服者。俱服謂梵語。即千萬也。即合計是京。就別號亦名百億。其八萬四千法蘊。一一以十乘之。即八俱服四十洛叉。計當八千四百萬。大數乘此。當八京四兆。細算之可知。論云以千乘之。其本但以十百二數之。今就此言故知千也。此如佛地論亦明（已上對法抄文）。
　　【章】然佛隨宜（至）辨廢立也鈔曰。此別明中第四。總明大乘不共說結隨宜者。隨宜聞者機根佛立藏名。機根法者心上所現眞善無漏聲名句文爲體性。不取聞者識上所現似無漏聲名句文爲體。今此所云假似無漏。實謂眞善無漏取實不取假故。是相·用別論。佛眞無漏爲質。聞者識上現似無漏。是故眞無漏質是能教相。聞者識現似無漏相似能教用故。取相不取用取眞不取似。是別別論。以眞教相爲收體故。云假實殊途也。藏是能詮收藏。義意相同。隨其所應等者。三性中。能說眞教是淨依他。即圓成實。聞者似相染依他性。五法中眞教正智如如。似相相分別。蘊中色行二藏。處中色法處。界中亦同而眞收取無漏蘊處界。似相有漏三科。故隨所應所收自知。所引教理者。以教理貳證成如前章說。
    【章】第五釋名（至）後釋別名鈔曰。自下當章十門之中。第五釋名義門。此中大分五門。初標牒。二分科。三總釋藏名。四別釋諸藏名。五結成。此即初二也。
　　【章】釋總名者（至）所應知義鈔曰。此下當門五科之中。三總釋藏名。此有四文。初標科擧證。二章主釋。三擧有釋。四擧舊人說。此即初也。天親論者唐譯一（三丁）文所應知義者。義謂境也差別也。所應知差別云義。
　　【章】此義意言（至）立以藏名鈔曰。二章主釋此義意者。今所證天親論義意。以今家意釋。周記釋次有釋。評章主釋云。初釋攝義。此（有釋）釋雙攝所詮之義及能詮法。俱名所應知故（云云）基辨詳曰。周記釋有釋意萬差。立藏名亦不定。正法教藏者。正法謂所詮教。藏謂能詮。依正法教藏依主得名。能詮教藏有正法用。以他財用焉己名有財得名。如來設教。無一不正法教藏故。唯以一藏名以盡所詮義藏門者。藏謂能詮。門謂差別。依所詮義能詮藏門依主釋。所詮義門種種有別。能詮言字唯是一相。無離聲相。約此義邊。如來聖教無不字藏。字謂言體。即能詮教藏。字即藏持業得名或說二等者。所詮義異。能詮教藏。設名亦自成異。故云一藏二藏乃至八萬四千藏等。如涅槃經等者說十二者。諸十二分教等。是皆由宜聞者機別。此藏亦爾等者。說一說二等所設立。皆隨機宜別。故論是非不可責難。此即第三等者。結第三門已。
　　【章】第四出體（至）廣如前說鈔曰。此當章十門中第四出體門三藏體性等者。經律論三既異名相。能詮教藏能攝持法義邊體性。三俱不殊。故今云義類不殊已顯四體者。前總料簡已申四重出體。今出體亦同彼。藏是能詮教故。藏體與教體何別之有。故推前不繁述。具如設法等下。前章出四重體委細論釋。今此門且由護法正義。但以相用別論一重。出能詮教藏體性。此即總以等者。正出護法正義。此謂指護法相用別論義假實殊途謂此一句。彰相用別論。護法等說教體。以能說可言得意。評章主釋意。云初釋攝義。不得今家之實意。今謂。章主釋天親論意。以能詮釋能攝爲今釋意。以能詮教示爲藏。其藏即爲能攝。論云能攝一切所應智法。是今家釋意。故周記云。初釋攝義麁漫爲甚今不失三字。能攝意即藏義。然非能詮不可能攝。故能詮教即能攝藏也。
　　【章】又有釋言（至）帶數釋也鈔曰。三擧有釋。此有釋意。但以能攝義釋。不以能詮教也。周記釋有釋意。如前便爲好皆此所攝者。此謂藏言。所應知法言。能詮所詮一切所應知法。此爲所攝法。基辨詳云。此有釋意。能詮教亦爲所應知而爲所攝法。能持藏令其所攝法不失。若爾有釋所言藏者。非能所詮教義何等體者別云能攝持是藏耶。由有此妨。有釋不得天親論意（已上有釋了）此別不同下章主釋。意言能詮教。能攝持所應知法差別不同有二三等。故令不失藏有二三等別。是其數法者。二三等云數藏云法。藏能攝持諸法故。如能攝持刀鞘共名刀。帶數釋也者。帶數持業帶數依主之兩釋也。
　　【章】古者釋言（至）名之爲藏鈔曰。四擧舊說能刊記等者。記謂記別。聖者言教能刊定能記別義。若由此義。則藏言非令不失義。
　　【章】釋別名者（至）二聲聞藏鈔曰。自下此門五科中。第四別釋名。此中有三。初釋二義名義。二釋三義名義。三釋六藏名義。初中有二。初總牒二藏名。後別釋二藏名義。今即初也。
　　【章】言菩薩者（至）但名菩薩鈔曰。此下別釋二藏名義。此有三文。初釋菩薩二字名義。次釋聲聞二字名義。後釋此二名藏。初中有二。初擧梵名具略。後正釋名義今即初也。
　　【章】無性釋云（至）智悲別故鈔曰。此下後正釋菩薩名義。此有四文。初由無性第一釋明（今云。此義以有情義釋薩埵言。此即當瑜伽釋第一義也）二由無性第二釋明（今云。此義以勇健義釋薩埵言。此即當瑜伽釋第二義也）三示瑜伽釋亦有二義。四擧經說釋。今即初也無性釋云者。論一（十二丁）文也菩提者。一向志求一切智智大誓薩埵者。當普度法界衆生大願。爲所緣境者。菩薩以一切智諸有情爲所現境起大誓心。大誓心之所觀境故云爲所緣境。依弘誓語等者。菩薩本誓有志求·普度語。志求菩提爲境。普度有情爲境。其實雖應呼云菩提薩埵。隨方存略譯家但云菩薩聲。聲謂言。即度囀聲義翻爲言立聲者。立菩薩言也。章主釋無性意此有財釋下。以離合釋。菩薩大士人是能有。能有佛一切智及他有情。以能有他財用爲名有財釋也。以彼二種下。釋有財由彼二種者。佛菩薩他有情俱他財用。大士以此他用二爲所觀境。以他財用爲己名名菩薩。有財釋。或相違釋下。周記云。此釋意云。非兩別合而言之名相違釋。菩薩之名。而不同彼行之有情。名同有情非相違也。思之（云云）今云。此釋恐非章主意。既云亦菩亦薩故。合菩提與有情別立名云相違釋也亦菩亦薩下釋相違由。大士一人亦名菩亦名薩。然菩提智薩所悲境。大相違者。然一人上立如是名相違得名。
　　【章】又云或即（至）依士如前鈔曰。二由無性第二義釋。與上擧第一義如何相違。謂前義就以有情義釋薩埵名。明菩薩名義。今義以勇健義。釋薩埵名。此爲二義差別彼心者。彼大士人行者心上。有志有能者。此勇健義。廣大志意·堪任功能在行者心。名爲勇健此意言說下章主釋。此依主釋求菩等者。依求菩提之勇健意志也。或薩埵者下。以有情義立依士名（雖體用不變。就依士夫用義邊而釋。求菩提士夫用。薩埵有情士夫之體。今依用體得名。依士非依主）
　　【章】瑜伽釋中（至）義亦同此鈔曰。三明瑜伽釋亦有此二義。瑜伽釋曰。菩薩地者。希求大覺（菩提）悲愍有情（薩埵）或求菩提志願堅猛。長時修證。永出世間大行大果。故名菩薩。如是菩薩種姓·發心·修行·得果。一切總說爲菩薩地（云云）義亦同此者。以有情勇健二義而釋同。云義亦同也。
　　【章】十一面經（至）亦依主釋鈔曰。四擧經說釋。此經具題云十一面觀世音神呪心經。玄奘三藏譯爲一卷。又有佛說十一面觀世音神呪經一卷。耶舍崛多譯同本異譯。如此二法下章主文。二法者。般若方便。菩提之薩埵等者。菩提即般若是爲體。薩埵謂方便。是般若之功用。此功用依般若主體立名云菩提薩埵。依主釋也。不依士夫用立名故不云依士也。周記曰。十一面經（至）亦依主釋也。即菩薩名。不同彼行之有情。凡菩薩言有此相違依主二義。故今明之（云云）今云。周記所言不然。此經菩提般若。薩埵謂方便。若由此說。般若是體。無分別根本智。方便是用。後得有分別智。由依得般若之體。自起方便功用。化諸有情。依般若主體之方便用。故爲依主得名。是此章釋意也。由此十一面經說。無相違釋義。但依主已。若上所云無性第一義。以有情義釋薩埵故。菩提是佛智。薩埵是衆生。其體相違。由悲智別。相違得名。其餘無相違得名之義。周記以十一面經說爲相違依主二。不得章主意也。問。章云亦依主釋。此亦之言非亦相違何耶。答。不爾。是亦之言。上由無性第二義立依主義。今亦其依主云亦依主也。
　　【章】言聲聞者（至）亦有財釋鈔曰。此下別釋二藏名義有三文中。二明聲聞二字名義。此有三文。初總釋聲聞名義。次約二利釋。後明獨覺攝聲聞爲二藏。今即初也聲謂音聲等者。今此總釋。由法華經瑜伽釋說。今此處釋由瑜伽釋。若修行者下。由法華經。如次擧證。故法華經等下擧證。譬喩品文。玄賛釋云。依四·善友·作意·資糧四勝力故。專自修行。求於涅槃名聲聞乘。聞法不能化他名爲自求（云云）由此見經。內有智性者內因力。從佛世尊者善友力。聞法信受者作意力。慇懃精進者資糧力此依初入等下。章主釋文。依教者教示聲。即佛說法。依教入道言釋聲聞名瑜伽釋言下亦擧證。以聲聞等章主釋文。此意言。聲聞名。聞在自己。聲自他出。自聞有他聲用。以他聲用名自聞上云聲聞。有財得名。亦名亦菩薩名有財釋也。
　　【章】又此但依（至）即依主釋鈔曰。二約二利辨名義。此但依住者。此言次上所釋名義。不拘定不定二姓別。但依住聲聞自乘修自利行立聲聞名。不定姓人。亦囘心以前同定姓者故。此約彼聞法修自利行釋名若不定姓等下。約囘心向大修利他行釋名理即不爾者。不定姓者初雖修聲聞自利行。發囘心機後。以向大心利他心生。未入菩薩地位。雖名聲聞。其名道理。非自利名今云不然。故法花經下擧證。信解品末文令一切聞等者。以自己聞佛道聲令一切有情聞名聲聞。由發囘心機利他心生即有財釋者。自聲能有他聞用。有財得名若聲之聞等者。依佛道聲之他聞名聲聞。依主得名。
　　【章】獨覺初入（至）合名聲聞鈔曰。三明攝獨覺入聲聞名二藏。獨覺攝聲聞有三所由。初入自乘等下。初所由。玄賛曰。如有經中言。釋迦出世。五百獨覺從山中出來至佛處。仁王經中。有獨覺衆。先成道已後逢佛。非如聲聞佛處得道故（云云）又教小故等者。第二所由。多分依聲聞乘教。入自乘故云從多又所修證等者。第三所由。修·證·斷·果。與聲聞有少異。於唯自利得。非廣大同於聲聞故。云合名聲聞。
　　【章】隨其所應（至）依士釋也鈔曰。別釋二藏名義有三文中。第三釋此二名藏。二機者。菩薩聲聞二機此二所知者。菩薩二機所知。法義者能詮教法所詮義。
皆此菩聲二藏隨應所攝菩薩藏依菩薩機所知所有能詮教法所詮義之藏依士釋也。聲聞藏亦爾。依能所功用立名云依士也。
　　【章】三藏別名（至）主釋如前鈔曰。自下別釋名義中。第二釋三藏名義此中有二。初明聲緣菩三藏名義。後明經律三藏名義。今即初也所說三藏等者。普曜經所說聲緣菩三藏。其中聲菩二藏。如次前明。法華經說者。譬喩品文。從佛出世尊等者。獨覺者。初入自乘位。多分聞佛說法入故云聞法信受精進自求等者。不求與佛同時出世。非見佛已方得果故。云求自然惠樂獨善寂者。是獨覺義。出無佛世得能證道。獨自善證寂滅理故云獨覺深知諸法因緣者。玄賛曰。又以此自然惠。深知諸法因緣者。是緣覺義瑜伽論言下。引瑜伽釋明。獨證者下。章主釋文。依獨之覺。依主得名或觀待緣等下。瑜伽釋文緣者。觀十二緣起悟果。亦名緣覺待緣而覺下。章主釋文。依主義准前自知。
　　【章】素呾覽等三藏者鈔曰。此下等二釋經律論中義。此中有四。初標牒。二明素呾覽藏。三明毘奈耶藏。四明阿毘達磨藏。今即初也。
　　【章】成實論云（至）結鬘五義鈔曰。此下二明素呾覽藏。此亦有二。初擧異部說。二擧大乘說。此即初也。雜心論等者。論第八（五丁）文。瑜伽倫記云。雜心有五義。明了論有七義。廣釋如彼。（云云）
　　【章】今大乘解（至）一切契經鈔曰。此下二擧大乘解。此有三文。初擧翻名示證。二廣釋契經名義。三章主以離合結釋。今即初也故瑜伽等下。正示名契經證二十五者。瑜伽二十五卷。無此文顯揚第六者。第六卷。無此文。第二十卷有此文。章主暗記之失乎。云何素呾覽下。顯揚論文。由二十四事文。論文作由四事九事二十四事。一本作二十九事。是非未詳。
　　【章】契者契當（至）合之義鈔曰。此下二廣釋契經名義。此有二。初釋契言。後釋經言。今即初也。
　　【章】所言經者（至）釋素呾覽鈔曰。此下後釋經言。此有二文。初以能貫義釋。二以貫穿能攝義釋。初中亦二。初擧天親論能貫四故文爲證釋。後擧瑜伽顯揚能貫穿義爲證釋。今即初也天親論者唐譯一文謂於是處下。章主取天親論意。釋貫穿四故義。於是處三字。以境第七囀義釋依故言由此者。以第三能作具囀義釋依故言爲此者。以第四爲囀義釋依故。而有所說四字。屬上三囀義應見也。眞俗諦相者。眞諦相無別。亦無不別相。俗諦相有別相十善巧法者。一蘊·二處·三界·四緣起·五諦·六食·七靜慮·八無量·九無聲·十解脫勝處等隨密意等者。隨四意趣（一平等意趣。二別時意趣。三別義意趣。四隨自意樂意趣也）以說諸法以四種義等者。以能貫穿四故義名爲經也。
　　【章】瑜伽第二（至）是名契經鈔曰。釋經言中。二擧瑜伽顯揚能貫穿義爲證作釋顯揚二十者。論第六之說謂佛世尊下。瑜伽論文。顯揚文異義同。彼彼方所者。住處成就爲彼有情者。眷屬成就依彼所化等者。對機說法攝聚聖語者。此攝言非能攝義。貫穿之穿義。貫穿縫綴等者。倫記云。解契經名略二義。一貫穿等。即是結鬘義。二引義利等。即是出生義（云云）今云。此倫記釋。與今章主意相違。章主但以貫穿一義。釋此瑜伽文。次云前來雖以貫穿之義等故。由是貫穿縫綴能引義利能引梵行眞善妙義爲章主意。
　　【章】前來雖以（至）名爲契經鈔曰。釋經言二文中。二以貫穿能攝義釋。此中三文。初以教攝教貫義釋。二爲成能貫能攝義擧四分律爲證。三爲成能貫能攝義擧佛地論證。今即初也以教貫義等者。正以能貫能攝二義釋經言。謂以能詮教貫所詮義。以能詮教引攝衆生名經猶綖貫花等者擧譬。衆生由教等者。以譬合法此下意以貫穿能攝二義釋。謂衆生由佛菩薩教示引攝。不散流惡趣中。此二句意。教有能攝義理由教貫等者。此二句教貫義謂諸義理。由言教貫穿。令不散失不隱沒。此立教攝教貫二義。以貫穿能攝二義。釋經言已。
　　【章】四分律說（至）法即不滅鈔曰。二擧四分律成能貫能攝義律第一卷如種種花等下擧譬。十二年前下合法堪受略教者。以如花散置喩。合受略教法若有經教下。以能貫能攝結名經。若有經教二句。能貫義人無異見二句。能攝義也法謂如來正法。
　　【章】故佛地論（至）因之爲經鈔曰。三擧佛地論成能貫能攝義。以佛聖教者。能貫能攝義及所化生者。如次所貫所攝。
　　【章】契理之經（至）俱屬教故鈔曰。擧大乘解有三文中。等三章主以離合結釋契理之教下。契經二字。離合作釋若但若經等者。以素呾覽不云契。但翻名經非六釋。無離合故。然素呾覽等下。以教貫教攝釋。謂有教貫教攝。素呾覽體。即是能詮教藏。謂能詮教藏體。持教貫教攝素呾覽用持業釋也素呾覽體持能詮教藏用亦得以經及藏等者。成同依義。彰持業釋。體用不離故互用體用。翻爲持用自應知已。今檢靜法華嚴刊定記曰。修多羅此云契經。古來相傳多同此釋（乃至）若契經二字。皆是名者。云何梵本不云欲底修多羅（云云）攝大乘論。佛地論等皆云。由能貫攝故名爲經。不言貫攝即是經目。由是譯家。借義助名稱契經耳。今依敵對但可稱經。故智論第二。呼修多羅藏以爲聖藏。此經之一字。尚非六釋所收。何通持業依主。若帶藏教之名。容有藏教名容有持業。應知。諸論所釋契字。自解經契義。非契是經名也（云云）今云。此釋尤爾。
　　【章】毘奈耶者此云調伏鈔曰。此下釋經律論三藏名義中。第三明毘奈耶藏。此中四文。初標牒示翻名。二擧證釋調伏名義。三擧攝論四故釋。四章主結釋。今即初也。
　　【章】八十五云（至）名爲調伏鈔曰。二擧證釋調伏名義。四種有情等者伽八十五（三丁）曰。何等爲四。謂於先世身自體中。聽聞常見。今起常見感見（是一）由斷見（是二）由現法涅槃界見（是三）由薩迦耶見（是四）是云四種有情數習解脫見者。數數因邪勝解起邪解脫見熏種名界。非涅槃謂涅槃名邪解脫見。所集成界者。倫記曰。習邪勝解熏種名界。謂先世聞說我身是常。不從因生。則是解脫。數習此見熏成種子。故於今世由彼爲因。熏習邪解脫熏種成界（云云）及界智力者。上句種種之言。令冠界智上須意解也彼先所有等者。以佛智力。尋求彼先世先身所熏習有邪勝解界（種子）彼後念熏習界。隨應調伏。爲轉四種法教示者。此中四種法教。謂無常·苦·空·無我四種法教。此四云何轉。伽八十五說。爲初邪界有情（常見）說因滅故行滅。由行盡門說無常性。爲調伏彼邪勝解界故。爲隨第二邪界斷見有情。說因集故行集。由行起門說無常性。爲調伏彼邪勝解界故。爲隨第三邪界（現法涅槃）有情。由諸行苦門轉正法教。爲調伏彼邪勝解界故。爲隨第四邪界（薩迦耶見）有情。若離諸行起薩迦耶見行者。由諸行空門轉正法教。若即諸行起薩迦見行者。由無我門轉正法教。爲調伏彼邪勝解界故（云云）今問。轉無常苦空無我四教。云何爲調伏爲戒律藏耶。答。於諸有爲行現空無我。則無由起貪嗔癡。此三不起。無起殺盜婬恚由等。又離斷常二見遠離諸罪等。自應准知。
　　【章】天親釋云（至）此論第一鈔曰。三擧攝論四故釋。唐譯攝論一釋曰。此中犯罪者。謂五衆罪。等起故者。謂無智故（無知故前後等起犯罪）放逸故（放逸數數現行無愧犯）煩惱盛故（由三毒不善心起犯）不尊敬故（無慚不崇重賢善犯罪）而犯諸罪出離故者有七種。一各各相對說悔所犯（懺悔不犯罪）二誓受治罸。謂授學處等。三等有妨害。先制學處後。由異門不復開許。四別更止息。謂僧和合還捨所制。五轉依謂苾芻苾芻尼。轉男女形故捨不共罪。六由眞實觀。謂作殊勝法殟柁南諸行相觀。七由法爾得。謂由見諦法爾得。無小隨小罪（云云）周記釋曰。等起者。由不善心等起身語業。還淨故者。懺悔也。出離故者。依前大衆出煩惱也（前三七種中第一也）或云出離者。依持（云云）（前云七章第二）
　　【章】調者和御（至）亦依主釋鈔曰。四章主結釋和御者調謂和御謂即調也。制滅者。制滅罪也。調和控御身語等者。以身語意業不令麁惡爲調和。敬愼發身語業云控御。亦調亦伏者。調和即制伏。非在別起。同依釋也。調伏之藏等者。調伏身語是修行事。藏是教示。依調伏行之教示。藏依主得名。
　　【章】阿毘達磨（至）伏法通法鈔曰。此下釋經律論名義有四文中。四明阿毘達磨藏。此中有四。初標牒擧翻名。二由天親解出四義釋。三擧所餘釋義。四對摩呾理迦釋。今即初也。阿毘四義者。大小乘教各立四義·若由小乘對法者。婆沙第一所說。世友六義中第三四義。數法者。同論一所說。世友六義中第六義婆沙一（十一丁）曰。復次能於諸法。以無量門數分別故。名阿毘達磨亦名數法伏法者。婆沙一所說。十二大論師二十四復次第一說。婆沙曰。復次能伏一切外道他論故。名阿毘達磨。阿毘達磨諸大論邪徒異學無能敵故。亦名伏法（云云）通法者。順正理論一說。謂諸契經名爲達磨（云云）若大乘說。天親攝論一擧四義說。今章所引四義是也。
　　【章】天親解云（至）皆持業釋抄曰。二由天親解出四義釋。此中四文。初釋對法。二釋數法。三釋伏法。四釋通法。今即初也。此法對向無住涅槃者。此教法對向無住涅槃果能說諸諦等三句。明對向所由。謂能說二字即教法也。此教法能說諸諦理（小乘對法四諦理。今大乘對法第一義諦。於一切法說故云諸也）菩提分法（十八不共佛法等）等妙行故。對向無住處涅槃果（小乘對法有餘無餘涅槃。今大乘對法無住處涅槃。即佛果也）由是能說二字。即對向義也。對法疏一引天親論文已云。今依大乘。對法之體不唯慧論。通教理行果。與俱舍所說不同。由此（教理行果）釋法體。即是教能說妙行對向果故（今云。此以大乘教法能說理行故。對向果云對法義也。以教對果也）又云。此法（大乘教法）能說諸諦理故。亦可言以教對理（今云。能說爲對向。大乘教法對向諦理故。以教對理云對理）又云。此（大乘教法）能說菩提分法等。而亦可言以教對行（上來）即以教法對理行果名爲對法。次第隔越。其義皆成（以行向果。以理向果。此隔越雖爾非今所用。今但以教對理及行果。云對法。今釋藏名故）若依此解下。章主結釋對法藏名義。對法疏中。次第隔越說成其義。今但以教法對向果云對法也能對名對者。能對言能說者義即大乘教法。此教能對名對。體即是教者。能對體即是教法能說妙行等者。能對教法能說妙行。令對向無住處涅槃果。此彰能對向教法名云對法。對即是法等者。此教法體。持能對向用。持業得名。對法即藏等者。對法藏三字。離合釋。能對教法即能詮教藏。能詮教體持能對法教業用。持業釋也。
　　【章】亦名數法（至）是持業釋抄曰。二釋數法於一一法下。天親論文。法謂理法。數數宣說者釋數字。猶云種種。宜說即能詮教法。訓釋言詞者。賛云。然今經文恐人不解。翻譯之家。遂依第二展轉訓釋法而釋。然少不次以義正之。不違聖教。若別義釋。便是人情非爲聖教。求義有五句。一何等法。二云何法。三何似法。四何相法。五何體法。且示三乘一乘何等法謂有爲無爲。云何法。謂因緣非因緣。以因緣生釋有爲。以非因緣生釋無爲。何似法。謂常無常法等。以常釋非因緣生。無常釋因緣生云何相法。謂生等三相生不生等三相法。何體法。謂謂五蘊體非五蘊體法（云云）如此展轉訓釋申所詮理。不爾失法根本。悉爲人情。自相等故者。等共相。即自性差別法。謂理法數謂能詮教。數數宣說訓釋言詞自性差別。於諸理法名數法（此由天親論釋）又由婆娑第一說於諸法以無量門數分別故名教法義。章主餘處釋是云。分別法故名教法。爾則數謂數度體惠數非數數義。數是數度數法理教俱爲所度。離能詮無所詮。雖應離分別無豈混。教理行果能所相混故。天親論所說爲勝。此以理爲法下。章主結釋數法名叉。以教爲數等者。以數數宣說能詮教爲數。依理法之數數宣說故名數法。依主得名數法即藏等者。能詮教藏體。持數說理法業用。是持業釋。
　　【章】又名伏法（至）亦持業釋抄曰。三釋伏法由此具足等四句。天親論文論處所等者伽十五說七因明。一論體·二論處所·三論所依·四論莊嚴·五論負·六論出離·七論多所作法。廣如因明大疏。謂此七中缺一。論議決擇不成故云具足。能伏勝者。摧伏他論。免脫他論。若缺此二非伏勝他。伏體是理下章主結釋伏法名義。是理字下。教能詮辨四字恐脫。不爾離合不成。能伏他邪。體是理教能詮辨伏理。依詮辨伏理之教法名爲伏法。依主得名。或教法即伏等者。能信教法即能伏。此能詮教法具七因明。體持能摧伏他邪業用。即持業釋伏法即藏下三字。離合能伏他。能詮教法即能詮藏。此藏體持能伏他能詮用名伏法藏。持業釋也。
　　【章】亦名通法（至）如對法疏抄曰。四釋通法。此能釋通二句。天親論文。此大乘論。能詮教能釋通契經義理故。名爲通法經義稱法下。章主結釋。謂契經中所詮義理稱法理。此大乘論能詮教能通彼契經義理。依契經理法。之能通教依主釋通法即藏二句三字離合。此能詮教藏體。持能通契經理業用。持業釋也。更有別解等者。教理行果隔越成釋等。如對法疏一（十八已下）。
　　【章】分別功德（至）不能煩述抄曰。釋阿毘達磨藏名中。第三擧所餘釋義。分別功德經者。論上文也一者名無比法者。大乘義章三藏義中云無比法。三論玄義。亦阿毘曇云無比法。釋云無漏慧根。會理隔凡其功冠絕故云無比。二者名大法者。對法疏云。迦延造竟上師。佛言上法故名上法。大法名如前釋。結集傳者。大衆部傳也。無性釋云等者。論一（初丁）文。撰法因故者。無漏惠簡釋諸法故云擇法。對法爲擇法因。因謂起因。或共了故者。對法疏一引此無性釋已云。或共了故（世人共了對法）阿毘達磨總爲標幟。即無漏惠等亦名對法（云云）二十四復次解者。婆婆第一（十三丁已下）說其中法藏部云。此法藏上名阿毘達磨。他地部中名爲照法。譬喩部師名爲次法。涅槃最上。次涅槃故。聲論師云。阿除棄義。毘決擇義。此法能除棄結縛隨眠。決擇諸法性相故。名阿毘達磨。大衆部名大法上法。順正理云等者。論一文也。論能決了（決了對也能對也）以教對教者。以論教對決了契經教法。俱舍有二解等者。對向對觀爲二解。或教理行果等者。勝義是果。四諦是理。淨慧隨行名教。對觀對向爲行。俱名對法如對法釋者。對法疏一廣明。
　　【章】此藏亦名（至）即持業釋鈔曰。四對摩呾理迦釋阿毘達磨名義此藏名鄔波題等者。今指阿毘達磨藏云此藏也此云本母者。新譯梵名摩呾理迦。此云本母。此有三種。一字本母。二教本母。三義本母。周記曰。本母有三。一者字本母。謂阿伊二字也。西方說是諸字母。二者教本母。謂即佛教依此經尋而尋餘故。三者義本母。謂論議藏是一切義母。即論議十一分中義故。俱舍云。佛教名教母。論義名義母（已上取意）八十一等云下。摩呾理迦名阿毘達磨之證八十五云下。釋摩呾理迦名義如來所說等者。今釋迦尊說摩呾理迦先聖契經者。過去諸佛幷滅後契經譬如無本母字等者。倫記云。字本母者。十四音也。又解。三百字界名爲本母（云云）如是本母等者。摩呾理迦義本母所不攝持。經教其義隱昧義不明了。與此相違等。此理隱昧不明了義。謂摩呾理迦義本母所論。與義隱昧相違義明了此屬於義者。摩呾理迦議藏屬於義母也。藏者是教下。釋摩呾理迦藏名。依義本母之能詮教藏。依主得名若此論教下。以教本母離合。彼義母者。摩呾理迦義之母教本。母論教名爲教本母。教本母即藏。此能詮教藏體。持教本母業用。持業釋也。
　　【章】六藏名義（至）故不別釋鈔曰。別釋名義中。第三明六藏名義。不異二三者。與二藏三藏無相違故。先已廣明。
　　【章】上來所釋（至）釋名義門鈔曰。當門第五結成合是第五等者。結第五門已。
　　【章】第六辨差別有鈔曰。自下第六辨差別門。此中大分爲四。初標。二辨二藏及聲緣菩薩三別。三辨經律論三藏別。四辨六藏別結。今即初也。
　　【章】辨二藏別（至）亦廣顯示鈔曰。當門四料中。第二辨二藏及聲緣菩三藏別。釋名中者。次上第五門。
　　【章】素呾覽等（至）皆無差別鈔曰。此門四科中。第三辨經律論三藏別。此中分三。初約無差別相辨。無差別相者。眞諦相也。二約有差別相辨。有差別相謂俗諦相。十卷楞伽說。眞故相無別。俗故相無別。今即初利也一法性等者。如來所證眞淨法界。一言及次下大定等。一大定·一正智·一後得·一大悲。云何言一。謂從一切法體性眞如淨法界流一大定。能流所流共一眞法界相故（乃至）流一大悲。亦一眞法界。從諸佛證智不可言境故。義燈曰。如來設教體一眞如。機有三品不同。教遂三時異。今所云經律論亦復爾。從淨法界貫流能詮教藏。體一眞如。約佛證智通。經律論三藏相無差別一眞法界。故云皆無差別。
　　【章】然以義理（至）故成差別鈔曰。第二約有差別相辨三藏別。此中有十。初以所詮各異。總辨三藏差別。二以能所詮具闕辨藏別。三以三對治辨藏別。四以三開示辨藏別。六以所詮增上辨藏別。七由九絲辨藏別。八擧顯揚別義辨。九擧瑜伽辨。十擧小乘執說。今即初也。然者發端辨。又轉語。上文明無差別。已下文明有差別。故示語義轉也。問。此文云所詮各異成別。次文以詮三學有具不具辨三藏別。二文差別云何。答。上文但所詮義異以成三藏別。不拘能詮別辨。次文詮定戒慧。以能所詮具不具辨三藏別。不唯依所詮異。此爲前後文別。
　　【章】又以詮三（至）唯各有二鈔曰。二以能詮所詮具闕辨藏別。故毘奈耶等者。素呾覽中詮戒學詮慧學。非律論二藏。皆即素呾覽藏。既詮戒定等者。明毘奈耶亦可云經。不可云論。律中雖詮戒定。不云詮慧故。對法之中等者。明論藏亦可云經不可云律。對法之中。雖詮定慧。不云詮戒故。律論共詮定故。是詮三學契經故。如是應說下結義。
　　【章】然對法論（至）阿毘達磨鈔云。三約三對治辨三藏別。然言前文。就能所詮具闕辨別。今此文就能對治有三辨別。前後意別。中間置轉語辭令知差別。除疑隨惑等者。周記釋曰。隨惑中掉擧散亂（云云）今云。此釋不爾。按對法論。此隨惑言。流至次二邊行自見取處。彼文云。爲欲對治疑隨煩惱故。立素呾覽藏。爲欲對治受用二邊隨煩惱故。立毘奈耶藏。爲欲對治執取自見隨煩惱故。立阿毘達磨藏（云云）由是應知。此隨惑言。根本煩惱云隨惑也。隨遂身故本惑云隨惑也。除二邊行者。執苦樂二邊行受用。即戒禁取本惑。如前所明。
　　【章】後次開示（至）義即可殊鈔曰。四約三開示辨三藏別。此亦對法十一文。此依別部等者。章主釋。此謂指約三開示辨別義。依別部者。由次下第七彰總別部類門云。一會三中。唯被聲聞不被菩薩如阿含等。是名別部聲聞藏。又一會中。唯被菩薩不被聲聞。如十地等。是名別部菩薩藏。若一會中。但被二機（大小）教益二種名無別部。如說深密。復立三藏別部。大小乘異。如次下辨。由是見今文意。就開示三學立三藏別。聲聞與菩薩開示三學。各應有別故。三開示三之必應有二種三藏故。云義即可殊也。
　　【章】若依所（至）如前已說鈔曰。五依唯所詮具闕立三藏別。前明依具闕三藏別。約能所詮具闕。今約唯所詮具闕。前明三對治三開示。但約能所詮辨故。今所云彰唯所詮簡云若依所詮等。具缺與前無別。推前云如前已說也。
　　【章】若所詮（至）是對法義鈔曰。六依所詮增上辨別。復次開正法下。正明所詮增上作安定處者。由天親論。成滿義云安定。
　　【章】天親釋云（至）故今成九鈔曰。七由九緣辨藏別。略有九緣者。周記曰。藏藏之中各有三緣合成九。非一藏成九（云云）此三復次者。前所明。初約三對治。二約三開示。三約三增上。此三復次。各有三藏合成九也。
　　【章】天親釋云（至）故分成九鈔曰。八擧顯揚別義辨。諸佛世尊下。論全文。攝事者。依略攝事顯了。言攝事者下。論取意文。四事九事等者。論第二十（十二丁）廣說四事等爲諸聲聞下。論全文。有七種相等下。論取意文。彼論文曰。一宣說受持軌則。二宣說波羅闍已迦處事。三宣說毀犯處事。四宣說毀犯體性。五宣說無犯體性六宣說出所毀犯。七宣說捨律儀事（云云）以十一相下。論全文。十一相者。彼論二十（十六丁已下）曰。云何名爲十一種相。一世俗諦相。二勝義諦相。三菩提提分法所緣相。四此行相。五此自體相。六得此果相。七此領受顯了相。八此障礙法相。九此隨順法相。十此遍思相。十一此稱賛相。世俗相者。當知。宣說補特伽羅。宣說遍計所執自性。宣說諸法作用業等相。勝義相者。七種眞如相菩提分法。所緣相者。當知。宣說一切種所知事。此行相者。宣說八觀察行（八一謂眞如。二建立謂建立補特伽羅。三過失。四功德。五理趣。六流轉。七道理。八廣略。此爲八也）此自體相者。謂能取若行若緣菩提分法四念往等。得此果相者。
　　【章】八十五說（至）不能煩引鈔曰。九擧瑜伽論說。一本作八十一二十四處者。八十五說。云何素呾覽事。謂由二十四處。略攝一切契經。乃至廣說二十四處如彼。
　　【章】毘婆娑中（至）亦廣如波鈔曰。十擧小乘執說。有說無別下。此小乘三無別說。有說有別下。小乘三藏有別說。今問。此無別有別說。與大乘所言如何異耶。答。小乘所言無別。決定無別。必無三藏有別。有別說亦決定有別。必無三藏無別。皆執說故。大乘所言不爾無定說無別或有別。但因所被所治所詮等緣有三藏。能詮別。約如來能證智根本。從一眞法界。出三藏教說爲無別。而其一眞法界三藏教相緣起因故。本來三藏具足故。非無別非非無別。此即大乘三藏緣起妙理。如餘處廣明。
　　【章】辨六藏別（至）辨差別也鈔曰。當門第四辨六藏別結。文自易了。前所明三藏。大小乘別辨爲大藏。可准前知。是名第六等二句。結第六門已。
　　【章】第七彰佛（至）別部類者鈔曰。自下第七彰總別部類門。此中大分爲四。初標牒。二辨二藏。三辨三藏。四辨六藏。今即初也佛自說者。簡弟子集說佛語名爲佛說云自說也。總別部類者。無別部類云總。有別部類云別也。如資明。
　　【章】且二藏中（至）所以云何鈔曰。當門四科中。第二辨二藏。此中亦四。初總明。二別明有別部之義。三別明無別部之義。四結二藏別部有無。今即初也。若有別部類等者。聲聞藏與菩薩藏。有別部帙聖教差別。無別部帙聖教二義總言也。所以云何者。寄徵而起。
　　【章】一念之中（至）菩薩也鈔曰。辨二藏中。二別明有別部義。唯被聲聞等。明聲聞藏。如何含等者。示有別部帙。其一會中等下。示別部菩薩藏。如十地等者。示有別部帙。十地經列衆唯菩薩衆。
　　【章】若一念中（至）無生法忍鈔曰。辨二藏中。三明無別部帙二藏俱被二機者。一念所說。被聲聞菩薩二機。一會有教益二種故名無別部如說深密者。凡斯經教益二機。一部帙教望聲聞機。是聲聞藏。望菩薩益。是菩薩藏。三乘衆生下。明一會一經被三乘機悟入各自乘佛爲勝義下。無自性品得益。被聲聞菩薩漸頓二悟定不定二機之說。由此誠證。立頓漸無別定教之判。如總料簡鈔廣辨。六百千衆生等者。蒙頓悟機證三百千等者。蒙決定性聲聞證遠塵離垢等者。得初果益。永盡諸漏等者。得第四果益。七十五千等者。蒙不定姓菩薩之證。
　　【章】故知二藏（至）總別部類鈔曰。四結二藏別部有無亦有別部等者。聲菩二藏。互亦有無互亦。此說下結藏。
　　【章】素呾覽等三總別者鈔曰。當門四科。第三辨三藏。此中有三。初標牒。二擧異部說。三擧大乘同說。今即初也。
　　【章】詮部師說（至）無別部說鈔曰。二擧異部說。此有三。初經部說。後擧薩婆多兩說。此即初也。三藏初二有別後一無別。
　　【章】薩婆多師（至）存於二解鈔曰。後擧薩婆多兩說。兩說共。經律二藏有別。但對法一藏。存有無兩說。有言世尊下。第一師說。周記曰。攝名歸彼者。由迦旃延集佛經中所說法所以。彼論攝云迦旃延造有云由迦旃延請佛說（云云）歸彼者。能集佛語人云彼有說世尊下。第二師。立對法藏無別部師若作此解下。章主評。此解指評第二有說解既正理師等者。薩薩婆多正理師。既立對法有別說。與經部廣爲論諍。明知。佛別說對法。是薩婆多正義。故婆沙存有無別二義。
　　【章】今大乘中（至）是毘尼藏鈔曰。三擧大乘兩說。此有三文。初標牒。二擧有別部說。三擧無別部說。今即初二也西域相傳者。印度大乘學徒。相傳作此二說一師說云下。立有別部帙說。世尊亦者亦弟子說。舊人者。舊譯釋家傳也。
　　【章】第二師曰（至）定無別部鈔曰。三擧無別部說（多謂多分詮）首楞嚴經者。姚秦羅什譯有三卷。俱是修多羅者。此亦約多分說。如涅槃經從初至終。戒定慧俱多分故。今云修多羅。具足亦有者。戒定慧具說。直非直說者。長行云直說。頌云非直說。故彼定非等者。斥第一師云阿毘達磨經。爲別部對法藏說。彼謂。指阿毘達磨經。定非二字。彰不決定。三學俱多。非別部對法。此是師說。故隨多分等者。結無別類義三學俱多下。明隨多分立藏。此約佛說者。簡弟子說對法。西域相傳有別無別二師說。就佛自說論。非如弟子說有別部名唯對法其普曜經下。彰無別部獨覺藏。唯有餘二者。聲聞菩薩二就機行等者。獨覺機行果與聲聞少異。如前已明故分三藏者。有少異故。分聲緣菩三藏立名。然定無別部也。
　　【章】其六藏中（至）總別部類也鈔曰。當門四科中。第四辨六藏結第七門初師既許等者。西域相傳二說中初師有六藏不同者。大小乘經律論爲六藏。第二師意下。不許別部說。但隨所詮立爲六藏。別部類說等者。論弟子說別部論。爲別有六別有多小等者。約佛自說但隨所詮爲六多。今隨詮說六。若約弟子說。有別唯對法。少分唯有三。聲·緣·菩。但有對法一故。此即第七等三句。結第七門已。
　　【章】第八師資（至）幾通弟子鈔曰。自下第八師資建立門。此中大分爲六。初標。二寄問起。三擧證成弟子說對法藏。四擧傳受釋。立弟子說是對法藏。五辨六藏師資建立。六結弟子說亦對法藏攝。今即初二也。
　　【章】如瑜伽論（至）阿毘達磨鈔曰。此門六科。第三擧證釋弟子說亦對法藏循環研覈者。諸經典義理循環研覈倫記六曰。論議者。謂研究經義宣賜宗要。又二十一曰。論議者。非直分別諸法體相名論義。若解義用若解名相。但令循環研覈幷名論議（云云）摩呾理迦者。此云本母。論議經義本母也。如次章明。伽八十一說。猶如世間一切書算詩論皆有摩呾理迦。當知。經中循環研覈諸法體相。亦復如是。又如諸字若無摩呾理迦即不明了。如是契經等十二分聖教。若不建立諸法體相。即不明了。若建立已。即得明了。又無雜亂宣說法相。是故即此摩呾理迦。亦名阿毘達磨。又即依此摩呾理迦。所餘解釋諸經義者。亦名論義（云云）倫記二十一（下三十七左）云。又如諸字若無摩呾理迦。即不明了者。依西域記說。劫初時。梵王造百萬偈聲明論。後天帝釋及波膩尼仙等。略作聲明論。當今盛行（云云）是即字本母也謂於是處者。於一切了義經處也。諸聖弟子者。地上薩埵。云已見諦迦故。見諦迹者。四諦道理。見謂見照。以根本無漏無分別智。照四諦理已。依自所證淨法界理。無倒後得智。分別諸法體相。名摩呾理迦。亦名阿毘達磨（今文雖云已見諸迹。由此門結釋。章主意爲地前菩薩所造。亦對法摩呾理迦攝）
　　【章】由此文故（至）此義非一鈔曰。四擧傳受釋立弟子說是對法藏苦應頌等下。明十一分教及經律二藏唯如來說。不通弟子說改佛本頌故者。示應頌等無佛說。由必改作佛說頌爲弟子說頌故逗機說經者。示弟子說無契經由待犯說戒者。示弟子說無毘奈耶由非佛自說等者。示經律唯佛說由由此設令下。明弟子說皆名對法名論議經。若弟子造下。立理成前義若佛左時下。明佛在世弟子說。立滅後弟子說。對法論議攝無遮。
　　【章】由如是義（至）通弟子說鈔曰。前餘文。結成弟子說名對法藏。生起次次文六藏中在弟子說對法藏。
　　【章】六藏之中（至）一切無遮鈔曰。此門六科。第五辨六藏師資建立。二對法藏者。聲聞菩薩對法藏。佛自說諸弟子佛在世說亦滅後說。說二藏三藏六藏。弟子說一切對法藏攝無遮。
　　【章】然此經中（至）亦是彼攝鈔曰。此門六科。第六結成弟子說亦對法藏攝此經中等者。前文所引瑜伽所說論議經中云。已見諦迹。且擧地上菩薩有所證說無失。若實而論下。明通取地前菩薩所造。亦論議經對法藏攝。
　　【章】第九次第分別者鈔曰。自下當章十門中第九次第分別門。此中大分爲四。初標牒。二以二種次第明次第。三以三種類次第明。四以無次第明。今即初也。
　　【章】勘檢諸處（至）次第亦爾鈔曰。當門四科中。第二以二種次第明次第。二種次第者。深淺次第·勝劣次第。天親攝論者。第一卷之文說聲聞藏等者。攝論文說下乘上乘有差別故說二藏。一聲聞藏二菩薩藏。下爲先上爲後。故淺深次第說也第二餘處等者。餘處瑜伽三十八（七丁）顯揚六（九丁）對法十一（三丁）以菩薩聲聞次第說。是勝爲先。劣爲後也。然對法十一。雖非勝劣次第。以勝劣藏爲說。一聲聞藏。二菩薩藏。又顯揚亦由勝劣義說三藏。非勝劣次第說。準說三乘下。明準三乘次第說三藏次第。若以勝劣次第。菩薩爲先云三乘。則三藏亦菩薩三藏爲先。次獨覺次聲聞。若以淺深次第。聲聞爲先云三乘。則三藏亦聲聞三藏爲初。次獨覺次菩薩次第亦爾者。亦三乘次第有二種。說三藏次第爾。
　　【章】復有三種次第前鈔曰。第三由三種類次第明。此有四文。初標牒。二別標第一種類列次第。三列第二種類次第。四列第三種類次第。今即初也。
　　【章】一種次第（至）後對法藏鈔曰。二別標一種類列次第。此有七文。初正別標。二標有五義作次第。三申第一義。四申第二義。五申第三義。六申第四義。七甲第五義。今即初也。
　　【章】此有五義作此次第。鈔曰。二標有五義作次第。此者初素呾覽。次毘奈耶。後對法次第。五義次所申次也。
　　【章】一依說次（至）後說對法鈔曰。此三申第一義依說次等者。依佛出世說教次第。經爲初律爲次對法爲後普曜經說者。經第七文次於舍衞下。經第八文後於毘耶離等下。普曜經中無同此文。五怖畏者。如前已明。
　　【章】二結集（至）子集對法鈔曰。此四申第二義。初命阿難下。智論第二說。如前已引然普曜經等文。現流經本無此文。阿難集經論二藏。智論二四分律說。如前已引眞諦云下。部執疏說。如前。
　　【章】三所化次（至）說對法藏鈔曰。此五申第三義所化者。所化益次第爲初入者。爲未入者令初入佛法。爲已入法者。爲已入佛法者立戒。令護持善爲有斷證者。非惠不能斷證故。
　　【章】四本末次（至）惠方得起鈔曰。此六申第四義從此生者。戒學從契經定生也惠方得起者。由定戒二惠方生起。
　　【章】五寬狹次（至）對法爲後鈔曰。此七申第五義。文易了。
　　【章】第二次第（至）阿毘達磨鈔曰。三種類中第二種類。依修行次第。如文可知。
　　【章】第三依次第（至）後毘奈耶鈔曰。三種類中第三種類。依勝劣次第。如文易了。
　　【章】又無次第（至）准義應知鈔曰。此門大文第四。由無次第明。然諸經典下。明通所用次第。文相易了。
　　【章】第十釋通疑難者鈔曰。自下第十釋釋通疑難門。此中有九文。初標門名。二結集緣起中通疑。三名數增減中通疑。四辨廢立中通疑。五出體性中通妨。六釋總別名中通疑。七辨差別中通疑。八彰總別部類中通疑。九師資建立中通疑。今即初也。
　　【章】第一結集（至）未可爲難鈔曰。二結集緣起中諸部說。互成違故。論疏亦自違文。此是諸部傳說相違。今也末代。不能爲難是非。不可強責。
　　【章】第二名教（至）非大乘義鈔曰。三名數增減中通疑。問意難知。今由意云。分別功德經說有雜藏。又瑜伽論中云如雜事說。既是大乘教中用雜事品說。何故不別立雜藏耶。答。分別等者。今以分別功德經說有雜藏爲證。難大乘別不立雜藏。非我大乘宗所許經證。不及成藏答是爲答意。設同瑜伽下。設難意云。分別功德經。大衆部義。非宗許故爲證不成。既瑜伽論中云如雜事說。分別功德經說有雜藏。亦與瑜伽所說雜事相同。何故大乘不別立雜藏耶。是設難意。此雖無難有。答者設難作釋通也。如法蘊足下。通設難。通意云。瑜伽說有雜事。如蘊足論八薩婆多部說有雜事品。別不立雜藏。本是經文下。彰薩婆多大乘共說有雜事品。不立雜藏所由。雜事品本是經文。隨經說雜事所詮。屬經律論中彼彼藏。唯詮行雜下。委釋隨彼所詮。如文可知。若三俱雜下。由具闕攝三藏。三謂行·事·理三然非大乘下。結不立別有雜藏。此依所詮下。彰雜藏中所詮以三藏攝若部帙別下。明部帙別雜藏。亦其中說所說多分相從。三藏中彼彼收胎藏經者。菩薩處胎經。第五卷說八藏中有雜藏。大衆部義非大乘義。
　　【章】第三辨廢（至）教不立也鈔曰。四辨廢立中通疑。機運濟者。運哉即乘。機之能運濟也。機攝持者。機根之能攝持故即藏也。故准一乘五乘應有一藏五藏。此問意也勝鬘經云下。擧理證爲有一藏五藏。約機論藏下。成諸教中雖不立一藏五藏名。以理應有。約機論藏。諸三藏教唯小機藏。是故不立一藏五藏。又乘依機行下。明乘說一五藏不立由。
　　【章】第四門中（至）前已具述鈔曰。五出體性中通妨。前總料簡章中具明。
　　【章】第五釋總別名中鈔曰。自下六釋總別名中通疑。此中有四。初標牒。二二藏別名問答。三三藏別名問答。四六藏別問答。今即初也。
　　【章】問何故二（至）名如來藏鈔曰。二二藏別名問答。此中有兩重問答。此初重問答也問意易了。答之中有三支。初明但名聲聞藏不名獨覺藏二明名菩薩藏不名如來藏。三約因果明二藏名獨覺之教下。隨教多少。但名聲聞藏不名獨覺。教少分故又初入法下。明獨覺初入亦依聲教。獨覺教亦名聲聞藏不名獨覺藏。若名如來藏下。明但名菩薩藏不名如來藏。此有二文。初由願行名字弘不弘別釋。後由世人可成難易釋。願行名字不弘等者。凡如來名。乘如實道來成正覺之義。故願行名字不弘遠。菩薩名如前明。大誓願大志求之名故。廣大志願勇健心行。於菩薩名自顯。故名菩薩藏。不名如來藏。又菩薩德行下。由世人可成難易釋文義易了又小乘之中下。三約因果明二藏名從小爲名者。從因劣少名聲聞藏。不名獨覺。次所云從小之言。亦從菩薩因比如來果德是劣小。但名菩薩藏。不名如來藏。
　　【章】問何故菩（至）誓願爲號鈔曰。二藏問答有兩重中。此即第二重問答以誓願所求等者。如先已明。不以境緣等者。菩薩自證無相爲緣境。其聲聞藏以境等者。聲聞名是境緣爲稱。名涅槃薩埵藏者。涅槃聲聞所求。薩埵聲聞利生。問意以菩薩藏爲例。離聲聞藏名菩薩以願求爲名。不以境緣。然聲聞返以境緣爲名。不以願求。如何意。答意以願求有深淺異。立名有異。是答意也。且約一德者。菩薩願求利益。廣大悲智深廣成德。欲顯此德但名菩薩藏（菩謂上求菩提薩謂下化衆生）不以境緣名無師藏。聲聞亦有願求。而俱不深。但欲顯依聲教緣成德爲勝。名聲聞藏。不名菩薩藏也。由此獨覺下。申獨覺亦依境緣爲名云聲聞藏。
　　【章】問三藏中（至）各一得名鈔曰。三三藏別名問答。問意除素呾覽餘二藏。應有貫生理義故。經律論亦應名經。契經調伏。應有對向果等義故。經律亦應論名。是問意也。答意三藏俱互有貫穿。調伏對向。雖爾貫穿生理。契經爲本。律論不得名契經律調伏爲本。論對向果等爲本。從本立經律論三藏名。不得互名。是答意也。如色法法處等者。色有軌持義。應名法處。色義青黃等是根本故。名色不名法也又貫穿理下。答。第二義。約勝一得名非餘。經貫穿勝。律調伏勝。論對法勝故各一得名也。
　　【章】問六藏之（至）不分成九鈔曰。三六藏別名問答。問意可知答有別部下。有二意答。答獨覺教無別部帙故。別立經律論。以無爲九藏義。又機性全別下。第二意答。獨覺中品機根種姓。普曜經等。以三獸渡水喩示三品機。由是可念三藏。教法少分別多分同。與聲聞教各別。不可立經律論成九。是第二意答。
　　【章】第六辨差（至）差別藏攝鈔曰。七辨差別中通疑。有兩重問答。初問意易知生無悔等者。先造罪惡。委懺悔已。住淨尸羅。故無悔自得心寂靜。云漸次得定也。應俱名對法者。律論俱應名對法。此問意也答戒定俱下初答。此答意。以福智簡別竝調伏者。依戒得定俱福。所詮所生俱調伏。異藏攝者。定與惠。福與智。所詮所生各別。經與論異藏所攝。問定惠類殊下。第二重問答。問意承初答此問起。初二句牒初答。散定差別二句正難意。謂調伏藏中別解脫戒散無表爲體故。不可如前答云戒定俱福並調伏是難意也。答中易了專擇異者。專謂專注一境名定。擇謂簡擇諸法是惠。惠必斷惑。定不斷惑故福智殊別藏攝。
　　【章】第七彰佛（至）如自門說鈔曰。八彰總別部類中通疑。此第七門中廣明故今略。
　　【章】第八師資（至）及三藏等鈔曰。九師資建立中通疑有兩重問答。此即初重問答也。問意易了。答中若爾者。牒問意。謂若佛滅後弟子。說三藏十二分教者。無師資別。淺法者弟子說。深法者佛說。比法者弟子說。比量以理知法證法者。佛說如來以無分別智自證所說。聖法者佛說凡法者。弟子中有凡夫故。一切智法者佛說一切種智者。弟子說生聖智。弟子說一切種智所生法。若無師資別。則一向無如是差別又許造者下。答不許造意。謂佛滅後。弟子雖不許說三藏十二分教。許造此者。佛說藏教應云佛說。弟子說應云造三藏。故藏教自爲殊。故佛不許滅弟子造三藏等也。
　　【章】問如是諸（至）瑜伽等說鈔曰。第二重問答。問答文少有二問意。一三界五趣中。何處三藏具足有耶。二三界五趣中。何衆生被此化耶。兩問意有。答中不分兩問答。以被化處。直爲三藏彼彼弘通處也。仁王經中者。舊譯經此章造時無新翻經。故無色界衆現身。皆是定果變色身。又無色界天等者阿含經說陀羅尼經等者。大力等陀羅尼經第一卷說此經四卷。北涼法衆譯。智契經下。結經弘通處眞身色身共被益。盧舍那佛經下。明調伏藏弘通蒙益。盧舍那佛經者。下卷梵網經所說俱能解語今云。此四字恐寫誤。應作但能解語。梵網經說但解法師語盡受得戒。皆名第一清淨者故故知調伏下。結調伏藏所被身無色界中下。時調伏但蒙欲色二界五趣實身。不被無色等化身無有耳識等下。明不被由。何故無耳識不被耶。答。如梵網經。說但解法師語聞聲不解語。不被益故。故知但被下。結二界五趣實身蒙益以經威力下。明地獄趣蒙益。結二界五趣無遮然得戒者下。明得戒差別。五趣中三惡趣得戒三歸得。三之中令歸一心起名爲三歸。是大乘三歸也。大乘用薩婆多十種得戒。十種得戒中有三歸得。具如表無表章尋伺上地下。明上地身借下地身起尋伺等蒙益。阿毘達磨下。明對法藏弘通蒙益處。大乘宗者下。明大乘無色無中有。若中有有無色衆生。則化衆生定非實身無業果故者。明非眞身由。無色業果現身。中有無故。瑜伽等說者。論第一說中有除無色界等言等顯揚論一也。上來諸藏章十門竟。
　　
大乘法華義林章師子吼鈔卷第十（尾）

　　安永第五（申）五月晦日。於皇都和泉式部境內通庵隨講早筆記之
　　法相大乘末學沙門基辨（大同坊五十九歲）
　　天明元年（丑）五月十五日。於東武江府淺草延命院。講此義林章之砌加一校已。同六年（午）十二月二十一日。於南都興福寺妙光院加第二校。爲明年末三月於京師京極善長寺開演此義林章用意。寡學拙智。謬錯多多。後學勿誹謗已囘向四恩法界海囘向無上大菩提。
　　法相大乘末學沙門基辨（大同坊生六十九歲）
大乘法苑義林章師子鈔卷第十二（十二分章） 

　　    南都西京藥師寺傳法相
            大乘沙門釋基辨撰
　　

    【章】第六十二（至）問答分別鈔曰。自下十二分章。此章大分爲二。初牒章示科。後隨科釋成十二分教者。舊云十二部經。大般涅槃經十五梵行品說曰。善男子。是菩薩摩訶薩。知十二部經。謂修多羅·祗夜·按記·伽陀·優陀那·尼陀那·阿波陀那·伊帝目多伽·闍陀伽·毘佛略·阿浮陀達磨·優波提舍（云云）餘經亦說。與此少異。我宗以此經說爲據。廣略作釋故。今此擧廣釋。如次七門中明。
　　【章】第一列名（至）十二論議鈔曰。此七門中。第一列名門。如文可知四諷誦者。瑜伽·顯揚·對法作諷頌。玄賛十二文章作諷誦。如次下辨。
　　【章】第二辨相（至）意趣體性鈔曰。自下第二辨相門。此中大分爲四。初擧別相說。二擧總相說。三判總別二相。四總結。今即初也契經相者下。初別相契經說處。次擧總相契經。一經全分爲契經。如次具辨。今此所云別相。非云一經全分。於一經中。以長行總略說所應說義。玄賛二二分章引對法已云。此唯長行。名爲別相。偈頌便非別契經攝（云云）謂貫穿義下。正明別契經直說多分者。云以長行總略。攝受意趣者。云總略說所應說義。至次第四門中具辨。
　　【章】瑜伽第二十（至）名修多羅鈔曰。二擧總相契經說。玄賛十二分章曰。契經有二。一通二別。涅槃經曰。從如是我聞乃至歡喜奉行。如是一切名修多羅。攝十二盡名通相也。以教貫理及攝生故（云云）此即次引經梵行品文全同。
　　【章】然修多羅（至）亦不相違鈔曰。此下三判總別二相。此中有十二文。初從修多羅至論故。一一判總別二相故有十二文。今即初判契經總別二相。總相亦應云通相。修多羅名。即攝十二部盡名總相。亦爲通相別者唯攝下。由伽八十一·對法十一。立別相契經義可知。
　　【章】應頌相者（至）易可解故鈔曰。十二文中二判應頌二相。舊云祗夜經。新云應頌教對法等下。約益後來相。辨應頌別相。對法論十一說。等言等顯揚六。或中或後等者。倫六曰。泰云。應頌有三。一於說義中間。應以偈頌上義。二於說義最後。重頌前義。三於諸經中頌及長行未了義經。應更分別故云應頌（云云）又曰等者。此亦對法顯揚之說。約顯未了義相。明應頌別相。不了義者。隱密不了義。亦總義難分名不了義。此更以應頌釋義長行雖說下。以說義未盡。重更頌之爲別相。即以貳義下。攝前來所云二別相而結一者爲益下。前云第一相。利根後來者。以略說知故云利根。應利根者。後世出來好略。此云爲益。二者爲顯下。前云第二相。此根鈍者。自初來說法會雖聽法。未明淨。爲令此義明淨重頌之前不了義者。倫六曰基師述三藏說曰。非經未了。謂聽者未了。此未之所聞也（文）涅槃但有者在南本經十四成實論中者。第一卷文欲令義理下明契經又嚴飾詞下明諷頌又義入偈中下。明應頌。顯未了相。此文正今所用。上契經諷頌因擧來也。
　　【章】記別相者（至）當成佛事鈔曰。明記別相。此有三相。舊曰授記經。新云別記經。初明三相。后總判。文段有四對法等曰下。記別有三相中。初明死生因果記別相等言等顯揚六此依世尊下章主及論文得失生處者。生善處爲得。生惡處爲失。又諸論云下。二明分別記別深密義。諸論者同上。對法顯揚文記者明與下。章主文深密者。所說義深遠隱密也。以少言等者。以少言總略記說。餘處名不了義。不據分明下。意云餘處所言不了義經名記別。非以分明說深義與不說。云了義不了義也涅槃經云下。三明記別當得作佛相。經北本十五。南本十四。如文可知。準諸教言下。四總判釋。
　　【章】諷誦相者（至）名伽陀經鈔曰。四明諷誦別相。此有二文。初擧證明二種諷頌有。後章主判釋二證遠。此即初也。舊云伽陀經瑜伽·對法·顯揚云諷頌教。玄賛十二分章作諷誦。今謂。誦與頌音通。古今通用。頌字爲本。倫記等中一誦云一頌顯揚等云下。論第六文。等對法十一。非長行重說等者。明應頌與諷誦別。此引顯揚對法。明以爲二句三句四句五句六句等說別意法名諷誦教。倫記六下曰。·四諷誦者。非長行直說。但以巧妙言調結於句韻。或作二句乃至六句等諷頌說法。是不重頌。伽陀頌也。不同室路伽頌不問有義無義。但滿三十二字以爲一誦（云云）涅槃經云下。明說四句偈等說別意法名諷誦教。經第十五梵行品文除修多羅等者簡濫。別相修多羅。濫此諷誦故。云除修多羅也。謂別相修多羅。長行中攝略。說所應說義名契經。非偈頌也。今此名諷誦偈頌。非契經攝故。今除簡濫也及諸戒律者。此亦除簡濫。涅槃經十五說偈言。莫輕少惡以爲無殃。水滴雖微漸盈大器。此十二品教中。名緣起教非諷誦也。此亦恐濫除之其餘等者。除長行中攝略說義說緣起制學處之二。其餘說四句等偈說法是諷誦。如諸惡莫作等偈是也。
　　【章】此意說言（至）少故不說鈔曰。此章主判二證違也非長行直說者釋除契經及非因緣者。釋除諸戒律。爲他以偈等者。除上所云二分。爲利他有情。以四句或六句偈說法名爲諷誦。舊云伽陀以此涅槃等者。明涅槃經亦有別相修多羅以此等者。意謂以如上引除修多羅。涅槃經中亦自知有別相修多羅。亦言亦通相修多羅。通相契經如前已明不爾等者。立理意言。若不爾涅槃經唯有通相修多羅。則從如是我聞至作禮而去。是修多羅。云何除修多羅耶。故涅槃經中。亦有別相修多羅云除之顯然知。少句至二下。會上明顯揚·對法所說諷誦。自二句至六句以上。亦涅槃經以四句一頌文名爲諷誦之相違。先初擧顯揚·對法諷誦少句者極少分諷誦。自二句云至二多句無量者。多分句名諷誦。至無量句。其中間三句四句五句等。一切皆是名諷誦。涅槃且擧等者。前所引諸惡莫作之四句一頌。以指示是諷誦教。今擧一隅捨不擧云且也諸論擧難下。正會顯揚·對法等。說或以二句三句四句五句六句等爲諷誦。擧難者。擧與長行難分不滿頌等者。釋諸論擧難由。凡諷誦體。自二句至無量句。故不滿四句一頌者。二句或三句諷誦者。故但至六者。但以六句成諷誦說。是一頌半不滿二頌者。若唯一句下。明唯一句不爲諷誦由。周記少有二句。雖不滿頌。頌與長行自易簡別。一句即濫。所以指明（云云）此與長行等者。此謂唯有一句。諷誦與長行一句如何可分。故唯一句不名諷誦擧一頌半下。明論說六句等意。五句七句皆得名諷誦。五句七句諷誦少分有多無。故不說也。
　　【章】自說相者（至）義理同也鈔曰。五明自說別相。此有二文。初擧三證指事以明。後設兩重問答明。今即初也。舊云優陀耶經。新云自說教。瑜伽等云下。第一證。擧無請自說之證。等言等顯揚六。瑜伽論二十五文於是中者。於如來所說經有許多中也。餘文易知對法論云下。第二證。此亦無請自說。論第十一文。此佛爲令下。章主申三論無請自說意也涅槃經說下。第三證。擧無問自說之證。經第十五文。乃至者。由經說爲諸天衆。廣說法要時。諸比丘各作是念。如來今者爲何所作。有如是二十四字。今略云乃至也。餘文易了如是諸經下章主文指事雖殊等者。初瑜伽·顯揚二。指爲正法教久住不請而說之事。明無情自說。次對法指示佛勸勇猛精進修行偈頌。明自說相後涅槃經。指佛晡時入定。明旦出定。以他心智說法事。雖如是指事殊。明無問自說全相同也。
　　【章】問曰何故（至）無言非請鈔曰。此下設兩重問答。明自說相。此即初重問答。此問以默答例無問難。此問意。言對如來發言問。如來默然無言。雖無言自得益。是許默答。今以是翻成。問者無言心起請念。此問意也。答中一心念者。無言但心念請二口宣者。口宣者心念請也口宣動業下。明心念不爲請。動業謂第三動發勝思。動身語爲慇懃深重之表誠故。口宣成請但心念輕者。心念口無請身無敬。決定思初念。不成業道爲輕業。故但心念不爲請也答亦有二等下。明以答不可例問但令生解下。意言凡答言。不簡默與語。但令生解名爲答。不拘輕重。不與問有輕重同日之論也。又諸經中下。彰無言非請。諸經中者。示處處經說爲證佛智其念等者。佛以他心智知心念請。雖無言請即爲說法亦名爲請者。亦口宣請。心念請亦名請。要彰語重等者。意謂雖心念亦名爲請。然彰語請慇重。於口喧與請名。無言非請也。
　　【章】又問既有（至）自說經也鈔曰。第二重問答。此問以有問無答例難。意謂十二分教中。立無問自說經。何故翻不立有問無答經耶。答曰下。意言縱無問有答有說。必得成經。無答無說。無說云何名經。故無答爲經不成。然理而言下。以理無答。攝無問自說。諸置答者等者。亦言亦無問自說。同無問自說。捨置記答。即默答名爲經置答者捨置記答。即默答也。對法疏五具明。周記曰。諸置答者。雖無言。然非答彼所問之事故爲無答（云云）又香積佛國下。成他方土無說成經。而翻成此土無答不作經。二種俱無者。無問自說經。與有問無答經二種俱無。不以聲說法。但香爲佛事故。如維摩經佛國品說。周記曰。香積佛國二種俱無者。今助一釋二種俱有。既許依香立名句。句字依香問答又何夾理也。若不許香積佛土應不說法（云云）今云。周記助釋雖有道理。與章主意不同。今文云二種俱無者。無如此土以聲爲說論有說無說。以香論有無說。亦此土所無故。次章文。云此土如來。聲爲佛事。是故無答不得成經又香爲佛事無說者。意言自如此土以聲爲佛事見。則即無說成經。由是自知。此土無以聲說法。不得成經不以有問答下。擧十二分教爲要處結成無問自說經。意言不拘有問無問。說法即名爲經。彰雖無問佛發言說皆名經。云立無問自說經也。
　　【章】緣起相者（至）義理周圓鈔曰。六明緣起別相。此亦有二。初明三義具名緣起經。後明三義不具亦名緣起。舊云尼陀那經。此云緣起。八十一說下。明三義具名緣起。三義者。賛十二分章曰。緣起有三相。壹因請而說。二因犯制戒。三因事說法（云云）此等明三義說。今所引八十一說爲本謂依有請等者。倫六曰。因請而說。即一切經律。但是有請而說者。一切皆名因緣經（云云）如經說言等者。未詳何經。有佛說鹿母經。其中有此說歟。倫記二十一云。如彼經初說云。有一黑鹿未至我所等。如斯經文名緣起經（云云）周記云。章黑鹿子母者。毘舍佉母從子立稱（云云）今云倫與周釋大相違。倫既見經釋。云有黑鹿是爲勝歟。世尊一時等言。因請說之證（有云。依黑鹿子者。此黑子來因緣也云云）又依別解脫等者。倫（二十一下）曰。如律文中。時跋陀摩子犯於其罪（云云）又同六（下）曰。十二年前。衆未有犯。但略教誡。十二年後因衆有犯。廣說戒經名因緣經（云云）又於是處等者。倫云。佛因此事等言。亦是緣起經（云云）此具三義等者。結三義具名爲因緣。此是章主文。此具之此言。指緣起相云具三義。對法等論下。明三義不具亦名緣起經。論十一說。唯有初二者。但有因請因犯二說。無因事說涅槃經等者。第十五說。但有因事說法對法等下。具明有初二。涅槃經云下。其擧唯有後一證此唯因事等下。總結成。此謂指次上引涅槃經。此經唯由三義中第三說緣起相故。皆下正結非三具名緣起。唯八十一下。結三義具足名緣起相。
　　【章】譬喩相者（至）並此所攝鈔曰。七明譬喩別相。舊云阿波陀那經。此云譬喩對法等者。論十一文。等顯揚六有比況說者。倫六云引淺況深。令物曉悟名譬喩經。餘文可知。瑜伽總說者。論八十一說。
　　【章】本事相者（至）皆名本事鈔曰。八明本事別相。舊云伊帝目多伽謂除本生者簡濫除佛本生等者。以下章主文。今問。本事與本生如何別。答。本事非云前生依身。但說佛及衆生宿世人。與法一切事。本生謂但說佛往昔生死依身。或說佛因位事。寄生死身。說修苦行等。不依寄身。但說宿世人及法事。是名本事也。說餘一切等者。倫六曰。八本事者。通說世尊因事未發心前所經之事。及餘衆生宿世之事名爲本事（云云）今云。倫所云餘言。除世尊因地本地之餘。此章所云餘。除佛本生之餘佛。及衆生本事也。一切者若凡若聖人。及法前際事宣說。是本事經也對法論者。第十一文。相應事者。人法相應事也涅槃經言下。以賛十二文章文撿今文。此經文擧今佛所說法名爲契經。例令知過去佛說教法名。賛章曰。涅槃經中。唯說往法。如我出世所可說法名曰界經。拘樓秦佛名甘露鼓等（餘同今章）由是應知。例今佛之法事。令知過去佛之法事。名曰。契經者。涅槃經文作名曰戒經。賛章及周記牒文作界經。周記釋云。名曰界經者。此界經等而是總名。出世所說教法。總立此名等。界者因義。如彼甘露能鼓法類。同於鏡能照一切。分別生法二種空。如法花抄所述。雖爾未見聖教明文（云云）今云。作契甚爲勝。有道理故。由通相言。十二分教皆契經故。今佛所說無非契經者故。又亦作界應好。周記釋云界者因義。亦有理故。今佛說教無不說諸法因者故。雖有此理未見收證故。自於作契爲劣。作戒亦爾。雖有理無收證爲劣。甘露鼓者（未詳此名所由。有佛說樓閣正法甘露鼓經一卷。宋天息災譯。應撿）法鏡者（未詳有佛說法鏡經二卷後漢安玄共嚴佛調譯也。同名故擧此二經名。他日必須併考也）對法俱說下。判上所引三文。而結本事相。對法判除佛餘弟子人事說名本事以對本生等者。明唯說人事由涅槃經說二句。判經說但過去佛說法事不說人事瑜伽通說下。判前際壹切本事說爲此相。
　　【章】本生相者（至）皆名本生鈔曰。九明本生相。舊云闍陀伽經瑜伽二十五下。就往昔菩薩若身若行說本生相。於是中三字。由顯揚論文。作於諸經中對法及八十一下。但就菩薩行說本生相涅槃經言下。但就菩薩身說。經第十五梵行品文也。彼經全文云。如佛世尊本爲菩薩修諸苦行。所謂比丘當知。我於過去作鹿作罷。作獐作兎。作粟散王作轉輪聖王。作龍作金翅鳥等。諸如是等行菩薩道時。所可受身。是名闍陀伽經對法但說下。判上所引三合至論文。
　　【章】方廣相者（至）時長遠故鈔曰。十門方廣相。舊云毘佛略經。此中大分有四段文。初擧證示有二相。今即初也謂說菩薩道下。方廣有二相中第一相證。以此相釋方廣。唯大乘不通小。云說菩薩道故。如說七地等者。明菩薩道相。七地者。四十九菩薩地說。何等力七地。一者種姓地。二者勝解行地。三者淨勝意樂地。四者行正行地。五者決定地。六決定行地。七到究竟地。是名七地（云云）四菩薩行者門地說。一者波羅蜜多行。二者菩提分法行。三者神通行。四者成就有情行。及百四十不共佛法者。四十九菩薩地說。諸佛世尊。有百四十不共佛法。謂如來三十二相八十隨好。四一切種清淨·十力·四無所畏·三念住·三不護大悲·無忘失法·永害習氣·一切種妙智（云云）又復此法下。方廣有二相中第二相。以四故釋。是第二相。依賛章。擧第二相已云。此通聲聞亦有方廣。今取涅槃具二（大小二乘方廣）爲正（云云）又依今章次釋。章主以伽八十一二於文。俱爲方廣唯在大乘不通小證。復以伽二十一文及涅槃經第三說。爲方廣通小乘證。問。賛與此章云何相違耶。答。賛存略二於爲通不通二義。此章具立別證。但爲具略違已。賛章中。亦不云第二相唯小乘義。根本雖大乘名方廣。約取義邊盡利。力亦通小乘也。
　　【章】此義忠義（至）名爲方廣鈔曰。二明方廣唯在大乘。此義二字。指伽八十一二相文之義。菩薩不俱佛法言第一相。二空理正等二句第二相。正謂方也。包滿二字釋廣言（此周記釋意也）唯在大乘等者。對法論曰。此方廣等。皆是大乘義差別名。與七大相應故名大乘（云云）毘佛略經者。擧涅槃經說梵名。次示多含翻名。其翻名唯在大乘義故爲證對法說言下。章主擧對法十一說二翻名。成唯在大乘義。一切有情利益下。立二故釋方廣。此二故義。唯在大乘不通小義。能破諸障等者。釋對法名廣破。諸障者能顯煩惱所知二障無法比類等者。釋對法名無比。宣說廣大深甚法名無比類。由此等義。瑜伽三十八云。除方廣一分舊分有聲聞藏故。今云唯在大乘也。
　　【章】瑜伽第二（至）故小乘有鈔曰。三明小乘亦有方廣名。自列方廣者。聲聞具十二。自列方廣。由彼所證四諦理名方廣。如次文明此中正法等下示小乘方廣義。如文可知。
　　【章】法花瑜伽（至）文最爲正鈔曰。四擧通不通證結法花者經方便品說。我此六部法。隨順衆生說（云云）瑜伽者八十五云。除方廣一分餘名聲聞乘相應契經故（云云）又三十八說。如前引故。云但說大乘也。
　　【章】希法相者（至）名爲希法鈔曰。十一明希法相。舊云阿浮陀達磨經。舊翻云未曾有經。今云希法經。此中文有三段。初擧顯揚論說功德事名希法。今即此也八衆所有者。若由顯揚論文應作九衆。彼全文曰。謂諸經中。宣說諸佛及諸弟子·苾芻尼·式又摩那·沙彌·沙彌尼·勤策男·勤策女·鄔波索迦·鄔波斯迦等共不共德（云云）若由是則應云九衆所有。今問。沙彌梵語翻云勤策。此分男女。恐重出歟如何。答。重出寫誤雖顯然。若出家十戒沙彌沙彌尼別擧已。復白衣近住八齊戒者。此別云勤策男女歟。常呼近住者稱沙彌故。此攝沙彌或鄔波索迦。不攝之違歟。不可定云寫誤也。若由倫記釋。則應作七衆所有。彼記云。十一希法者。謂說佛及弟子七衆所盡功德若共不共。勝於餘故名希法（云云）今云。攝白衣沙彌。入出家沙彌或鄔波索迦成七衆。若開成九。七九俱有道理。現本作八不是。共不共德者。倫記釋曰。其若七衆爲求涅槃。斷惡修善所生功德。近感人天同餘福分故名共因。此遠剋出世涅槃故名不共。以不共故。勝於其餘外道功德。雖共感人天。人天中勝故。云勝諸世間知勝義一切智者同意所許甚奇希有大福（云云）此意說言下。章主判釋。
　　【章】涅槃經言（至）及弟子事鈔曰。二明說佛果上現殊特事名未曾有涅槃經言下。經十五梵行品說。與北本併讀。文少異。恐脫落歟。彼全文曰。如彼菩薩初出生時。無人扶持。即行七步。放大光明遍觀十方。亦如猴獼手捧蜜器以獻如來。如白項狗佛邊聽法·如摩波旬變爲青牛行瓦鉢間。令諸瓦鉢互相振觸無所傷損。如佛初生入天廟時。令彼天像起下禮敬。如是等經名未曾有經（已上經全文）今云。見經本如字有四。知擧四希有事。章主界引與文脫落難辨別故。擧示全文。應知擧四。此說佛等下。章主判釋。不說功德等者。不說功德及弟子事。但說佛殊特事。此爲與前經異。然賛章文云。但說弟子及非弟子希有之事。皆名希法（云云）此章文無此義意。恐文脫歟。賛文作皆名。皆字恐亦字歟。皆與亦意相近故通用歟。
　　【章】對法論云（至）不相違也鈔曰。三明說一切聖者奇特之法名希法義。但說聖者下。章主判釋所餘者不說功德殊特也。
　　【章】論議相者（至）阿毘達磨鈔曰。十二明論議相。舊云優提婆提舍經。此中文有四段。初擧證。明佛說及弟子說有論議相。同名摩呾理迦。今即是也。賛章曰。論議有二相。一佛自說。二弟子說（云云）循環研覈者。倫六曰。論議者。謂研究經義宜暢宗要（云云）又二十一曰。論議者。非直分別諸法體相名論議。若解義用若解名相。但令循環研覈幷名論議（云云）（今云。諸藏章具已辨）摩呾理迦者。此云本母。伽八十一（十三紙）說。又如諸字若無摩呾理迦即不明了。如是契經等十二分經教。若不建立諸法體相即不明了。若建立已即得明了。又無雜亂宣說法相。是故即此摩呾理迦亦名阿毘達磨。又即依此摩呾理迦。所餘解釋諸經義者亦名論義（云云）又由顯揚六（十一紙）說摩呾理迦立有十二種教。一事教（說色等眼等一切法教）二總差別教（兌蘊處界緣起處非處等總差別教）三自宗觀察教（謂契經應頌等教依攝釋中之所顯示）四他宗觀察教（依七因明摧伏他論成立自論教）五不了義教（謂契經應頌記別等中。薄伽梵略票其義未廣分別。應更開示教也）六了義教（翻前可知）七俗諦教（諸所有言路顯示彼一切皆名俗諦。又依名想言說增上所起相名分別。亦是俗諦）八勝義諦教（四聖諦教及眞如實際法性教）九隱密教（多分聲聞藏教）十顯了教（多分大乘藏藏）十一可記事教（四嗢柁南諸行無常等教）十二不可記事教（默置答等也）今云。是等所釋。由前章中所辯三本母應解了也一切了義經等者。若佛說弟子說。一切了義經名摩呾理迦（即名義本母。非義本母不名論議教）謂於是處下。明佛自說弟子說。共名論義名摩呾理迦名對法藏是處等者。於此義母論議經處。佛世尊亦自廣分別諸法體相又聖弟子下。明弟子說論議摩呾理迦相已見諦跡者。跡謂道也智也。諦理四諦及第一義諦。見謂見照也。已以無漏智見照第一義諦人也。倫記六（下）曰。問。凡夫所造論疏爲是論議經攝不耶。解曰。若此論八十一曰。謂於是處。世尊自廣分別諸法體相。又於是處。諸弟子已見諦迹。於自所證。無倒分前諸法體相。既云見諦跡者所造。即知。異生所造論疏。並非論議經攝。依大智度論凡夫所造。亦是論議經（云云）（已上論記）今云。倫記所明未決。今探章主意。如前章言。然此經中且論弟子見諦者說擧其勝者。顯難諸失有所證故。若實而論通取未見聖諦者造。亦是彼攝（云云）亦名阿毘達磨者。由是弟子說論議經。摩呾理迦。亦阿毘達磨藏。已上伽八十一論文也。
　　【章】涅槃經說（至）婆提舍經鈔曰。二擧於唯佛說名論議經證。經梵行品文也。
　　【章】顯揚第六（至）是名論釋鈔曰。三擧於弟子說名論議經證對法皆言下。牒三個論對法·顯揚文少異。意全同今此所引云何論義下文。伽二十五全文。研究素呾覽義之言。宣暢一切契經宗要。是諸弟子。研究宣暢佛說契經義要論議經之證。對法全文曰。論議者。若於是處無有顛倒。解釋一切深隱法相。以無顛倒一切法相。論議經等深隱義故（云云）今云。既云解釋。是弟子說論議經之證也。
　　【章】涅槃但說（至）論議經故鈔曰。四以佛說弟子說二相。判結前引經論。涅槃唯佛自說論議顯揚等者。等對法十一·伽二十五。但說弟子說論議經。顯揚全文云。研究解釋諸經中義。故知。弟子說論議經。名聲一種者。章主文。經唯擧論。但說弟子說。一經與三箇論各擧佛與弟子之一具苞二種者。苞明佛說與弟子說二。
　　【章】如是總說（至）並隨會說鈔曰。當門有四文中。第四總結別擇。此相者。別釋此十二分教之相。如瑜伽等。已上二門竟。
　　【章】第三釋總（至）即帶數釋鈔曰。自下第三釋總別名門。此中有三段文初標門立科。次釋總中。后釋別名。今即初次也。總名者。總云十二分教之名。先德者。指舊譯三藏釋家。但以部言以等者。明新翻改云分教由部裹者。部帙也。今此十二非部帙（賛章云。此是部類也。十二義類有差別故云云）世人謂有等者。示云十二部經即世人誤監。賛章云。古人疑云十二部裹經。由是道士說。三十六部。老莊徒各爲一部。今云十二分段。分謂分段文義差別有十二分段故（云云）經名亦監者。同云經者乃監契經。今翻爲教。十二通稱更無所監（云云）總別難明者。意言。十二者通稱。何故但名於別契經以云經耶之疑生故。今云難明教義如前者。教言通稱。十二言亦通稱。爾分言義類文條分段義。十二之分依主釋。十二之分之教。兩重依主。別依總。總依別。依主兩重。即世帶數依主釋。教有十二下。已上離釋。以下合釋。
　　【章】釋別名者（至）並通二釋鈔曰。此後釋別名。大分爲二。初二字離合。後三字離合。今即初也應重述頌下。明十二別名唯依主釋。此中應重述頌四字。明應頌依主。由周記牒作應重說之頌（之一字脫。說字錯述）周記釋曰。應重說之頌者。長行未了。應頌說頌。依於彼得（彼謂長行。此一句明依主）重說名頌。不爾非應頌故（云云）可諷之頌。賛章曰。或諷誦。亦持業釋。可諷可誦故不同應頌。彼頌是教此誦是言（云云）待緣而起者。明緣起依主釋待緣起。而言有依意也。餘四名自可知論體即義等下。彰論議一名唯持業釋。論體持議業用故。若言契理下。彰所餘四名通依主持業二釋。契理者。所契即理。依所契理之經教。依他法體得名依主。能契即等者。經持能契業用。持業得名。記即是別等者。記識體持分別業用。持業釋也。所餘易了。
　　【章】然此十二（至）並持業釋鈔曰。此二明三字離合。教是體。持契經業用。乃至教體持論議業用。中間准此應知。
　　【章】第四通別（至）一往爲論鈔曰。自下第四通別門。大分爲十八初標門評上來說。二超今門徵。三就契經明通別。四示例。五以應頌爲首。對餘明應頌具十。六結應頌有通別。七結略。八明記別有通別。九明諷誦之通相。十明自說通相。十一明緣起通相。十二明譬喩通相。十三明本事通相。十四明本生通相。十五明方廣通相。十六明希法通相。十七明記別已下別相。十八總釋諸通相。今即初也此中諸教等者。謂此十二分章中所明十二諸教。一往爲論。無以一對餘釋義。無契經爲首。餘十一對說乃至方廣爲首餘二對說等云一往論也。
　　【章】據實皆有（至）所以者何鈔曰。此二起今門而徵。
　　【章】但契經中（至）唯除二頌鈔曰。此三就契經明通別且契經中下明通相。終至奉行下。脫皆修多羅四字。無此四字。通義不明故。有本爲是正。即十二分等者。一經中皆十二分教故。通十二分名契經也。瑜伽經等說下。明別相契經。等言等對法十一。瑜伽八十一文。如前已釋。但長行中綴緝略說名爲契經。故云別相。別中具九二句。明別相中亦有通相。謂但以長行爲契經故。於十二中。除應頌諷頌二餘九長行。通名契經。九中有契經通相故。云別中具九也。
　　【章】此一段門（至）一切應智鈔曰。四示例。此一段門者。此第三通別門。以一對餘等者。謂以契經或應頌等一。對餘十一門作門。其對說已者。其次下更不別說爲此第三門例。或以契經爲首對餘十一說時。至其次應頌爲首對說餘十。除已對說契經。不更對說爲例也。
　　【章】應頌之中（至）隨應有無鈔曰。五以應頌爲首對餘說。明應頌具九。此有十文。今即初明應頌有記別。雖無文許等者。明十二分教。處處文中雖無應頌中有記別之說。以有教證。云應頌亦有記別法花說。說譬喩品說故應頌中等者結成重頌。前長行等者。前長行中已說記別。今復重說此頌授記別故。此應頌中有記別證此即應頌等等。今引譬喩品文。應頌有成佛記別也。
　　【章】應頌之中（至）所應說故鈔曰。應頌爲首中。二明應頌中無諷頌諷誦非前等者。中無諷誦由。長行即直說也。此文意言。諷誦非前長行說已事。重今更說故。應頌中有諷誦決無。但二句或三句等。以說云諷誦故。應頌之中。定無諷誦顯然可知。
　　【章】應頌之中（至）無請者故鈔曰。應頌爲首中。三明應頌又有自說如授記等下。明亦有自說由。頌中有記別者。無請者佛自說故。
　　【章】應頌之中（至）隨應有無鈔曰。四明應頌理有緣起。如法花經等下。示應頌中因請而說例。經方便品。世尊長行雖已爲說因舍利弗請更重頌中亦說一乘。隨應有無者。因戒因事緣起。頌中說處或有或無。
　　【章】應頌之中（至）皆重說故鈔曰。五明應頌理有譬喩火宅者。法花經譬喩品說長行重頌。說火宅喩窮子者。信解品長行重頌。說長者窮子喩。化城者。化城品說喩。三譬俱皆重說。
　　【章】應頌之中（至）亦有本事鈔曰。六明應頌亦有本事彼佛滅度者。日月燈明佛滅度我在十六數者。我者世尊自言。十六數者十六王子數中在。云我在數也。
　　【章】應頌之中（至）類此應知鈔曰。七明應頌亦有本生。
　　【章】應頌之中（至）有方廣也鈔曰。八明應頌理有方廣。又解深密云下。經第一正意識品文也。
　　【章】應頌之中（至）亦有希法鈔曰。九明應頌亦理有希法。文自易知。
　　【章】應頌之中（至）亦有論議鈔曰。十明應頌亦有論議。如解深密經者。第二無自性品文。彼長行文曰。勝義生當知。我依三種無自性。性密意說言一切諸法皆無自性。所謂相無自性性·生無自性性。勝義無自性性。善男子。云何諸法相無自性性。謂諸法遍計所執相。何以故。此由假名安立爲相非由自性立立爲相。是故說名相無自性性。云何諸法生無自性性。謂諸法依他起相。何以故。此由依他緣力故有。非自然有。是故說名生無自性性。云何諸法勝義無自性性。謂諸法由生無自性性故。說名無自性性。即緣生法。亦名勝義無自性性。何以故。於諸法中。若是清淨所緣境界。我顯示彼以爲勝義無自性性。依他起相非是清淨所緣境界。是故亦說名爲勝義無自性性。復有諸法圓成實相。亦名勝義無自性性。何以故。一切諸法法無我性名爲勝義。亦得名爲無自性性。是一切法勝義淨故。無自性性之處顯故。由此因緣名爲勝義無自性性。善男子。譬如空花。相無自性性。當知亦爾。譬如幻像。生無自性性。當知亦爾。一分依他勝義無自性性。當知亦爾。譬如虛空惟是衆色無性所顯遍一切處。一分圓成勝義無自性性。當知亦爾。法無我性之所顯故。遍一切處故。善男子。我依如是三種無自性性。密意說言一切諸法皆無自性。乃至廣說（已上深密經長行文）長行如是說三無性已。次說應頌。亦重說三無性是密意旨。此應頌有論議之證也。故於其中立一乘等者。述三無性密意旨。意言。有情情識變現依他緣起相。非無差別。五性心相。皆是依性起。如幻事等生無自性。若此五性心相固執實有。起增益見。是偏計所執相無性。如空華等。五性心相等空無處圓成實眞如淨界相顯現。喩如太虛空衆色無處顯現。而太虛空含容衆色。無不遍一切處故。五性性心相緣起。於眞如淨法界處。是即勝鬘經所說理切乘今亦爾。故於勝義自性處。含容一切。而不見其一切處淨法界顯現故。云於其中立一乘等也。研覈三無自性等者。無性言知非一切都無云無性。眞·俗·依他·圓成之相宛然。此云研覈三無性也。由此道理。可知顯揚十四說諸佛大智不可思議故。利生平等無差別。涅槃法不槃涅槃法性二故已。已上十八文中。第五明應頌具十已。
　　【章】由此雖無（至）義可成立鈔曰。十八科中。第六結應頌有通別。此有二文。初總明。二別明。今即初也。文相易了。
　　【章】故應頌中（至）如諸教說鈔曰。此二別明。謂以通相與別相各別明也具十一分等者。十二分中。除諷誦餘十一分。並自說者。以頌記別。即佛自說。故應頌中。具除諷誦餘十一分。幷以頌記別自說。此約通相修等者。意言。若應頌中具十一分幷自說義。約通相契經說。若不爾以別契經。則應頌中無長行契經故。若對於後等者。後謂餘殘分教應頌之餘唯有九。十一分中除長行契經諷誦二九也。如諸教說者。如上已說。
　　【章】上來廣引（至）子細研究鈔曰。七結略略指者。指示也。
　　【章】其記別中（至）有後九分鈔曰。八明記別有通別。通相中下。明記別中有通別有二說。有說有五下。是第一說。不見記別下。擧餘無者。有說不爾下。第二說。亦有之亦。亦前五有後九分者。記別之餘九分。
　　【章】諷誦之中通有後八鈔曰。九明諷誦之通相通有後八者。諷誦之後餘自說·緣起·譬喩·本事·本生·廣·希法·論議。
　　【章】自說通相具有後七鈔曰。十明自說通相。
　　【章】因緣通相（至）因事說故鈔曰。十一名緣起通相。方廣等下。方廣有緣起難了別明待請因事說者。是緣起相。
　　【章】譬喩通相（至）此二種故鈔曰。十二明譬喩通相。此有二說。但有後五者。第一說。本事·本生·方廣·希法·論議云後五。有義但有下。第二說。文相易了。
　　【章】本事通相（至）師資別故鈔曰。十三明本事通相。有後三分者。方廣·希法·論議之三師資別者。此約多分。言本生說師事。本事說弟子事。有本事中亦說師之本事故。
　　【章】本生亦有後之三種鈔曰。十四明本生通別。
　　【章】方廣通相具有後二。鈔曰。十五明方廣通相後二者。希法·論議。
　　【章】希法通相具有後一鈔曰。十六明希法通相後一者論議。
　　【章】記別已下（至）然稍難知鈔曰。十七明記別已下別相。此有二。初本釋後有釋。有多有少者。有多教相云多有。有少分教相云有少也。或有釋言下。二擧有釋。餘所不攝者。周記云。餘所不攝名爲別相者。即是希法之別相也。據實餘相等不相攝盡。一一得爲餘分別相。且擧希法（云云）今云。此中云希法別相。稍難了知。此除自分餘不攝盡爲別相顯然。亦隨義釋之下。章主評自釋也。
　　【章】如是總釋（至）非定有也鈔曰。十八總釋諸通相且攝餘十一者。意言。義具足攝除自一分餘十一分。於其中者。此八部一一中。義具足與自具十二也。涅槃中等者擧證。梵行品說各有餘十者。除自分及互無爲十於其有十一者。入自分爲十一。或可具有者。義具足。或時有義具。或時不具。故爲不定云或且如說別下。擧義具不具例示。
　　【章】第五廢立者鈔曰。自下第五門。此中分爲三。初標門。二寄門總廢立。三別廢立。今即初也。
　　【章】何故但立（至）此總廢立鈔曰。此第二寄門總廢立涅槃經云下。周記云。以類同故。引以爲證（云云）北本二十五所說。三周總說等者。如總料簡類分十二者。分十二分教也又以下立別義。如文可知。
　　【章】別廢立者（至）及有本生鈔曰。此下當門三段科第三別廢立。此中有四。初明立。二明廢。三十二分別廢立。四廢立本末相對。今即初也。相對爲門者。門謂差別。爲是云爲門直說者。長行也。非直說者。偈頌也因緣經下釋有門。佛事非佛事下。約多分說。有本事者。非佛事也。有本生者。佛事也。
　　【章】如是亦應（至）應冥聞故鈔曰。二明廢此不應爾下正廢。此四字總廢辭。如十力中等者擧例廢。
　　【章】又別解者（至）有廣教故鈔曰。三十二分別廢立。初記·非記相對廢非記諸有知者下。喩非喩相對廢非喩。入契經中論非論下。立勝劣一切廢劣。此依聲聞等二句。釋廣勝於略。周記曰。廣勝於略者。依聲聞明方廣也。若依菩薩。極廣大等名爲方廣。（云云）
　　【章】既有本經（至）等經無失鈔曰。四廢立本末相對。既是末故。意言。授記經記未來事故。對本經立末經亦應爾。更不別立名者。未來事名未經。不別立也。
　　【章】第六諸藏相攝寬狹者。鈔曰。自下當章第六門。此中有五。初標門。二分科。三隨科而釋。四約通門相對攝。五總結。今即初也。
　　【章】初以諸藏（至）別相相攝鈔曰。二分科諸藏者。二藏三藏六藏等。餘文可知。
　　【章】初以諸藏（至）後六藏對鈔曰。此下三隨科而釋。此中大分有二。初通相相攝。後別相相攝。初中亦二。初標科分子科。次隨科釋。今即初也二藏對者。以聲聞菩薩二藏對十二分釋也。三藏六藏之對言對十二分也。
　　【章】二藏對者（至）皆具十二鈔曰。此下二隨子科釋。此中有三。初以二藏對十二分。二三藏對三六藏對。今即初也。二藏之中等者。菩薩藏十二分教。不論自知。聲聞藏十二分教難知故。今此論瑜伽第二十一等聲聞地文。擧證明聲聞藏有十二分通相。又涅槃經中下。引證翻爲聲聞藏有十二分。證辨通相。彼自說九者。大乘者受持九部。翻知聲聞有十二分。謂除因緣譬喩等者。大乘者受持九部。十二分中除因緣·譬喩·論議。問。如何大乘者受持除此三耶。答。賛十二分章曰。因犯制戒說爲因緣。菩薩無犯故。略云無非無因請因事說法之緣起也。夫說譬喩開中下根（至）如鶖子利根上品。尚多不待喩。況諸菩薩。多分不待故。無理亦有也。又大菩薩性皆利根。擧宗便解。不假徵詰方生慧心說無論義。理實非天。又護法者多誦素呾覽藏。緣起譬喩多調伏藏。論義多是對法藏攝故。云大唯九也。如次別相下具明。不說聲聞等者。成聲聞有十二分通相。故知聲聞等下。結成聲聞藏有十二分不可說言等下。翻立一理。成聲聞有十二。瑜伽二十五下會違理實通有者。對略方廣義聲聞亦法華經中下。成菩薩藏有十二分通相。彼自說九下。章主文除記別等者。賛十二分章曰。說聲聞無彼先不求大菩提故。譬如以寶示其愚人。愚人便笑。聲聞聞記亦復如是。故說無。非記別弟子謝徒死生之事亦無。又聲聞二乘多聞淺法。若不待請而即爲說。憍慢便生言無自說。又聲聞人但證小果不得正覺。理非至極行。不茍弘說無方廣。其實又有。正法廣陳之方便也。今云。此賛文約別相釋。如次明故知二藏等者。聲聞菩薩二藏。取十二分互不遮。不遮二字是示通相。大全非小等者。大乘十二分教全分有。小乘除三餘有九故。法華經說。小乘有九小全非大者。涅槃經三說。大乘者受持九部之說二俱不全者。大小乘俱取小分不取全分。餘文可知。
　　【章】三藏對者（至）皆有十二鈔曰。隨子科釋中二。三藏對十二分明。既許契經者。涅槃經說。從如是我聞至信受奉行契經故云許契經。緣起者一切經教目請因事說法故云許緣起論議者。壽量品中。佛自往復說三身相。是論議。又方便品中說十如實相。亦是論議故云許論議。通相皆有十二分教者。契經有餘十一分。乃至論議餘十一分有故。云皆有十二等。教理廣成者。以教理二證廣成通相。於三藏中等者。聲聞獨覺菩薩中。經律論三藏中。一一義具足有十二分教。聲緣菩三別義具。隨其所應下。明菩薩經律論三藏十二分相攝毘奈那攝等者。菩薩藏毘奈耶十二分相攝難了故。別設一釋。既名方廣等者。菩薩戒大乘方廣戒。方廣毘奈耶攝。餘文易了故知三藏等者。菩薩之經律論三藏有十二分。
　　【章】六藏對者（至）通相相攝鈔曰。隨子科釋中第三。六藏對十二分。正法廣陳等者。聲聞藏方廣記別難辯故。別辨正法廣陳之言。此即通相。已上總說等者。結通相。
　　【章】後以諸藏（至）後以六對鈔曰。自下隨科釋中第二別相相攝十二分。此有二。初標牒分科。後隨科釋。今即初也。
　　【章】以二對者（至）大乘唯方廣鈔曰。此下後隨科釋文。此中有三。初以二藏對十二分。二以三藏對。三以六藏對。初中有二。初擧四文不同。復辨四文別相。今即初也涅槃第三等下。明小乘有十二分。大乘有九文故言具有者。具有十二分教瑜伽二十一下。明小乘有十二之文。法華經等下。明大乘有十二。小乘有九之文瑜伽論中等下。明大乘有十二。小乘有十一之文又瑜伽論八十五下。明小乘有十一。大乘唯一分之文。
　　【章】四文不同（至）有此三故鈔曰。此以三對中二。辨四文別相。初四句總明四文不同。且涅槃經下。正明四文格別別相。此中有六段文。此初由。前擧涅槃經第三文明別相。此中亦有五文依因犯制戒下。初明大乘無因緣別相。諸大菩薩等者。成大乘無因緣理夫說喩況下。二明說無譬喩別相諸大菩薩等者。成說無譬喩理理非無也。成大乘實有譬喩有說喩者故者。如譬喩品等之也。又大菩薩下。三明說無論議別相理。實非無等者。成大乘實有論議。問既說菩薩下。四問答成大乘理實有三。爲益後來者。爲益說法會上說長行。後來入說重頌依此別義者。上來所申別相別義云此別義無此三分者。因譬論三分具有者。十二分具有。又護法者下。五准涅槃第三文。明說餘三無別相。誦三藏中者。約經律論三藏明無三。餘三者。因譬論中之三。因譬是毘奈耶相。論是阿毘達磨相理實大乘下。結成理實有餘三。
　　【章】又法華經（至）云方廣也鈔曰。四文格別別相六段中。二由法華經明別相。此中有三段文。依授弟子下。初明小乘無記別別相彼不求者。聲聞人不求也記諸弟子下。明聲聞記別。非成佛記別別有。伽後文明別相又八十五所說下。重明別相攝十二故者。方廣一名攝大乘十二分也。更不假說者。別不假說十二分。方廣一攝餘十一分爲菩薩藏十二分也。
　　【章】此即四文（至）二藏對訖鈔曰。六段文中。第六結二藏對。
　　【章】以三對者（至）是對法藏鈔曰。隨科釋中。第二以三藏對十二文釋別相。此中有四。初標牒示三藏有二種。二以獨覺等三對十二分。三以素呾覽等三對十二分。四以通別眷屬自性會相違。今即初二三也。獨覺之教下第二文不可別說者。除聲聞藏別無獨覺十二分故云不可別說聲聞菩薩等者。聲菩二藏十二分。前二藏對中明已故。今但明獨覺十二分攝顯揚第六等下第三文此說十部下章主文。已上伽文唯說一部者。說因緣一部毘奈那一部是對法者。論議一部爲對法藏。
　　【章】素呾覽中（至）非無四二鈔曰。三藏對有四文中。第四以通別眷屬自性會相違。此中有二。初以通別會。二以眷屬自性會。今即初也。離具十一等者。涅槃經十五說素呾覽具十二分。是通相。若爾素呾覽雖攝十二分。於其通相素呾覽中因事制戒毘奈耶藏。論深唯對法藏略此二部等下。以別相與通相相。又聲聞人下。二明小乘無自說別相。又聲聞法但證下。三明小乘無方廣別相。
　　【章】又法花一（至）實可具有鈔曰。六段文中三重就法華說相明別相。此中有三宗說一乘下。初示聲聞無記別別相。彼類者。不定姓聲聞一類已前者。法華會已前說聲聞等者。說法華已前聲聞教略無記別。初方便品下。二示聲聞無自說別相恐聲聞等下。三示聲聞無方廣別相故說聲聞等者。意言。說法華已前聲聞乘略無方廣。
　　【章】瑜伽論第（至）具有十二鈔曰。六段文中。四由瑜伽論明別相。此中有四。初總明瑜伽三十八說。小乘唯無方廣有所餘十一部。同法華經者。法華經說。小乘有九部中除方廣。同是瑜伽三十八說。小乘無方廣經說除記別自說。然但除方廣與經同故。今云同也小乘經中下。明瑜伽論三十八說。小乘有記別別相小乘經中亦顯下。三明論三十八說。小乘有自說別相。略無此二者。經不說記別不說二說大乘中有十二等下。四會前擧涅槃經。立大乘有十二分。亦有因請等者。如法華經方便品等說相故。有因緣者者。由戒律有因緣亦有況說者。如法華經譬喩品。及深密無自性品。
　　【章】又瑜伽論（至）故須除之鈔曰。六段文中。五由瑜對辨有無。意言。若以別相言則此因緣·譬喩二部非別相。契經素呾覽素呾覽中等者。以通相言。則非無。此毘奈耶對法藏二。即因緣論議之二也。
　　【章】譬喩本事（至）三藏對也鈔曰。二以眷屬自性會違理實亦通等者。亦於因緣對法說爲等者。對法十一說。彼論說。緣起·譬喩·本事·本生之因。爲毘奈耶藏。是眷屬等下。正會文。是眷屬者。對法十一（四十三丁）說。緣起·譬喩·本事·本生。此四二藏中毘奈耶藏。幷眷屬攝。緣起。宜說有因緣建立諸學處。是正毘奈耶藏攝。譬喩等三。是彼眷屬攝（云云）自性即非者。以毘奈耶自性言。則譬喩·本事·本生三。非毘奈耶。若眷屬諸毘奈耶顯揚等論下正會。顯揚第六卷文等言等瑜伽。此二論中以譬喩·本事·本生。爲素呾覽藏。不說毘奈耶所攝。依自性不攝譬等三。非毘奈耶自性故。又對法論中。此三說爲毘奈耶攝。依眷屬說也。各據一邊也。上來總是等者。結三藏對也。
　　【章】以六對者（至）無有彼五鈔曰。別相相攝下。隨科釋中。第三以六藏對十二分釋。此中有五。初標。二由對法論對說。三由瑜伽三十八對說。會對法成菩薩藏十二分。四會對法論。成聲聞藏三藏與十二分相對。五今義總釋。今即初二也。以六對者四字。初標牒也。對法論中下。二由對法論對說此中意說下。章主文。對法論中意說也。五唯聲聞等者。契·應·記·諷·自五。聲聞素呾覽四通二藏等者。緣·譬·本事·本生四。聲菩二藏毘奈耶攝。二唯菩薩等者。方·希二。唯菩薩藏素呾覽攝也一通二藏等者。論議一通聲菩二。對法藏依此等者。依對法論說意相攝。但有十種者。契·應·記·諷·自·緣·譬·本事·本生·論議十。爲聲聞藏攝唯有其七者。緣·譬·事·生·方·希·論七。菩薩藏七分據實初五下。章主述如實義亦通者亦聲聞。但說彼五者。對法論中。但說契應等五。爲聲之素呾覽。非菩薩中等者。正述如實義。
　　【章】三十八云（至）亦毘奈耶攝鈔曰。五文中。三由瑜伽對說。會對法論成菩薩藏十二分。伽三十八云。當知。於彼十二分教。方廣一分唯菩薩藏。所餘諸分有聲聞藏（云云）既云所餘諸分有聲聞藏故。十二分皆通菩薩藏也緣起等四下。會對法論違。等言等譬本事本生亦非二藏等者。以通相言。則非聲菩二藏中素呾纜。不攝緣起等四。亦言亦以別相不攝素呾覽。以說自性等下。會對法違。明對法緣起等四。不說聲菩素呾覽爲毘奈耶由。自性謂緣起。助伴謂譬本事本也。但說因犯下正會。但說二字正會辭。意言。但欲說自性眷屬。爲聲聞藏毘奈耶。非不菩薩素呾覽藏。是以自性辨因緣。以眷屬辨譬本事本生。會對法成十二分。皆通菩薩藏義因緣自性等者。意言。說由犯制戒因緣自性毘奈耶攝涅槃經說等者。因擧涅槃經及伽二十五說。會對法違。經北本十五梵行品文。會意云。涅槃經說皆修多羅。伽二十五說十部多素呾覽故。對法論中。雖說譬喩·本事·本生三毘奈耶攝。此三亦素呾覽。因請因事等者。明譬等說素呾覽由。別意言因犯制戒之緣起。素呾覽毘奈耶二藏攝。其餘因請因事而說於法名云因緣。故亦說因緣爲素呾覽也此三相從等者。譬喩等三。雖素呾覽攝。相從因犯制戒之緣起。對法論云毘奈耶攝也。
　　【章】又非聲聞（至）素呾覽也鈔曰。六對有五中。第四成聲聞藏三藏與十二分相對。此有四文。初會對法說方廣·希法。菩薩藏中素呾覽攝成。二會方廣·希法但在菩薩藏說。三會論議聲菩二藏中阿毘達磨攝。四擧涅槃經文。示聲菩二藏十二分同一處。今即初也。又非下立理涅槃不遮下擧證正法廣陳等二句。成聲聞方廣。又說十一等者。以伽三十八之說。成希法聲聞素呾覽義。
　　【章】今以理極（至）其實通也鈔曰。二會方廣·希法但在菩薩藏說今以理極之下。立方·希二分但菩薩藏之理。故說聲聞等下。承上示翻理實聲聞亦有。理有者。謂方廣是正法廣陳。希法是說現神通等故。云聲聞素呾覽中亦有也。諸文共同者。諸經論文。同說聲聞藏無方廣。無希法者等者。希法方廣眷屬故。云唯菩薩藏。其實通聲聞藏。亦云有希法也。
　　【章】論議多分（至）故略不述鈔曰。三會論議聲菩二藏中阿毘達磨攝理實亦通等者。以理言。則實則實亦通菩聲二藏素呾覽。素呾覽中有調伏對法故。二藏中有論義。論義是對法故以菩薩等者。周記云。前以六中。且以經翻對律論二而以聊簡（云云）由此釋。對餘者。律論二藏云餘初文且擧等者。周記初文作前文爲是。上來所擧對法論文云前文也。周記曰。前對六中對法等文。據一邊說菩薩聲聞經藏中不攝緣起等毘奈那（云云）又以二藏等下。二藏聲菩二藏互對。十二部等者。周記云。十二分中。研覈之名對法故通十二也（云云）以通相論。義皆通有云皆通有。
　　【章】涅槃經云（至）互流出也鈔曰。四擧涅槃經。示聲菩二藏之十二分同一處所。經第十四聖行品文也。經全文云。從佛出於十二部經。從十二部經出修多羅。從修多羅出方等經。從方等經出般若波羅蜜。從般若出大涅槃（云云）此以別中等下。釋經意。此經說意。以十二部別中流出於總修多羅。云從十二部出修多羅等。周記云。始從如是下。引經釋成總所以。出修多羅者。出總修多羅也。又從總中等下。此亦經文翻成。周記云。即方廣分由有兩義。爲名（方廣之名）爲總（總方廣也）一云。大乘十二。顯小乘十總名廣。方廣名含其十二。二十二分中。廣教理處皆悉名方廣。方廣名故通十二意取前義（云云）翻成文意云。又從總修多羅中。流出於總大乘方廣。方廣亦具有聲聞等一切十二分故。從總修多羅。流出總十二分方廣。又有釋云下。有釋云下。有釋前所引涅槃經文云也。意云。初經文意。從別十二分。出總修多羅。後翻成文意。從總修多羅。出別十二分。顯總與別互流出也。周記云。此釋於理亦好。
　　【章】今准諸文（至）不違諸教鈔曰。六對五文中。五今義總釋諸教者。瑜伽·顯揚·對法·及涅槃經等諸文。別相者。十二分別相此據多分者。上來總釋。據瑜伽·顯揚等諸文多分教說也。或方廣分等下。如前釋。方廣通聲菩二藏之說。亦不相違。
　　【章】若總通門（至）通應廣說鈔曰。第六門大文第四。約通別相攝釋。此有二。初正相攝以藏分部等者。以三藏分十二部。毎一藏有十二故。以十二部分三藏亦三十六隨應廣說者。如上已明。四文不同別相。則聲菩二所說各別。十二分具不具隨應各別。定不成三十六。自准廣說。
　　【章】由此三藏（至）准義應知鈔曰。二辨寬狹四句分別由此者。由次前所云通別二相三藏者。經律論三也有三藏中下。第一句分別。三藏中修多羅此寬。十二分中修多羅別攝故狹。有十二分下。第二句分別。十二分中修多羅通相故此寬。非三藏中修多羅藏者。此修多羅不通律論此狹。謂通相等者。修多羅因緣是律。論議對法有二俱是下。第三句分別。三藏中修多。亦十二分中修多羅。此別相。十二分中契經（即修多羅）入三藏中素呾覽故有此句。此狹句也。有二俱非下。第四非句分別謂十二中別相緣起等。此毘奈耶非三藏中修多羅。亦非十二分中修多羅。其餘藏中互爲句者下。有毘奈耶非阿毘達。此爲體寬。此爲非句。爲體狹。餘應准知。
　　【章】上來所辨（至）相攝寬狹。鈔曰。當門大段第五總結。
　　【章】第七問答（至）不名契經鈔曰。自下第七問答分別。此有四文。初標牒。二第一問隨義增上辨得名別。三第二問答辨十二分次第。四辨論義議爲終。今即初初二也。
　　【章】問何故契（至）故次希法鈔曰。三第二問答辨十二分次第。此依文義下。總辨次第如是貫穿等下。辨九分先後次第。此前諸法等下。周記云。釋前九部次第所以（云云）理有不正等者理不正者。爲前九分。理正者。爲次說方廣。教行寬者次說方廣。狹者前說九分。理有正方等下。周記云。釋彼三所以（云云）今云。此下明方廣·希法·論議三所以理教既有下。明方廣次說希法。
　　【章】上來十一（至）增減所由鈔曰。四辨論議爲終故。十二分下。結上來文。亦是者。亦說次第。說次第所以。即廢立增減所由。如上既廣明已。
　　
大乘法苑義林章師子吼抄卷十二尾
　　
    （天明七年未三月下旬。於平安城四條京極善長寺。講演義林全部。先年講演之砌。雖作述此鈔。未脫草稿。從舊年午正月校正文義。清書之了。自唯識章末至此章管見定多所闕漏。冀後來有學之人。重加訂正焉）
　　大乘沙門釋基辨謹書（大同房七十歲）
　　明治二十八年十二月。於京都僑寓以基辨上人眞筆之本騰寫之日宗沙門照善日氤
大乘法苑義林章師子吼鈔卷第十三（斷障章）

　　    南都西京藥師寺傳法相
              大乘沙門基辨撰


　　【章】斷障義略（至）問答分別鈔曰。自下斷障章大分爲二。初牒章示門。後由門釋成。初科之中。斷障義三字牒章略以十門下。示門數。由門釋在中有十。即十門分別釋名者。釋斷及障之名出體者。出斷之障之體。依識分別者。以六識八識爲依分別斷障依道分別者。道謂加行·無間·解脫·勝進四道。以此四道智爲依。分別斷有斷伏。與障有體用別依觀分別者。觀有唯識人法二空聞思修等十種。分別斷障有別依行分別者。空無相等三行。麁苦等六行。四諦十六行別爲依。分別斷障。依品分別者。界地九品爲依。分別斷障依障分別者。煩惱所知二障。皮膚骨三住障爲依。分別斷障。所依分別者。以所依身所依地。分別斷障。問答分別者。餘義問答。
　　【章】第一釋名（至）故立障名鈔曰。此下第一釋名門。此中有三。初標牒。二釋障名。三釋斷名。今即初二也。障者覆義閡義者。此下釋障名。此六字釋障言義。秋篠云。問。覆閡二義。有何差別所知名覆煩惱名閡耶。解云。有說。覆義通二。閡義唯在煩惱（已上義鏡）基辨詳云。此有說不盡。今由俗典。覆者有二意。一者所覆義。二者蔽蓋義。今二意俱存。由此俗典二意。約所知障體相釋。則反覆義。是所知障法執之相。謂如起法執。非有爲有。非無爲無等。皆反覆所知眞實相起自心相。又法執所知障起。約令正智不生邊。則蓋覆義亦所知障法執之相。謂蓋覆一切所知實相。如其實相令正智不生也。此等以俗典釋爲助文義。若由內典釋。三十論三說。覆者謂染法覆障爲義。障聖道（無漏智）故。又覆者蔽義。謂能蔽心令不淨故（云云）由是則覆者障也蔽也。今章云覆所知境之覆。具如是四義（上來釋覆義已）次閡義者。若由俗典釋。閡者藏塞義。障礙義。俗典閡亦作礙。南史引浮屠書作礙（云云）今文云閡者。是障礙義也。礙大涅槃是煩惱體相。由此等義可謂覆義釋所知障之障。閡義釋煩惱障之障。故義鏡中有說。云覆義通二。閡義唯在煩惱。不得章意。三十論疏中。亦云障者覆礙覆所知境礙大涅槃（云云）此釋與今章文又同。以覆釋所知障。以閡釋煩惱障故。問。若爾秋篠有說次自解云。二義二障通用。三十論疏一。云障蔽涅槃障礙正解故（云云）此自義及三十疏釋與今章文相違。以何爲正耶。答。釋二障名應由今章。若釋二障義。應由二義通用。煩惱障於有所知障處起故。覆與礙同一時處具足。故釋二障體義不以通用義。則不盡理故。秋篠自義有別意也。由所知障等問。此二由言八囀聲中何聲耶。答。若准成唯識第九。說云煩惱障者謂執遍計所執實我薩迦耶見而爲上首。百二十八根本煩惱及彼等流諸隨惑名爲煩惱障。又云所知障者。謂執遍計所執實法薩迦耶見而爲上首。見·疑·無明·愛·恚·慢等。而釋二障體。二障有別體相。若由此義。今文由義。第三轉之能作具聲。此二障體相爲能作具故。覆閡所知涅槃云由所知障由煩惱障。又若以末攝本。二障者即二執。則此由言。第五轉所因聲。謂所知障法執。遍轉覆所知境令正智不生。令覆正智不生即法執相。煩惱障我執。准之遍轉可知。令閡涅槃不證。即我執相。據此義。由謂因由。由故之義。故今云。由所知障由煩惱障也。所知障者。秋篠云。梵云爾炎。此云所知（云云）勝鬘經說云爾炎。基法師疏云。爾炎翻爲境界。亦名智母。能生起故（云云）謂眞俗二諦境相即智母。又勝鬘上宮疏等。云爾炎云智母智母謂眞諦境（云云）此由覆無顛倒性作釋。與今家全無別。又三十論九說。覆所知境無顛倒性。能障菩提名所知障（云云）本疏釋云。以有爲無爲所知境。以眞如爲無顛倒性故。上宮疏。攝相歸性云眞諦境。於理無違。所知之障所障受稱依士釋也。煩惱障者。秋篠云。梵云纈灑鑠。此云煩惱。三十疏一本云。煩是擾義。惱是亂義。擾亂有情身心令縛（發業潤生）恒處生死（苦海）能障涅槃名煩惱障。體是縛法。煩惱即障。當體立名。大涅槃者。秋篠云。問。大涅槃者。四涅槃中是何涅槃耶。若無住者斷所知得。何故文云由煩惱障閡大涅槃耶。若有餘無餘彼滅非大。如何今云閡大涅槃耶。解云。如來所證四種涅槃者名爲大。設雖住二滅中。智·非常運無息故通名大。故論九曰。由轉煩惱得大涅槃。轉所知障證無上覺。問。以何得知四皆名大。解云。疏第一釋云。又二乘等。雖得二滅住此二中。非爲不住。解脫非眞。以是假故（云云）由覆閡義等者。結覆（所知）閡（煩惱）二義二障名障。
　　【章】斷者不續（至）名之爲斷抄曰。此下第三釋斷名。此文有四。初以不續義名斷。二以除害義名斷。三以不生義名斷。四結三義具名斷障。初中文亦有四。初總釋斷言。二以種子不續義釋。三以現行不續義釋。四種現合釋。今即初二也。斷者不續義者。初總釋斷言由無漏道等者。二以種子不續義釋斷言。秋篠有釋。由無漏道者。由言有第五囀第三囀義。無漏道者無漏智。謂緣眞如智起明來暗去。令斷種不續。無漏智遍轉斷種不續處。又以無漏智爲能作具。有斷種不續義。是第三轉具聲。次由有漏之由言亦爾斷其種子者。斷二障種子。煩惱障種者。根本惑隨惑心相染依他種子。無始時來熏習氣。所知障種者。一切法染依他種子。是亦無始時來熏習氣分。今云斷不續者。無漏智明來。二障染依他生起闇法緣起道理息亡。則再不續。此所斷名斷也。
　　【章】及由有漏（至）亦名爲斷抄曰。三以現行不續釋斷言。由有漏等者。此由言含二意。一者由有漏道力。伏分別俱生現行。二者由無漏道力。伏俱生現行。今合作言。伏其現行者。伏二障現行。亦名爲斷者。亦種不續。此爲斷之斷言。伏名斷。此亦所伏名斷。
　　【章】此釋即以（至）是持業釋抄曰。四種現合釋不續義。即以所斷等者。所斷種現不續名斷故。障即是斷等者。所斷二障種現不續。即斷障（種現）體持所斷不續業用。持業得名。
　　【章】又釋斷者是除害義抄曰。釋斷名有四中。第二以除害義名斷。此亦四文。初總釋義。二明斷除。三明伏除。四合釋伏斷結成。今即初也。除害義者。今問。除與害二義有何差別耶。答。秋篠云。有說。除是拔除義。害即拆害義。必取苗中稗。拔根喩種。拆莖喩現。由是除（種）害（現）二義爲別。秋篠評是云不然。二義互通故。論第十說損力益能轉云。損本識中染種勢力。益本識內淨種功能言損害也。既云損害種子。明知。二義互通（云云）基辨詳云。秋篠所評不穩。謂檢諸論。既云斷障云伏害（應知除種。害現）縱云斷害有害言故。此斷是伏。故害言必是伏現義也。除言若云斷除則斷種義。若云伏除則伏現義。今此章既云除種。又云害現。故知。除言斷除義也。害是害現義也。秋篠雖以損害種子爲例未可也。既云損染種勢用。故知。是亦非斷捨種。而但損害種用。損用有二。一伏現用。二伏種用。伏現行時。必損種子用故。對法·瑜伽說種現成不成。本疏（二本）以體與用成不成釋。由是可知焉已。
　　【章】由無漏道除二障種抄曰。二明斷除。由言二義准前應知。除謂斷除。斷捨種體。
　　【章】及由有漏（至）名之爲斷抄曰。三明伏除。謂由有漏道力。伏害分別二障現行令不生起。名之爲斷。又由無漏道力。伏害俱生二障現行令不生起。名之爲斷。能伏有有無漏道別。所伏亦有分別與俱生別。
　　【章】此釋即以（至）依主釋也鈔曰。合釋伏斷結成。謂此以除害義名斷之釋。以有漏無漏道力能伏害。現能斷除種義。總以能斷爲斷（此斷言由此合釋。含伏現斷種二義）障之斷等者。示依主得名。障謂所斷之言。彰能與所別依。斷謂能斷。依所斷障之能斷道。依主得名名斷障也。
　　【章】又釋斷者（至）亦依主釋抄曰。三以不生義名斷斷者體性等者。今謂以斷體釋斷言也。此第三義意者。斷謂滅也。今云斷障之斷即滅諦也。滅諦斷之體性故。何者不證滅諦。則不得煩惱不生故。今此義以斷之體性滅諦釋斷之言也。能令障法等者。障法謂煩惱所知之二障法也。不生者。永離二障之義也。能令二字。謂證滅諦時。必有此永離不生之義云能令也。此文意。謂斷之體性即滅諦。能令煩惱所知二障法不生爲斷。對法論八（十五丁左）說。問。何故此滅復名無生耶。答。離相續生故。苦諦相者。續生已後自身衆分漸次圓滿。爲翻彼相。此滅名不生。永離未來相續生故（云云）又同論說。問。何故名滅。答。當來彼果苦不生故（不生即滅）能成未來苦不生法故名爲滅（云云）今云。此對法說。約所依身釋滅所依身依煩惱起。煩惱從我執生。我執自法執起。今此章約障法談不生由本釋。對法論約所依由未論。至實義全無相違不生義是斷義者。秋篠釋是。云以斷依釋斷義。道理雖通。今章以斷體釋斷言故爲不穩也。性即眞理等者下。釋斷者體性之言。此是對法論八（十二丁左）說滅諦相文意也。彼論文曰。滅諦相者謂眞如。聖道煩惱不生。若滅依（煩惱所知）若能滅（智）若滅性（眞如）是滅諦相（云云）又法華玄賛七四諦章曰。依詮顯實。眞如亦是滅諦所攝。故對法論中說。滅性正是滅諦所攝。廢詮談旨即非滅諦（云云）性即眞理者。斷之體性是即滅諦滅諦者謂眞如。故云斷性即眞理。此義難解。故翻復云理是斷性。若具言。則應言斷之性是滅諦。滅諦是眞如理。眞如理是滅諦。斷不生之性。謂此眞理言。非廢詮境。由四諦章。依詮顯旨邊。可謂斷之性是眞如理性。若約絕言邊非斷。非不斷故道是斷用等者。彰唯絕言眞如邊。非今所言斷性。如何則今以眞如理爲滅諦名云斷性。有無漏道之智顯能斷用。緣斷性眞如理時始能令障法不生。是名爲斷。故對法八云。滅諦相者。謂眞如聖道煩惱不生（云云）秋篠云如逆次第配前三釋。三釋混合不分故爲不穩。故對法第九等者。對法第九卷無此文。第八卷有如是文。然文少異。解三轉依等者。秋篠引此第八文釋云。眞如是滅依（是爲心轉依）聖道是能滅（是爲道轉依）煩惱不生是滅性（是爲麁轉依）（已上秋篠書）今云。章主引對法意非如秋篠。云若所滅者。即所斷二障法（是麁重轉依）若能滅者。即能斷用。即有漏無漏道（是道轉依）若滅性者。能令不生滅諦也。即聖道緣眞理時。所顯不生之滅也（是爲心轉依）是章主解三轉依引對法意。秋篠所釋不穩。眞理名斷等者。結釋第第三義。不生之滅所顯眞理。名斷名滅諦也。障法不生之滅名斷故。斷障之名是依主釋。亦言亦前依主。
　　【章】三義具足（至）斷障名也抄曰。四結以三義釋名。
　　【章】第二出體者抄曰。當章十門之中。自下第二門大分爲三。初標牒。二出所斷體性。三出能斷體性。今即初也。
　　【章】所斷障以（至）而爲體性抄曰。二出所斷體性。此中有六。初總出所斷體。二擧對法。出業及是所斷義。三擧經論證。成煩惱障及業果是所斷義。四擧證成所知障所發業果亦所斷。五擧業果攝二障之證。通難結俱是所斷。六以三斷三捨相攝。今即初也。二障者。若根本則人我執。若枝末則煩惱障。又若根本則法我執。若枝末則所知障。本論九曰。煩惱障者。以人我執爲上首。所有百二十八根本煩惱。及二十二隨煩惱爲體。若所知障。以法我執爲上首。所有百二十八根本煩惱爲體。二障頭數何故齊等。煩惱依於所知障立能依所依故數等也（云云）。現行種子習氣者。無堪任性云習氣。此三於二障各各有如常途釋。此業果者。此謂二障也。二障所有業果。云此業果也。
　　【章】故對法云（至）見道所斷。抄曰。二擧對法成業及果亦是所斷障義。故對法者。論第四（七十右）文也。謂一切分別者。邪師邪教邪分別云一切。分別者簡俱生。染汚見疑者。簡淨見疑。淨見者無漏正見。如見道。又淨疑者。涅槃經說。若於佛性有無能起疑者。摧破無量煩惱如須彌山（云云）又法華序品。彌勒疑放光現瑞等。今簡是云染汚。見疑者。邪見見取戒取全分。身邊二見一分分別起者。此約現行。見疑是迷理惑。問。何故但云見疑不云餘惑耶。答。秋篠釋此問。云以准見道障無我理二義。今云。此釋汎漫難了。謂分別起惑以惡見不信爲首。惡見故分別惑起不信疑故信等善心不生不善心生招惡果故。但擧見疑不云餘惑也。及見處疑處者周記云處者因義見疑種子。如十力中處非處是所以道理之義。所以即因也（云云）秋篠由此釋增加云。見疑相應俱有因處·幷種子因處處者所依義因爲所依果方得起故名爲處。相應俱有因。即是邊行·別境·幷心王。非餘心所（云云）（非餘心所者。但見疑起時。相應起心所故。雖染汚心所。非染汚心所全分。非善心所自可知也）今云。秋篠以相應俱有因及彼種子釋。由雜集論四所明師子覺之釋義。復釋處字爲所依處。甚爲充當。周記所釋。由四眞釋。甚有道理。乃至及由見等者。由見等者。由分別起見疑等所發。所發身語業者。秋篠云。所發身語業者。即通三行謂福·非福·及不動行（云云）今云。此釋未盡。此文但明見所斷故。此業招三惡趣果。總業別業等。若爾非福業全分。福業一分（不生斷者）不動業一分（無想果報不生斷者）非福總業。福別業也次云。一切惡趣相果相對業故。秋篠所釋汎漫難了。幷一切惡趣等者。一切非福總別二業感之總報別報果。俱見斷故。今云一切惡趣。人天別報非福業感。亦同見斷攝此一切之言也。等言等取無想天半擇迦二形北欝單越等。唯識本疏（八末五十三丁）云。對法第四。瑜伽六十六等。說諸惡趣異熟趣體第八識等唯見所斷。及無想定等亦唯見所斷（云云）彼入善無記門。即修道攝。入依亡門。即唯見斷。彼等唯是分別煩惱皆斷。捨外道等所依身故。彼無想定等故亦不起（云云）問。此云見道斷。此斷言有三種。一自性斷。謂染汚法。二離縛斷。謂能斷緣雜彼煩惱。善無記法修道所斷。方究竟盡。三不生斷。謂斷彼依令永不起。如是三種斷中何斷耶。答非福業中三途總別業自性斷。人天別報業中一分非福。亦自性斷。其餘三惡趣。別報福業感不生斷。此有二種。一謂因亡果隨喪。謂三惡趣果名見道斷。由因惑業無故果永不生故。二果盡因隨斷。謂三惡趣別報善業亦見道斷所依果無因隨亡故。無想天等引發煩惱。見位因亡果隨見斷。半擇迦等多由分別煩惱正發故。入見時因亡果滅也。如本疏（八末）蘊處界者。果報故云蘊處界即三惡趣等者下。結成業果所斷。總別二報果云三惡趣。自性斷不生斷云見道所斷也。
　　【章】解深密經（至）初地所斷抄曰。三擧經論證。成煩惱障及業果所斷義。此中有四。此即初擧經。經第四卷地波羅蜜品說惡趣雜染愚者。惡趣言攝業果。雜染言攝人天起分別起別報業果。愚者經中云愚癡。瑜伽論中但云愚。三十論疏十末（三十九丁）曰。諸業果等雖體非愚。業是愚所起。果是愚所感。愚之品類亦名爲愚。（云云）
　　【章】成唯識論（至）諸業果等抄曰。二擧論釋經。三十論疏（十本五十九丁）釋論引此經云。諸業果等者。如次前等字。等取人天善趣中分別所起別報業及果等。直言惡趣不攝盡故。經中既言惡趣雜染。雜染之言。通善趣分別雜染故。前說無記。
　　【章】無餘涅槃既是擇滅抄曰。三擧業果爲所斷證。周記釋此意曰。身智等亡名無餘。無餘既名擇滅。明知。俱生惑助發業果是擇滅。由是知。分別所起業果亦是所斷也（云云）又秋篠釋曰。此即述理。證俱生惑所起業果亦是所斷。非謂證上初地所斷（云云）今云。二家釋中周記爲好秋篠未盡。謂此無餘涅槃文。擧俱生惑助發所起業果所斷。以理明分別惑起業果亦是所斷。故秋篠云述理證俱生惑所起業果亦是所斷不盡之釋。周記爲正。
　　【章】故煩惱障（至）皆是所斷抄曰。四結成煩惱障等所斷義。此煩惱障正擧分別起。兼明俱生煩惱障也。俱生惑助發惡趣果故。次所知障正擧俱生。兼明分別起故。影略互顯自可知。問。正發助發差別如何。答。本疏八末云。正發行者唯見所斷謂麁猛故。助者不定（見修二斷不決定也）謂助發人天總報之業。亦通修道斷俱生惑。助發惡趣總報之行。多唯見斷。發別報等少亦通修（云云）。
　　【章】解深密經（至）種業趣愚抄曰。出所斷體性有六中。四擧證成所知障所發業果亦所斷。此有三文。初擧經證二種愚者。一微細誤犯愚。二種種業趣愚。今文不擧初愚。不云業趣故。此業趣言。毀責名趣。實此愚所知障。種種業趣愚者。成唯識九釋言。謂所知障中俱生一分。及彼所起誤犯三業（云云）本疏釋云。此業能障第二地淨尸羅故。名趣毀責爲名。如人惡趣。不可言能取趣名趣。不取惡趣故（云云）又云。誤犯三業名愚者。愚之品類。諸業果等。雖體非愚。業是愚所起。果是愚所感。愚之品故。亦名爲愚。後諸地言愚准此解。如第二地業趣愚。非體是愚故。（云云）
　　【章】唯識解云（至）誤犯三業抄曰。二擧釋義證。
　　【章】故所知障（至）亦皆所斷抄曰。三結成正擧俱生所知。兼明分別所知。
　　【章】佛地論中（至）俱是所斷抄曰。出所斷體性六文之中。五擧業果攝二障之證通難。結俱是所斷。難云。本疏十本（六丁四左）有此難問。何故前二種生死中云所知障不能發業。何故此中云俱生一分所發三業是業趣愚邪。答。若發業招生死。所知障即不能非縛法故。前二生死由此說不發。若障智三業。不招惡果此亦能發（障智業）此文所明（所知發業果）但是等流增上業果。佛地論中等者。論第七說。若所發業（障正智所知障所發有分別無漏善業）所得果皆所知障體（云云）此是有分別無漏善業名所發業。變易生死名細相果。如是業果皆是所知障攝故知二障等者。正結成。二障執者周記云。通我法二執（云云）二言屬障·執二也。業之與果。有煩惱業所招之果也。
　　【章】然此所斷（至）皆離縛斷抄曰。所斷體性六文之中。第六以三斷二捨相攝。此中二文。初以三斷攝相。二以二捨相攝。此即初也三斷者。一者自性斷。二者離縛斷。三不生斷成唯識八（二十丁）說。又染汚法自性應斷對治起時彼永斷故（闇法種與無漏法相乖返）又一切有漏不染汚法（善及無覆記即通五蘊）非性應斷不違道（無漏）故然有二義說不染汚法爲斷。一離縛故。謂斷緣彼雜彼煩惱。二不生斷。謂斷彼依（惡趣第八識等云依）令永不起。此中今擧初二斷（斷彼依者。因依無故果必不起。果依無故因亦不生）體是染者等。法體自性名體。無漏道起時。明來暗去。自性斷無云自性應斷。非染業果等者。異熟無記等業所生果。離緣彼雜彼煩惱名斷非染業果。實離縛云斷也。
　　【章】唯識由此（至）名所棄捨抄曰。二以二捨相攝。成唯識第十（十丁左）說。所轉捨有二。一所斷捨。謂二障種眞無間道現在前時。障（不悟執無妄情）治（無漏悟本來無智）相違（明來暗去）彼便（二障種依他法）斷滅。永不成就（二障種生緣不成就）說之爲捨。二所棄捨。謂餘有漏（有漏善·三無記法·異熟生少分）劣無漏種（十地中所生無漏法現行。及此種類中下品種子）金剛喩定現在前時。引極圓（明分）純淨本識（大圓鏡智相應第八識）非彼（有漏劣無漏）依故。皆永棄捨。彼種捨已。現有漏法及劣無漏畢竟不生。既永不生亦說爲捨。由此名捨生死劣法（云云）由此者。由此上說二斷意說二捨也非染有漏者。上說餘有漏也。
　　【章】能斷障體以三智爲體抄曰。當門三段中。第三出能體性。此中四文。初總出體。二擧成唯識。明能轉道有二。三義故（云云）又西明解云。有漏伏道有二。一學六行觀。伏下界地修惑令不現起。二學二空觀。通伏二障令不現起（云云）今云。此西明解尤殊勝。初約二乘。次約菩薩。初但當加行伏。後通加行勢力二伏。有漏聞思修熏習。學二空智加行伏。熏已本熏種子增長勢力伏。今文意言。伏義非要六行。以有漏無漏二空智亦伏。此通加行勢力二伏。六行但加行伏。無勢力伏義。若趣德果等者。此下文。周記·秋篠所釋意別。初周記云。謂初果後超越趣求無學。可得六行以爲加行而伏諸色惑。所以然者。漸斷三界○俱生煩惱。得有欣上厭下之義。若取初果不趣無學。不得六行而伏於惑。所以然者。見道斷三界見惑唯有頂地。無上可欣故。非以六行爲加行伏惑理。是故修得有六行。即是四道之中加行所攝。見道已前。不以六行爲加行智。無欣厭。故據實修道趣中二果。亦得六行爲加行智。但言無學約極果說（乃至廣釋具如彼）今詳云。由周記意。六行之加行智。但在修道爲非見道已前。又秋篠云。若趣聖道方便六行。是加行智行相差別。非別六行故加智攝。此即約得聖果故。云若趣極果等。若異生不趣聖道。欣上厭下起六行智。能伏惑等。是六行智非加行智。唯定非散故。唯修惠非聞思慧（云云）今云。秋篠意。趣聖道云趣極果。是故爲起無漏智。修六行伏惑爲加行智。非爲起無漏智。但修六行伏惑。不名加行智。此由大乘菩薩趣初地見道爲主兼通小乘釋。二家釋中。秋篠釋善合章主意。故趣極果者。以六行智趣無漏智果也若不趣極果者。此下明非趣無漏智果。修六行伏惑非加行智。修慧者。慧謂觀。欣上厭下六行觀。
　　【章】二能斷道（至）二障隨眠抄曰。此下三明能斷道。此中有三。初總釋。二簡非能斷者。三示正能斷者。今即初也。
　　【章】此道定非（至）未成辨故抄曰。二簡非能斷者此道者。此能斷道定非等者。意言。此能斷道。決定簡非是有漏三道及三智中加行智。彰但無漏根本後得智有漏智曾習等者。以二所由明簡非有漏由。曾習故者。明有漏智非能斷由。謂能斷用。在未曾得今得處。有漏智曾得故。無能斷用。縱地上起有漏。以虛妄熏力起故。相執所引故非能斷用。未泯相故者。有漏智未泯隔執相故。無能斷用。彰相執所引非能斷用。加行智等下。明加行智非能斷道由。意言。加行智但趣求證所證眞如來。未成辨能證智。不能斷惑也。
　　【章】無漏智中（至）非後得智抄曰。此下三示正能斷者。此中有五。初標二義出第一說。二出第二說。三結判二說。四章主通難。疏第一解。五重通難。疏第二解。今即初也。略有二說者。標牒有二義。有義根本智等者。出第一說。論云根本無分別智。簡後得無分別智證空理等者。意言。根本無分別智。親證二空所顯眞理。如與智冥合。平等平等無境相（影像相）故。明來暗去。能斷二障隨眠。後得有無分別。共非能斷道（云云）非後得智者。疏云。後得不然。設作無相觀。相分境相仍有故不能斷。唯無分別智有此斷能。諸經論中。無說後得能斷隨眠（云云）由此云非後得智。
　　【章】有義後得（至）如彼成立抄曰。示正能斷有五中。第二出第二說。論云得後得無分別。今略作文。論意後得有二。一無分別智。二有分別智。今但論後得無分別智。雖不證等者。謂後得有相觀故。不能親證二空所顯眞理故。無力能斷見修二斷迷理隨眠。雖然於安立（四諦十六行相）非安立（三心相見道）相。明了現前無倒證故。亦能永斷迷事隨眠。本疏釋此意云。迷理隨眠。行相深遠。要證彼四諦眞如理。方能斷之。迷事隨眠。行相淺近。雖實有相觀。亦能斷之（云云）廣引瑜伽等者。本論十曰。瑜伽五十五（十七左）說。修道位中。有出世斷道（根本智無分別）世出世斷道（後得智有分別智云世。同無分別智云出世）無純世間道（有漏）能永害隨眠。是習習故。相執引故（云云）瑜伽五十五（十七丁）廣說如彼成立者。本論第十。由瑜伽說成立此義。如次上引。
　　【章】由此理趣（至）通二智斷抄曰。五文中三。結判二說。此是成唯識中。護法論主結判文也。由此等者。由上二說理趣也一切見惑者。由疏意云。諸見所斷惑。雖有迷事忿等十法。見斷頓斷故。迷事之隨眠。隨理觀一品斷（云云）今云。如是見惑。迷理事俱。唯根本無分別智斷故。今此云一切見惑也及修道斷等者。俱生無明·身邊二見·及此俱根本·及隨惑。此云修斷迷理隨眠。是唯以根本無分別智親證理斷也餘修所斷等者。意言。除修斷迷理惑。餘修斷迷事惑。通以根後二智斷也。本疏釋此文云。餘有貪·恚·慢·無明·及此俱隨惑迷事者。後得智亦能斷。行相淺近故。（云云）
　　【章】此在二乘（至）一時斷故抄曰。五文之中。四章主意通難。難云。如何云以修斷迷事惑通根後二智斷。菩薩因行十地中。不斷煩惱迷事惑故。是疑難也。通此難。三十本疏有二解此是第一解通。此意言。以根後二智。斷修迷事惑。在二乘斷惑而說故。云此在二乘菩薩因中下。明非菩薩位由。因行十地間云因中也。十地間地地但斷障地所知障。不斷俱生煩惱迷事惑故。金剛心中。與俱生所知障同時。斷俱生煩惱障故云一時斷也。
　　【章】又所知障（至）後解爲勝抄曰。五文中。五由護法正義通難。是三十本疏中第二解通難即護法菩薩正義通也。本疏十末（二十八）云。又解。用後得智斷。菩薩亦能。十地斷所知障中。有執非執（今云。此中執者。謂法執爲本。起所知障堅執。是迷理者。根本智斷。又非執者。謂法執爲本。所知障起不堅執者。是迷事者。以後得智亦斷）非執者亦名迷事故亦許斷。以障智故。雖未斷本堅執之者。何妨先斷。如煩惱障俱生者。以我見爲首故。先斷時未能斷本。先迷事者亦可斷故。斷所知障類亦應爾。此等分別（分別執與非執）妙絕古今（歎護法正義也）於諸論師。實未聞也（云云）以此所釋應解今文亦有迷事者。亦所知障中迷理者。所知障中。非執障智名迷事者後解爲勝者。立後得智斷爲勝。
　　【章】故能斷障（至）亦能制伏抄曰。明能斷體四文中。第三以三門分別故能斷障二句。第一門三智分別三智者。加行·根本·後得三智。是爲能斷唯修非聞思一句。第二門三慧分別通有漏無漏等者。第三門漏無漏分別。此說定中等者。此之言。前門此門所明。指通有無漏唯修者。此定中者。有無漏定中。彰散聞思無能伏道。四道伏諸煩惱者。加行·無間·解脫·勝進爲四道。此有大小乘別。廣如唯識了義燈七末（八丁）九門分別不爾聞思等者。意言。苦不爾云不定中伏。則散地聞思慧亦能伏道。尤違道理。秋篠釋此文云。如欲界中麁攝歛心。伏煩惱等。此在聞思不修慧位故。云不爾聞思亦能制伏。（云云）
　　【章】三能斷性（至）應無解脫抄曰。明能斷體中。四總結能斷體。三謂加·根·後三智。此三爲能斷道即以二空等二句。約勝義明能斷體性。若不證二空所顯眞如。則無能斷義故。至實義論。則以所證眞如爲能斷性。若隨其假下。約依詮俗明能斷體。其之言。指斷二障得滅。假謂依詮。假施設爲詮故。若隨言詮。談斷二障得滅二空。則由擇力所得之滅爲能斷體三乘同得等者。三乘人隨其應（二乘人空無漏擇滅。菩薩二空無漏擇滅）雖有其異。名爲擇滅同一若不爾者二句。意言。若不爾無三乘隨應得擇滅。則應無三乘所得解脫也云。
　　【章】第三依識分別於中有三鈔曰。自下當章第三依識分別門。何云依識。謂識者心王。依謂能斷道所斷障。以識心王爲依。今分別其義故云依識分別。謂能斷道體是慧數。所斷障體染汚心所。契經說心王心所如日與光。若無日輪何光之有。故能斷所斷。必依識心王而談其識有大小別。今分是等故云依識分別也。此第三門大分爲四。初標牒分科。二所斷障業果依識分別。三能斷道依識分別。四能斷性依識分別。今即初也。
　　【章】一所斷在何識抄曰。此下二所斷障業果依識分別。此中四文。初寄問起。二就所斷障辨依識。三就障所發業辨依識。四就所生果辨依識。今即初也。
　　【章】薩婆多等（至）識無染故抄曰。下二就所斷障辨依識。此中有二。初明小乘所斷依識。二明大乘所斷依識。今即初也。薩婆多等下。擧說有部所立。宗輪曰。五識有染無離染者。但取自相。唯無分別（云云）意識是染汚故。通所斷自可知。犢子部下。擧犢子部所立。宗輪論說五識無染。亦非離染。疏云。五識無染者。但有無記。都無善惡。無分別故。有分別者有善惡故（云云）。
　　【章】大乘所斷（至）執即差別。抄曰。此下二明大乘所斷依識。此有二文。初安慧義。後護法義。今即初也安慧所知等者。此師立第七識無所知障。但煩惱障相應。以說彼四惑相應文爲證。除第八等者。第八識異熟故。不貪等俱。除是在餘。執即差別者。秋篠云。此有二說。一云。執障無寬狹。而與護法其義差別。故云執即差別。二云。執之所在與障所在。其義差別。第七識中。唯有人執。五八二識。唯有法執。第六意識二執俱有。知是差別故。云執即差別（云云）今云。第二說意。恐可言安慧師義已。
　　【章】護法論師（至）執即差別抄曰。此大乘二文中。後護法論師義二障即通等者。問。護法論師。云五八二識同無二執。何故五識有障第八無障耶。答。秋篠云。五識力方由第六引。方得有障。第八不爾故無二障。三惠章云。五識雖無分別。由第六識分別引生。有分別惑等（云云）又問。六七二識有人執故應起煩惱。五識無人執。何得起煩惱。解云。由第六人執而引生五識惑故。雖無執而有。又問。若爾由第六分別而可引生五識二執。解云。凡起執者由猛利慧。深自計度方自得起。其五識中無猛利慧。亦無計度分別故無二執（已上義鏡）今云。秋篠三重問答滅妙哉。得護法正義深意也。執即差別者。秋篠云。此亦有二說。一云。執障有寬狹（執必是障也。有是障而非是執。謂不慧俱心心所）而與安慧其義差別。故云執即差別。二云。執之所在與障所在其義差別。第六第七二執俱有。五八二識二執俱無。故云執即差別（云云）今云。二說俱得正義意趣。上來就所斷障辨依識已已下辨業果依識。
　　【章】所發業（至）不能發業抄曰。此三就障所發業辨依識。今問。爲何說業果依識耶。答。上出體中。明所斷體。以二障執及業果爲所斷體故。今辨依識亦准上出體而釋也障所發業者。秋篠云。若煩惱障所發業者。即法有漏善惡業也。若所知障所發業者。即法無漏有分別業。此等二業。唯在前六。餘七八識是無記故。雖有思數。劣緣內故爲非業性（云云）（今云。第七識自體有覆無記。非性善惡。故非業性。第八識劣弱無記。爲非業性。秋篠總云劣緣內。學法相者應委細焉）
　　【章】果在餘七（至）非等流果抄曰。此四就所生果辨依識果在餘七識者。秋篠云。若煩惱障所得果者。分段麁果也。若所知障所得果者。變易妙果也。此等二果。除第七識在餘七識。所以爾者。其第七識。非他六識業勢所引生故（云云）（今云。此中分段麁果者。三界總別二報果也。變易妙果者。無漏定所知障爲緣所感故。性是有漏望感現業。五果之中異熟果攝。通五蘊性。此果望於無漏業。是增上果疎與力故。此變易生死名變化身。無漏定力。轉令異於本分段身清淨微妙廣大光潔。如變化故。雖諸煩惱所潤分段得非擇滅。而由願力受變易生。三無數劫。修菩薩因。無有過失。分段言三界果。變易生死不云三界。不同分段死屬此界業。無漏業助感故○何故名變易。由大悲願力故。改轉舊鄙惡身命舊分段身成今殊勝身命。轉先麁劣。異熟身命成今妙細身命。變先有齊限身。成此業此洲此界此地等齊限不定身命故。名變易生死。此以異熟記五蘊爲自性。於五果中異熟果攝。具如三十本疏八末七十丁末說）非他所生故者。示非第七識由此說異熟等下。以五果辨非第七。意言。今此前文云果在餘七識之果。於五果中何果攝耶。謂此所云果。唯說善·不善·異熟因等業勢之所引生異熟果·增上果·士用果。不說等流果第七識有等流果義故。今除等流·離繫二果取餘異熟業種勢力生異熟果。此有業種與力不障生異熟果增上果。亦有業種能作者用生異熟士用果三。云果在餘非第七也（上來明所斷障依識已○士用業勢生者等。今云。善惡業種有能作者作用故。業種勢力引當來可愛不可愛果起故。云士用因所生士用果也。）
　　【章】二若能斷（至）智慧正斷抄曰。當門分四。其中第三能斷道依識分別。此有三。初標牒。二明小乘四說。三明大乘所立。今即初二也二若能斷道者。初標牒。薩婆多等下。二小乘四說。一薩婆多說。二大衆部等說。三犢子部說。四成實論師說。此云四說唯第六識者。示薩婆多所立雜心云等者。擧所立證。論第三（十九丁）之說。義鏡秋篠云。今此宗意說。凡聖所斷用意識俱生智慧斷諸結使。此通世俗及無漏慧。不用五識。以其五識唯一念故。不相續故。婆沙·俱舍等亦因是（云云）雜心所云離欲者。即能斷道也大衆等四部下。示大衆部·一說·說出世·雞胤四部及化地部說說五識身等二句。立六識能斷中。第六識有染有分別易了知故無釋。說五識身二句。五識能斷難了。引宗輪論爲證。宗輪疏釋此論文云。此有二說。一說爲加行引生聖道。如見道時聖道便起故。名（五識）離染非能斷染。二說既許五識體通無漏。說能離染。其理無疑（云云）又釋前義云。即見佛識能斷煩惱故。然修道中起此五識。加行定中無五識故（云云）又秋篠引此宗輪疏文云。今此文中亦擧後說（云云）今云。秋篠釋疏文不爾。由前說當釋。後說就佛果明故。非此所用。犢子部說等下。明犢子部所立。說能斷道唯第六識立善性起有分別故說五識身等者。五識身無記性無分別故。無染無離染。如宗輪疏釋。成實論師等者。示成實論師能斷依識說非六識者。意言。說六識非能斷道。是成實師所立。識是無記者。此師意。非通三性不爲能斷周記釋此師能斷依識云。此即許有心所宗。初念名識。第二名受。第三名想。第四名行。但此一心義分有四。行是造作故。通三性名爲斷道（云云）但依第四等者。四心中第四。成實論說意識四心。四心者。一識·二受·三想·四行。此中初三無記。第四行心通於三性。此師意顯。凡夫世俗不得斷惑。聖人聖慧方能斷煩惱。能斷智慧非六識俱。以彼論師說識無記故。但依第四末後行心智慧正斷（是成實論意。基辨私案）。
　　【章】大乘唯在（至）故說非也抄曰。三明大乘所立唯在第六等者。彰大乘立能斷識唯在第六非在餘識退及離欲等下。擧能斷唯在第六證。退者離欲退。凡夫伏惑必有退故。瑜伽一說。云何離欲退。謂性煖根故。新修善品者。數數思惟彼形狀相故。受行順退法故。煩惱所障故。惡友所攝故。從離欲退（云云）及離欲者。離欲有伏與斷別。伏有退。聖人斷種。一向不退。瑜伽一說。云何離欲。謂隨順離欲根成熟故。從他獲得隨順教論故。遠離彼障故。方便正修無倒思惟故。方能離欲（云云）爲第六不共業等者。擧唯在第六之證。瑜伽第一（十丁）說文。諸意識望餘識身有勝作業。謂分別所緣審慮所緣。若醉若狂。若夢若覺。若悶若醒。若能發起身語業。若能離欲。若離欲退。若斷善根。若續善根。若死若生等○既云不共業。彰此勝業唯在第六餘識所無。次云餘識不能。章主文。簡餘識非斷道。平等智起下。通伏疑文。伏疑云。何故第七識非能斷。第七爲第六不共根。能與力故。今通云。見道平等初起。由第六妙觀所引生故。說第七非斷道。
　　【章】三若能斷（至）非依他識抄曰。當門四段第四。能斷性依識分別。此有二。一眞識·二淨識。初是無爲。後是有爲。今取眞性圓成識爲能斷性故。非依他識。如上已辨。上來第三門竟。
　　【章】第四依道（至）道勝進道抄曰。自下當章第四門。此門論辨四道中何道能斷道耶也。此中有八段文。初標門擧四道名。二擧四道名義。三明有無漏有四道。論四道中能斷道。四會相違寄難成。五重會釋二論意。六明菩薩乘四道。七三乘四道能斷對辨。八以三慧。辨菩薩乘有無漏四道。今即初也。廣說四道。瑜伽（六十九）顯揚對法（八·九）唯識（九·十）明四道在處。諸師同說。資糧位等五位之中。唯修道位具起四道。若見道中起。諸師所說不同。或由瑜伽論。說見道是速進道故。云見道不具四道。或相傳言。但無加行。有餘三道也。
　　【章】加行者加（至）修餘勝道抄曰。二釋四道名義。文自可解。此中加用欣求四字。加行道之爲要無欣求意。不能名加行道。無隔能斷。無間道之爲主。證無爲爲解脫道之要。修餘勝道爲勝進道之要。若闕此要。雖無漏智不名四道。
　　【章】此四皆通（至）道能斷惑抄曰。三明有無漏有四道。論四道中能斷道。此中有四。初問起。二約二乘明無漏斷道。三結成四道中能斷道。四明有漏斷道。今即初問起也何道能斷惑者。此有無漏四道中。以何道爲能斷耶。是問起之意也。
　　【章】成唯識論（至）或別或總抄曰。自下二約二乘明無漏斷道。此中有二。初擧論文。二章主文。辨斷非斷。今即初也。漸斷障時等者。意言。二乘根鈍。漸漸斷一一障品時。必九品各別起無間·解脫。是難斷故。無間斷一品。次起其解脫道。加行勝進等者。意言。由有九品漸漸能斷者故。說加行·勝進二道。異餘二道各別起相。若一觀中隨斷多品。總一加行後一勝進。今云或別或總。若修道中。各別起無間·解脫。九品云或別。此非見道。一加行一勝進云或總難故。九品別能斷云或別易故。一加行一勝進云或總也。
　　【章】此文意說（至）麁重性故抄曰。此二章主文。辨斷非斷加行趣斷等三句。彰修道中非斷。無間解脫等下。明鈍根二乘無間解脫各別起。起此不能等者。意言。二乘者若鈍根。起此無間解脫二道。不能以其起中一道。即爲次加行勝進二道或三道行相。各別毎品起無間解脫。即爲三道等者。秋篠云。言二道者。有本云二道。有本云三道。幷無違也。若作三道。則約斷第二品無間道說。起此第二品無間道時。不能望初品爲解脫。望第二品爲無間。望第三品爲加行。若作二道者。如起無間道斷一品已。即起第二念解脫。此第二念解脫。不能望第二品爲無間道。其第二品。要別起無間解脫。以根鈍故。乃至九品亦爾。次第超越亦爾（云云）第九卷云下。擧四道中無間解脫。爲能斷道證。此以大乘答小乘難文。成小乘無間解脫別立。成唯識第九（二十八丁）之文。若由論意解則此通難。小乘難云。我無間道猶有惑得。可起解脫道與得相違。今汝無間道。已無惑種。何用復起解脫道爲用之何用。論文答此難有二意。斷惑證滅等三句。論中初答小乘難大乘文也。意言。雖無間道已無惑種。證彼無爲有此用別起解脫道也。期心別故者。前加行時前斷惑次證滅。期心別故。今正斷時。前斷後證。解脫道中等三句。論中答小乘難大乘後文也。意言。無間道斷惑種。解脫道捨二障品無堪任性。爲此用別。起解脫道。
　　【章】故無間解（至）二種道也抄曰。論四道中能斷道。第三正結成四道中能斷道。無間斷隨眠等四句。明二念立二能斷道由。
　　【章】若有漏六（至）解脫不別抄曰。同第四明有漏斷道若有漏六行等者。二乘前三果人作六行觀。是唯無漏。聖者由六行觀力。斷下染生上地。今文明有漏六行爲四道。初果已前觀。若麁障三隨一等者。婆沙評家說。今爲大乘義。如文可知。加行勝進等者。秋篠云。別起九道名之爲別。若合二三等名爲總也（云云）今云。秋篠所言一往說也。謂六行下三隨一爲無間。上三隨一爲解脫。此云別也。加行勝進。亦就別起云別也。或二或三總合。解脫無間云總也。加行勝進亦爾總也。同前者。同無間·解脫總別。云加行·勝進總別。云同前總別也。二乘無漏道下。以無漏二道。例立有漏無間解脫別念起理。此上。
　　【章】然對法論（至）不相違也抄曰。當門八段文中。第四會相違。寄難成。擧違文難。對法論第九（十二丁）之文也。彼全文云勝進道者謂爲斷餘品。所有加行·無間·解脫道名勝進道。望此品則名勝進道（云云）今云。今文後品上。加爲斷二字可解何故唯識等二句。正難唯識依別下。正會成。會意言。依此品加行外。更別起勝進說爲唯識意。唯約後品所有加行等進前道理。爲皆前品勝進。爲對法意。各據一偏語故。云理不相違也。
　　【章】若準此義（至）亦後加行抄曰。八段文中。第五重會二論意準此義者。前文所會依別修行相。又及約道理進前義今云此義。此言承上。如是之意。今准如是義重會也。別修等者。九品別別修斷行相加行勝進二道。如成唯識十（三丁）所說或總或別。可會對法論文。如何會耶。謂爲斷前品對治餘品。所有加行·無間·解脫三道。自對治前品已。進後品斷勝進。此勝進約九地中一地九品合邊。立前後品云。則一加行一勝進。是或總攝。若以此前後品。約九九八十一品別別斷邊云。則別別一品斷加行無間等三道。進斷別別後品勝進道。是以唯識所說會對法文。若道理論下。准前會對法義。會唯識文。如何會之耶。謂前一地九品合斷四道。能引後一地九品合斷四道故。前斷四道。皆後斷四道加行。亦前品合斷四道。後斷四道勝進。是約或總。又前品斷無間道。後品斷無間道之勝進。前品解脫。後品無間加行。如是九九八十一品。各各別修前後。有加行勝進理。是以唯識或別。會對法文。由是二論理自無違。二論文意互和會已。
　　【章】唯識復云（至）二乘何別抄曰。八段文中。六明菩薩乘四道。論第十文也。漸斷障等者。菩薩漸漸斷二障位。不別別起無間解脫。本疏釋云。如初品無間。至第二念。即爲解脫。初品無間。望第二品爲加行。次次准之。能斷證故者。能斷能證。即如次無間·解脫。皆容具有者。四道具有。此依菩薩等下。章主文念念行相者。一念一念。四道別修行相。皆能具足不爾道理下。立大小乘斷道有別理。
　　【章】依此所說（至）皆不說能抄曰。八段文中。七三乘四道能斷對辨。此中有二。初明二乘異生能斷。二明菩薩乘能斷。今即初也。及餘異生者。二乘種姓餘異生故。地前直往種姓。有漏無漏道等者。本疏云。有漏四道。通上二界十地心起。謂未至·中間·四禪·四無色。欲界心唯有加行·勝進。無漏四道。除有頂心皆通四道（云云）今云。有漏四道。二乘·頓悟異生所修。無漏四道。二乘·菩薩聖者所修。皆不說能者不說能斷。
　　【章】菩薩利根（至）然有差別抄曰。二明菩薩能斷。四道皆能者。菩薩念力具四道故。一一皆能。有漏四道皆能伏。無漏四道能伏能斷。伏唯障體等者。瑜伽論曰。擇滅有二。一滅惑無間。二滅果無間。業名斷者。據不生說也（云云）今云唯障體者。伏現行唯二障體上用伏。於業果不云伏也。亦言亦二障體或二皆通者。周記釋云。或二皆通者。漏通伏體及業果。無漏雙斷業果及體（云云）斷必證眞者。斷惑種。如與智冥合。明來暗去能斷故。云必證眞也菩薩伏障等者。釋上句伏不必爾由。菩薩修道。由初地證眞。伏第二地所知障。乃至第十地。如是由前地證眞伏後障也。故云證眞亦伏二乘異生等未必能爾者。二乘異生未必能證眞亦伏。如六行觀伏等。然有差別者。明二乘異生等不必爾有差別。秋篠釋此一句作兩說。初說云。此文屬上。所以爾者。二乘異生。斷伏於障各有差別。略有三類。一云。八十一品類別斷。此依漸斷。二乘者斷及異生斷。二云。隨其凡位已伏多少。入見以後。便次第斷。如倍離欲全離欲等。三云。各爲九品斷。束三界九地一切煩惱。總爲九品斷。如頓出離等。此等類別。故云然有差別（已上初說畢）後說云。此文屬下文令冠有漏四道初起之句。伏斷於惑有二師義。如下自說。今存彼意。故云然有差別（已上後說義）基辨詳云。秋篠初說。以二乘異生斷伏有三類。釋然有差別文未穩。亦後說義不當。下有漏四道已下文。非說二乘異生伏斷文故。不可用說。今謂。此四字意。二乘有證眞亦伏。亦修六行等無證眞。唯有伏理。異生一向無證果亦伏。是云然有差別也。
　　【章】有漏四道（至）遠離方斷抄曰。八段文中。八以三慧辨菩薩乘有漏無漏四道。此有二有義。今即初有義也。有漏四道二句。牒今所釋。有義三慧等下。初有義也。問。三慧俱爲加行言中。修慧即爲加行。何故次復云修慧爲近耶。答。由秋篠釋云。三慧爲加行者顯遠加行也。修慧爲近者。顯近加行也。修慧有二。一云。未有相續。即了相作意所攝修慧故。對法（論第九七丁。五行）云。由定地作意。由此文證故知。了相作意體非聞思。唯是修慧。由未相續專註故爲散善。聞思之所聞雜故。總相云三慧爲加行。二云。已相續即勝解作意所攝修慧。故對法（論第九七八行）云。從此已上超越聞思。即勝解作意名爲聞思。所雜一向唯是長時修慧。今云修慧爲近者。據此而說。此文稍幽。學者應思（已上秋篠）今云。秋篠所釋由對法論文。明三慧俱爲加行。及修慧爲近之兩義。實爲允當。然釋爲近爲遠今少不審。今由對法助解云。了相作意時。三慧俱間雜起。爲能斷果（遠離作意）爲遠加行。未修慧相續故。散善聞思隔能斷果。而此了相作意不起。次勝解遠離二作意。無起所由故。雖疎遠名爲加行方便。復由此遠加行。已至修慧相續。勝解作意思惟麁靜相故。因如是修習故。最初斷道俱行遠離作意生起。此是由修慧專注相續故。至斷果生。相續修慧。爲斷果親近加行故。云修慧爲近也。問。由對法文。初二作意中。了相多分聞思間雜。勝解生時。云數數思惟如所尋思麁靜相。何故但云修慧爲近。不云修思爲近耶。答。三慧生相。就大小乘所修各別。及界地異。諸門多端。具明如三慧章。今且就菩薩乘所修入見道位加行。答。釋來問。成唯識第九說。唯識相性。資糧位中。聽聞思惟能深信解。在加行位。能漸伏除所取能取引發眞見（云云）章主釋彼文意說。四十心位。起聞·思·慧修習唯識。四善根後方起修慧。從多增修非理實爾。又擧非理實爾證云。華嚴經中。說十住初發心住八相成道。能現神通（今云。非修定力。則不能現八相成道之相。故如十住位初由修慧入定）又云。瑜伽六十九說。毘鈔舍那菩薩（今云。住現修行菩薩名毘鉢舍那菩薩也）若定（居欲界身修上界定云若定）若生（依身生上界起他界心云若生）以無色界心。了三界法及無漏法（云云）章主釋此證文云。此非決擇分位（初地入無漏後云決擇分位。資糧位地前故云非也）不生彼故（資糧位菩薩不生無色界故）彼地無故。故資糧位起修慧行。未能觀理也。加行位中方能觀理。雖決擇分體唯修慧。位起聞思。欲思身故。於見道位。唯有修慧。內觀諦理。非散心故。彼聞·思·慧。種子得修。於修道位。七地已前。定散心間皆容得起（云云）（已上三慧章中義。此次亦有明八地上義說三慧文。今明別體三慧故略之）由此等章主釋當知。資糧位中三慧間雜生起。爲加行道。四善根位雖修慧長時續。居欲界身。聞思幷起。而住諸靜慮心修慧起故。假令少思慧起。隨修慧中。聞慧俱種子得修。以助修慧故。但云修慧爲近。不云修思爲近也。又因約界地異明三慧起者。欲界地心修。但有聞思二慧。若不定界地（今云。不定何界地心入定云不定界地）非離染地（不離欲心）設欲修時墮思中故。欲界之心行相麁故（由是欲界散心無修慧）色界地有二。謂聞修二慧。若欲思時。墮修中故。上界地心行相細故（由是可知。不住初靜慮心。無修慧起。由了相作意不生故。如前引對法論文）由此（色界無思云此。思但欲界心云云）無色亦無思慧。上地雖有慧與思俱。不由思成相非明了。諸善性者。或生得。或聞修定非思慧。復因明三慧三界所在者。聞慧通在六地。欲界四靜慮及靜慮中聞。或加初未至云在七地。思慧唯在一欲界地。修慧有漏者十七地。八根本八近分靜慮中間。若無漏者。在色界六。除上三未至。無色界中四根本地。又周記釋有義三慧至遠離方斷之文云。此師意說。聞思修三。皆於爲加行中。聞思是遠。不能伏惑。修慧是近加行故能伏惑。七作意中了相勝解二。是聞思。遠離一種。而是修慧。對法既言了相。勝解不能斷惑。遠離能斷。故知。三慧斷有別也。斷者。有漏慧伏故名斷。若約小乘。有漏道能斷也。如又燈（五末二十五丁）說（已上周記文）今詳云。此周記釋可謂麁漫。此中云聞思是遠不能伏惑。修慧是近加行故能伏惑。與如前已明秋篠由對法論文意之所釋。併讀觀察。當知周記所釋通漫。檢章主意。如三慧章中明。以界地辨云。欲界地但有二。聞思所成慧。不定界地非離染地。設欲修時。墮思中故。欲界之心。行相麁故（云云）又云。色界地有二。謂聞修所成。若欲思時墮修中故。上界地心行相細故（云云）由是資糧位中觀理。修慧由不專注。由入定地作意。見欲界中過患等故。了達麁相是了相作意。體非聞思。唯是修慧。由不專注故爲散善。聞思間雜修慧。出三慧爲加行。爲能伏遠自故。名遠加行（如上已明）故周記釋通漫。不辨別加行義名遠俱聞思不加行故。周記中復云七作意中了相勝解二是聞思。遠離一種而是修慧。引用今此有義爲證對法文。成三慧斷有別。尤爲麁釋。至次文應具辨。修大乘者。先識三慧及七作意大小乘所立別。而思惟大乘教法。當能令善根界得增長。能正悟入所求實義。能令所求事業成滿。具如辯中邊說。謂能趣入修治地故。此三妙慧。以十法行而爲助伴。十法行者。一書寫。二供養。三施他。四若他誦讀專心諦聽。五自披讀。六受待。七正爲他開演文義。八諷誦。九思惟。十修習行。章主釋云。初八法行名爲聞慧。第九法行名爲思慧。第十法行修萬萬所攝。由此三慧。於此大乘。修諸法行。獲最大果。一最勝故。二無盡故。由能攝益他諸有情。是故大乘說爲最勝。由雖證得無餘涅槃利益他事而恒不息。是故大乘說爲無盡。又云。三慧皆非生得。非闇昧故。竝加行得。加行善故。用力（功力）方生。明了解心所應得故。由此應知大乘所說。又云。聞爲三慧因。思爲二慧因。修爲一慧因。修爲三慧果。思爲二慧果。聞爲一慧果。（云云）由是聞思與修間生。爲勝修定遠因加行。自可知已故對法云等者。初有義師。擧三慧俱爲加行之證。對法是第九卷（七丁右已下取意文）加行俱道亦伏惑者。秋篠釋云。加行道亦伏惑等者。即對法論第九卷文也。然加行道亦伏惑六字。即後文也。了相勝解猶未斷惑等十二字文。是前文也。今合前以爲一文（云云）基辨今披讀對法論第九卷。如秋篠言。對法論第九（明本第九卷自七丁右初至八丁右）說七作意捨三品惑次第文曰。又由了相（由定地作意。見欲界中過患等故。了達鹿相。初定中此相無故名爲靜相。是名了相作意）作意。發希願心。爲正了知所應斷所應得爲斷故。爲得故由勝解（如是了相作意。猶爲聞思之所間雜。從此已上超越聞思。一向修相緣＊鹿靜相。以爲境界。修奢摩他毘鉢舍那。數數思惟如所尋思＊鹿靜性相。是名勝解作意）作意爲所求義發正方便。由遠離（由修習此故。最初斷道生彼俱行作意名遠離作意）作意捨上品惑（上品者麁品）由攝樂（由此能斷上品煩惱故。及能遠離彼品麁重故。此觀行者。復欣樂上斷。見上斷功德已。觸少分遠離喜樂。爲欲除去惛睡眠。時時修習淨妙作意。以悅其心。是名揚樂作意）作意捨中品惑。由觀察（如是正修行者。方便善品所資持故。令欲界繫煩惱纒垢不復現行。因此爲欲審察煩惱斷與未斷。復更作意觀察。彼生隨順淨相。是名觀察作意）作意安心於所證。遠離增上慢。由方便究竟（如是行者。數數觀察進修對治。爲令欲界一切煩惱於暫時間得離繫。故此對治道相應作意。是初靜慮最後方便故。名方便究竟作意）作意捨下品惑。由方便究竟果（從此無間證得根本最初靜慮俱行作意。是名方便究竟果作意）作意。領彼所修作意修果。如爲證入初靜慮定修七作意。如是乃至爲證入非想非非想處定。如應當知（已上對法第九卷七丁右已下八丁右所說七作意未斷與方斷之文也）復第九卷（十一丁左）說修道中方便道文云。方便道者。謂由此道能捨煩惱。所以者何由正修如是道時。能漸捨離各別上品等煩惱所生品類麁重一分漸得轉依。是名修道中方便道（云云）基辨詳云。秋篠釋意。加行道亦伏惑。對法論文在後。了相勝解二作意未斷惑等。同論文在前。今此引用以在後文置前。亦以在前之文置于後。合爲一文引之。秋篠所言。然對法第九所說方便道。能捨煩惱等文。是修道中方便道。非見道前有漏四道中加行道之說。對法第九不說見道前有漏四道中加行道故。秋篠云前後別處文合爲一文引爲證。恐不穩當。修道中方便道。通有無漏。今所擧有義。有漏四道中初起加行道。如何云以修道中方便道爲證。對法論中第九卷。不見說有漏四道伏惑文。第八卷中。雖有說資糧加行二位行相文。不說四道伏惑。故亦不當基辨詳云。此初有義爲引證對法文。應但以了相勝解等三句。加行道亦惑六字。恐文錯亂歟。當以此六字置修慧爲近之下解。若爾此六字文。爲明修慧爲近加行所由之句。而次牒故對法云。以了相勝解猶未斷惑遠離方斷之文。成資糧·加行二位修慧專注。遠離作意俱起。最初斷道生之義。以前所引對法論文義意炳然。且併讀周記。擧此初有義立聞思是遠不能伏惑。修慧是近加行故能伏惑。了相勝解二是聞思。遠離一是修慧之證云。對法論既言了相勝解不能斷惑遠離能斷（云云）由是檢察。周記擧有義爲證對法文無加行道亦伏惑文。但擧了相勝解已下文。加行能伏惑文。附有義成修慧爲近句末。不云對法既言。非爲證也。由是可知是此六字錯亂。今問。初有義爲證對法論文。了相勝解猶未斷惑。遠離方斷（云云）既云未斷及斷。何故以此文成加行道亦伏義。答。此有漏四道所論。加行道伏惑總云斷也。有漏道無證眞斷不待論也（基辨私釋了勝二作意未斷惑遠離方斷文云。了相作意。聞思間雜修勝解作意思惟尋思之修十六故未能伏惑。今云未斷。遠離作意。此雖有漏唯修慧與無漏無間爲近加行即伏盡惑。今云方斷已上有漏四道伏惑云初有義已）。
　　【章】有義初以（至）未爲正位抄曰。辨有漏四道二有義中第二有義。此義立有漏無間道伏惑加行道無伏惑義後入修時等者。文意云。後謂加行道後念。其後念入修慧時。與見道無漏無間隔故。則約隣次云無間道。此亦雖加行道所攝。後念入修慧時。能以修慧伏惑也。彰與無漏入見無間隔故。云即無間道等也對法等說等者。會初有義爲證對法論文。秋篠釋云。此師意顯。加行唯聞思慧。若入修慧即無間道。對法等說。了相勝解不斷惑者。依斷初三品猶未盡說至遠離時。三品方盡。此時得斷名據實初二能（能伏名能）纂云。詳此後說。理雖可爾。而違瑜伽以七作意配四道文。故六十二云。了相·勝解。方便道攝。遠離·究竟。無間道攝。攝樂作意四種道攝。觀察作意勝進道攝。既云方便道攝。故知。了相·勝解猶未伏惑（已上初有義師難後師）後有義師通初師難云。瑜伽三十三云了相·勝解名厭壞對治。故知伏惑（已上秋篠）今云。此釋尤妙。盡後師意又周記所釋。亦與秋篠稍同會初師引對法云。七作意伏九品惑。初三作意。伏初三品等。對法論談初二作意未能伏盡三品惑故名不斷惑。非初二作意不斷初二品惑（云云）不伏惑者。秋篠所覽本。作不斷惑者。周記如現本。周記云。有漏慧伏故名斷（云云）如斷伏令不現行亦名斷。今此文意。了相勝解二作意生。初三品中。但伏初二猶未伏盡故。示不伏盡云未斷惑。遠離伏盡初三故云方斷。是後師意。故秋篠爲好。周記亦無違害。初三品者。九品惑爲上中下三。其上三品云初三品。據貴初伏者。至遠離作意生。伏三品已如斷不理。今云方斷。據實初二作意。但應云伏。是此一句意。若爲諦觀等下。後有義詳說自所立。爲諦觀入見道等者。若爲四諦十六行相觀。欲入見道時。諦觀已前六行智。皆非伏惑。菩薩伏見惑時。不欣上厭下故。加行能伏者等者。入見道前加行。即四諦十六行觀故。是六行也。此加行智。雖有漏能伏惑。此無間能引見道無漏智斷惑故。不云加行位斷。云無間道斷。周記釋云。斷惑見道前。有漏加行能伏惑者。是彼見道無漏智無間隔。約隣次云無間道斷也有漏道中等者。彼入見道加行智位。進無漏力雖有伏惑。不作意伏故。今云無折伏。不爲正伏位也（已上）（由秋篠私注）又周記意云。見道已前遠有漏加行位。未廣折伏名爲拆伏未得。正加行位。更陶練已得爲加行（已上周記意）。
　　【章】後時亦通（至）無漏加行抄曰。明菩薩乘有無漏四道三文中。上來辨有漏四道竟。此下二明無漏四道。周記科云。此約見道後雖無害爲通漫。後時者。入見道後時之加行道時云後時也。亦通修慧加行者。亦謂亦于引無漏智有漏道最後念修慧加行。此最後念有漏修慧爲加行道。引無漏智。當念加行道無漏纔起。彼修慧加行屬無間道。即斷惑種。此當一念。不可分有無漏修慧加行故。如辨來蘆因果俱時故。今云亦通。修慧加行言具有無漏。如明與闇。闇全分是明相亦爲闇。明全分是見闇其無漏道初起之時等下。正明無漏初起後。體無漏雖少分無有漏相。得云有漏修慧爲加行道始得見道無漏今斷惑種。如闇全分成明已後。此明是闇去成明必有漏修慧等者。四善根位四尋思四如實等。修慧之得修增長。今始得見道無漏斷惑種也後時亦得無漏加行者。明入見已後至修道位。亦以有無漏智爲前加行。謂見道已上。同有漏加行趣求所證（證眞如）所引（無分別根本智斷惑）亦得無漏根後二智。趣求以上地勝進滅。爲進上地之加行道也。
　　【章】然加行智（至）如常分別抄曰。三明三智有四道四道有三智。謂如本疏釋。以三智中加行智亦無分別。此有漏道亦有加行·無間·解脫。前言有漏攝彼三道。後言加行爲簡三智中根本後得智別故（已上疏文）基辨云。有漏四道中。加行道自易了知。有漏無間·解脫二道相如之何。答。無間道。有漏修慧住定。入靜細相。起能伏惑智。至四如實觀。是爲無間。解脫道能伏惑已。猶斷惑盡。是爲解脫。勝進道。有無不定對法論九云。勝進道者。謂爲斷或伏餘品。所有加行無間解脫名勝進道。望此前品。則是勝進道（已上對法論意約道理論）雖八地上等下。通伏難。難云。若加行智必通四道。則八地已上。任運無功用無漏起。如何云有加行智耶。答。如章文如常分別者。本疏十末（二十四丁右）云。問。加行智通無漏不。答。不通。八地以上無加行智。亦無於有漏心故也。問。若爾對法論第十等如何通耶。說金剛心有二。一加行道攝。二無間道攝也。答。無違也。以無漏心。任運趣入根本智故。如前已說。名加行道。非加行智。加行智者。有趣求彼。但是前加行道。而非趣求故。加行智不通無漏。或云。復對云論。據二乘等。通說金剛心有二。非謂菩薩金剛心中有加行道故。加行智不通無漏。或說亦通無漏。八地等無者。無有漏加行智別深趣求者。八地以去。有任運趣求故。今此初說加行唯有漏。如對法說金剛心有加行道。不簡菩薩故（已上本疏十末二十四丁）。
　　【章】第五依觀分別者抄曰。當章十門之中第五門。此中發端三文。今此文三文中初標牒由十觀辨斷障。
　　【章】觀有十種（至）十八聖道抄曰。發端三文中。第二擧十觀名。觀者梵云毘鉢舍那。此翻云觀。正慧爲體。觀是智見明慧等名之差別。慧謂簡擇爲義。簡擇法相。周審觀察。普遍尋思。與止俱行心心所法爲體。解深密經三分別瑜伽品說。若緣總法。修奢摩他毘鉢舍那。所有妙慧。是名爲智。若緣別法。修奢摩他毘鉢舍那。所有妙慧是名爲見（云云）又對法論十（十一丁）云。立四種道。或有一類。已得奢摩他非毘鉢舍那。此類依奢摩他進修毘鉢舍那。或有一類。已得毘鉢舍那非奢摩他。此類依毘鉢舍那。進修奢摩他。或有一類。不得奢摩他。亦非毘鉢舍那。此類專心制伏沈掉。雙修二道或有一類。已得奢摩他及毘鉢舍那。此類奢摩他毘鉢舍那二道和合。平等雙轉。此中依於止觀說四種道。初已得止故。宴坐住心。乃至平等攝持。未得觀故。還復宴坐依三摩地簡擇諸法。乃至周審觀察第二與此相違。第三二俱未得。雙修修習。謂聽聞法。由受持門進修正觀。此爲先進修止是修次第。第四已得二種相應俱轉（已上論文）具說止與觀別。如對法論十（十一丁一）及第一卷。當知。止有九行。觀略有四種。大乘學者。不可有不了知。依觀分別者。能分別是觀。即能斷。所分別是障。即所斷。謂正慧起位相有別。自能所斷差別。今旦擧十觀品分別能斷所障。故云依觀分別也。一唯識者。如成唯識論說。及辨今家所傳。如唯識章中二二空者。分別人·法二空觀隨乘有差。所斷亦有差別。三三慧者。分別聞·思·修位有漏無漏四道。慧自差別明所斷異。佛說三慧者。深密經三。佛告慈氏言。善男子。聞所成慧。依止於文。但如其說。未善意趣。未現在前。隨順解脫。不能領受成解脫義。思所成慧。亦依於文。不唯如說。能善意趣。未現在前。轉順解脫。未能領受成解脫義。若諸菩薩奢摩他毘鉢舍那修所成慧。亦依文亦不依文。亦如其說。亦不如說。能善意趣。所知事同分三摩地所行影像現前極順解脫。已能領受成解脫義（已上經文）四三智者。加行·根本（亦名正體亦名正智）後得三智。此三名所據佛說未考（俟後來君子）無著菩薩攝大乘論（無性釋八七丁論文）頌曰。如啞求受義（義謂境也）如啞正受義。如非啞受義。三智譬如是（此間有二頌。愚求受。及五識求受之兩頌。文異義間。恐煩惱今略）如未解於論。求論受法義。次第譬三智。應知。加行等（已上無著本論四頌中前後二頌也）無性釋云。如啞求受義者。譬如啞人求受境界。而未能受。亦不能說如是加行無分別求證眞如。而未能證。寂無言說。當知亦爾。如啞正受義者。譬如啞人正受境界無所言說。如是根本無分別智。正證眞如離諸戲論當知亦爾。如非啞受義者。如不啞人受諸境界。亦起言說。如是後得無分別智返照眞如現證境界。能起言教。當知亦爾（乃至廣釋）如未解論求誦於論而未能誦。如是加行無分別智。當知亦爾。如溫習論領受文字。如是根本無分別智。當知亦爾。如已聽習通達法義。如是後得無分別智。當知亦爾。由如是等衆多譬喩。如數次第。喩加行等三智差別。又復次顯根本後得二智譬喩差別。本頌曰。如人正閉曰。是無分別智。即彼復開目。後得智亦爾。應知如虛空。是無分別智。於中現色像。後得智亦爾（已上無著頌文）無性釋云。由此二頌。顯示根本後得差別。閉目開目。虛空色像。俱顯二智是無分別。是有分別。是其平等。是不平等。其加行智。未有所證故。略不說。又加行智。是本智因。其後得智。是本智果。是故且辨無分別智成所作事無分別智修成佛果（已上無性釋）廣如無性釋一（六丁）同八（十丁）世親釋八（十二丁）釋五四念處者。身受心法之四。舊譯云四念處。新譯云四念住。名異意同。撿周記云。大乘無文作四念處而斷於惑。法念名通。以理而言得是法念而斷於惑（云云）至次章主釋文。當併辨別。謂大乘所觀眞實道理。一切法絕言體。即可言法念處之總緣念處。由是分別斷惑。此一段意。至次具明。六五忍者。仁王護國般若波羅蜜經（姚秦鳩摩羅什三藏譯有二卷）第一卷教化品第三說。佛言大王（波斯匿王）五忍是菩薩法伏忍上中下。信忍上中下。順忍上中下。無生忍上中下。寂滅忍上下。名爲諸佛菩薩修般若波羅蜜（乃至）廣說。亦出本業瓔珞經。至下具明。七六現觀者。出成唯識第九（十六丁）現觀者。疏九末（八丁九丁）云。現謂現前。明了現前觀此現境。故名現觀。瑜伽論五十五。及七十一說六現觀。顯揚第十七說六或十八。對法第十三說十。攝論第六說十一。具明如彼。何等爲六。一思現觀（謂最上品喜受相應思所成慧。此思慧能觀察諸法共相。引生煖等修惠。加行道中觀察諸法。此用最猛。故於思偏立現觀。煖等起修惠。不能廣分別法。不立爲現觀。）二信現觀（謂緣三寶世出世間決定淨信。此信助惠現觀諸法。令不退轉。立退觀名。信亦上品。通漏(四加行)無漏(見道)現觀者。慧現觀諸法故也）三戒現觀（謂無漏道共戒現行思無漏起。爲此現觀體。由破戒令心不清淨故。無漏觀不增明。除破戒垢令觀增明也）四現觀智諦現觀（謂一切見道修道等根後無分別智。不入無學智。次究竟現觀攝故。緣非安立諸法自相一切種智也）五現觀邊智諦現觀（謂現觀智諦現觀後。諸緣安立世出世智。世謂有漏出觀心。出世謂無漏入住心也。邊謂後邊智後得智也）六究竟現觀（謂盡智無生智等究竟位智。即十智。無學果位所有十智。與小乘名同體異。瑜伽七十一對法十一說）八七作意者。前文具明。瑜伽伽六十二·對法第九具說。少有不同。今準對法。由是應解九七覺支者。顯揚第二說。一念·二擇法·三正勤·四喜·五輕安·六三摩地·七捨。名七遍覺支（支謂分。故亦云七覺分）對法第十亦同說。然說七覺支所緣境。云四諦如實性。如實性者。即是勝義。清淨所緣故。覺支自體者。念擇法等與顯揚同。復說覺支助伴。云彼相應心心法等。復說同修習云依止遠離·無欲·寂滅囘向棄捨。緣四諦境修習。覺支修果者。謂見道所斷煩惱永斷。由七覺支是見道自體故（已上對法第十）十八聖道者。顯揚第二云。八聖道支者。廣說如經一正見（謂於見道中。得遍覺支時見清淨。及於修道中。安立後得遍覺支見清淨。總合此二名爲正見。又對法十說。正見者是分別支。如先所證。眞實簡擇故）二正思惟（對法云。是論示他支。如其所證。方便安立發語言故）三正語（同云。由正語故。隨自所證。善能問答論議決擇。由此了知有見清淨）四正業（同云。由正業故。往來進止正行具足。由是了知有戒清淨）五正命（同云。如法乞求。佛所聽許衣鉢資具。以正命故了知命清淨）六正精進（同云。是淨煩惱障支。由此永斷一切結故）七正念（同云。是淨隨煩惱障支。由此不忘失正止擧相等相。永不不容受沈掉等。隨煩惱故）八正定（同云。是能淨最勝功德障支。由此引發神通等無量勝功德故）道支助伴修習如覺支說。修果者。謂分別論示他。令他信。煩惱障淨。隨煩惱障淨。最勝功德障淨故（已上對法文）顯揚論說二正思惟已下。於修道中。與無漏作意相應觀察思惟性等。
　　【章】初唯識斷障已如前辨抄曰。發端三文之中。三十觀別分別。此中十文。此即初唯識觀斷障。上唯識章中明故。今略云已如前辨。
　　【章】二二空人（至）故言不斷抄曰。十文之中。二二空觀斷障。此中二文。初人空觀斷障。後法空觀斷障。此即初也。人空觀唯等者。明約二乘人空觀。但斷煩惱障等現行種子。不斷習氣（習氣者。非云種子。斷種子後之氣分。無堪行性也）以觀麁故者。明二乘人空觀不斷習氣所由。觀麁者。謂二乘人。觀麁相煩惱障及業果。以令人空無我。不觀諸法細相故。與菩薩所修人空觀異。如次具辨。然云解脫道斷等者。會前所言違文。釋不斷習氣文。或疑云。前明四道文中。云唯無間正斷伏惑。解脫道中斷伏麁重。此約一切二乘及餘異生（二乘性念頓悟地前菩薩云）漏無漏四道說。而今文云二乘人空觀不斷習氣。習氣是麁重故。似前後文相違。云何會耶。今文通此疑云。然云等二句。牒擧前文。略有二種下。立二解會。初解易解。但局菩薩云非二乘。不盡實理故。自立第二解二者麁重等下。第二解明麁重有麁細別。今不斷細等二句。明二乘觀麁相煩惱障等故。不斷細習氣。釋不斷習氣之一句。今者指前文云不斷習氣。不斷細者。二乘不諸法細相故。不得斷細習氣。由是當知。二乘亦斷麁習氣麁重。秋篠釋云。麁者可除等者。此後師意。謂二乘者。三心唯斷生執第一心中遣離蘊我。第二心中遣即蘊我。第三心中捨麁重故。第三心捨即離二蘊我麁重（習氣無堪任性）訖。今云麁者可除（已上秋篠抄取意）故入二禪等下擧證立二乘斷麁重理。瑜伽第十一。說第二定斷苦根種子初定已斷。今文斷彼苦根麁重。說第二定斷彼苦根故。今云入二禪名斷苦根麁重也（已上秋篠抄取意）二乘不斷等二句。就不斷細。結云不斷習氣。
　　【章】法空觀有（至）所以雙斷抄曰。二文中。二法空觀斷障有三時者。菩薩十地。以法空觀斷障有三時別如次文釋初後法觀等下。明三時斷障別。初謂初地入心見道時也。中謂自初地住心至第十地終也。後謂金剛心無間解脫二時也雙能斷二等者。初地入心見道。修法空觀時。雙能永斷分別二障及業果習。後法空觀時。雙能永斷俱生二障。具如成唯識第十說及業果習惡趣人天隨應永斷者。惡趣業·果。初地永斷。人天業·果。若入初地受變易者。即初地斷。若至八地受變易者。即八地斷。故云隨應永斷（秋篠由是）又解。惡趣業果。初地法觀能斷。人天業·果。中法觀斷。故名隨應（秋篠由是）今云。此隨應言。秋篠兩解未盡。人天業·果。金剛心無間道。猶未捨彼。解脫道起。方棄捨之。是護法正義。然人天業果中。人北洲半擇迦·二形天無想異熟。無想定依身亡門攝故。初見道法觀斷。若是入善無記門論。修道斷攝。又秋篠依變易受不受論。是亦不究論。變易生死。由種子潤。八地已上令受時長。此唯識論所說。由是秋篠兩解。唯約現行論。不及種子。含是等義永斷言故。隨應言亦大應有意。必不但可兩解已中法空觀等下。明初地住心後。修道法觀斷障別。如秋篠釋。中法空觀者。即修道位。此位唯斷所知障現種及二障習（無堪任性）今具明是。謂障第二地無漏智所證所知障現。初地住心能伏至第二地無漏智現無間道時。斷障第二地所知障種。後念解脫道時。斷無堪任性（習氣麁重）已。第二地住心。伏障第三地所知。至第三地無間道生斷障種。及斷無堪任性。乃至第十地。同前解了隨所知障等者。明地上斷俱生煩惱障麁重不斷種。先地地隨斷所知障麁或細品類。煩惱障無堪任性麁或細能斷捨（無堪任性習氣分雖有種子。先斷氣分。如箱入麝香。雖有其體。年久失香氣）所知麁細者。初地斷麁。第二地斷所知障可云細雖爾對第三地斷障。亦可云麁（乃至）第十地斷極細。前九地次第皆是麁相。故煩惱障斷亦隨麁細。即可知已謂十地修道等下。明隨所知障斷。煩惱障麁重雙斷之所由。修道者示俱生二障雙斷義。修道所習法空觀細故。必帶人空觀。所以所知障種斷捨麁重必捨。其麁重斷。煩惱麁重雙斷。能斷觀智。必帶人觀故。問。何故法空觀細必帶人空耶。答。深必兼淺。淺觀不兼深細。生空不云帶法空觀。秋篠云。問。若起法觀必帶人者。亦應斷法執必兼斷生執。解云。見理斷惑。其義爲異。見理唯由解。解深必達淺。斷惑由作意斷細未必麁問。斷惑由作意。解起惑不斷。亦應由作意解不起惑斷。解云。無如是義。問。若爾解起惑不斷。亦應無此義耶。解云。由悲願資故。有解起不斷惑也。解既全不起。則誰資得斷。唯空作意言我斷惑而斷惑。應無理故（已上秋篠抄）。
　　【章】三三慧者（至）三慧皆能抄曰。十文之中。三三慧斷障。此中四文。此文即初標牒總釋三慧皆能者。聞·思·修中。能伏在聞·思二。能斷唯在修。是大乘義也。三俱有能義云智能也。
　　【章】勢分力伏（至）在聞思位抄曰。四文中二明能伏唯聞思二慧。伏有二種。一勢力伏。二加行伏。聞·思雖散。顯現善慧。不善惑自不起。云勢力伏。是在散心。非定中伏故。云非正觀伏也。正觀者。無漏觀。若正觀伏。必居定中。爲四道伏。此唯修慧。然於欲界。以麁心攝斂心。坐禪等亦伏煩惱。此是唯在聞思。非修慧位。此云勢力伏也。二加行伏者。菩薩有漏無漏四道皆能中。有加行伏二乘無加行伏。如前已辨。
    【章】若能斷道（至）止觀智故抄曰。四文中。三擧證明斷唯修慧。若能斷等者。若爲正能斷。斷惑種唯在修慧。攝論說爲等者。擧修慧斷惑證也。世親攝論第六（十二丁）所擧無著本論曰。復次爲何義故入唯識性。由緣總法出世止觀智故。由此後得種種相（所緣）識（能緣）智故。爲斷及相阿頼耶識諸相種子（乃至廣說）又無性攝論六（十二丁）所擧本論文。全同前。兩釋論意稍同無性釋尤委曲。又舊攝論云。奢摩他毘鉢舍那智。緣總法爲境。剎那剎那能破壞諸惑聚（云云）（秋篠用之）今云。舊譯所言剎那剎那破惑所由不明。須據無性釋意解能斷唯修慧也。
　　【章】十地經云（至）非是欲界抄曰。四文中。四會違文。明無漏義說二慧皆能伏斷十地經云等者。十地經中。法雲地文。世親釋論第十一卷（十四丁右）有此本經文。其經文云。法雲菩薩。於無量大法。明大法照大法。而於一念聞。皆悉能受能堪能思能持（云云）今謂經中就極位說法雲。今章主意。理實八·九二地。任運無功用地。隨分亦能爾故。以理引文云第八地等。是擧初顯後意。能堪者。修慧。能思者思慧。能持者聞慧。以皆言彰生一慧餘二慧同一念生。是即義說。天親釋云等者。世親菩薩。釋經於一念間。皆悉能受能堪能思能持文也。彼釋具文云。於中起信故云受。受所說字句故言堪費。能取義故云思。彼二攝受不失故云持（云云）即是三慧者。聖智迅速任運無功用故。於一念慧。又分爲三。實無別體故。今云即是言。一念慧即是三。三亦即一念慧。此今云即是三慧。眞俗雙行者。眞是無別。俗即有別。謂於定中修慧。有別三慧與無別一念慧雙現行故。非有別三（一念慧也）非不有別。是即絕言。聖智顯現。云何非不有別。謂雖一慧。一剎那中能取解教。而尋求義爲名爲聞慧。能深籌度。先理後文名爲思慧。於此二中。能證明顯名爲修慧。如是三慧。於一念慧生起無別故云義說。是釋論意。義說故能者。於一念中。有能堪能思能持生。唯義說三。非實有三能體。由是能伏能斷。於一念慧生起。是亦義說。一念能伏能斷。以理可知。何妨聞思等下。章主以理立無漏聞思。上具修慧能斷。修上亦具能伏之義故。云何妨也餘人不能等者。謂七地已前有功用行人。無義說三慧生故。今云除八九十三地人餘人不能（以漏七地已前義說聞思不能仕斷也）也。此義說三慧伏斷。但在第四定爲依起無漏定。下三定及欲界散心。不爲依起。今云。此在上地非是欲界也。
　　【章】四三智者（至）如前已辨抄曰。十文之中。第四三智斷障。此中三文。此文即初總明也三智者。加行·根本·後得三智也。於此三智。論伏·斷之有無。有大小乘異義。古道基法師云。薩婆多與成實論同計。斷結之智。雖不說加行智名。然對治智。正當三智中加行智非正體後得。今大乘宗。伏通三智。斷非加行（已上古師義）今謂。章主所言亦同。秋篠云。問。若加行智唯伏非斷者。何故對法論云加行是斷對治等耶。答。隨修斷道漸伏惑故。故名之爲斷。非云正斷故不相違。問。若爾八地已上。即於二智義說加行。今就別體說非斷道。亦無相違。漸頓有殊者。既伏通加·根·後三智。斷但在根·後二智爲非加行。若爾三智能伏如何有殊耶。謂加行伏但是漸伏。根·後無漏智伏。通漸頓二伏。是云漸頓有殊也。問。漸頓二伏相何別。答。成唯識十說能伏道曰。加行·根本·後得三智。隨其所應漸頓伏彼（云云）秋篠肝心云。根本·後得。伏已更起名爲漸伏。一伏不起者名爲頓伏（云云）如前已辨者。此章初（二丁）具辨。
　　【章】佛性論云（至）名無生智抄曰。三文中。二會違佛性論云等者。此正擧違文第三總攝品取意引文。此論天親菩薩造。眞諦三藏譯。有四卷。彼論文曰。拔除梨耶識中一切生死果報。依阿梨耶識爲本故。未離此識果報不斷。於法身中。由兩道故二世滅盡。故說拔除（解云。言兩道者。一無分別智。能拔除現在虛妄。能清淨法身即名盡智。二無分別後智。能令未來虛妄永不得起。圓滿法身。即無生智。拔者清淨。滅現在惑。除者圓滿。斷未來惑故名拔除。今取大意引之。故文段異又纂中解云。依唯識正義捨斷果報。共解脫道故。此中拔除本識。依盡無生。雖四瑜伽等云盡無生智通世出世。今就一相初起盡智。無分別後起無生名後得智。不違諸文。何煩和會云云已上秋篠抄解釋也）。
　　【章】此依斷迷（至）不須和會鈔曰。會違中。此文正會章主文。此依斷迷等下。與會釋文。此謂指佛性論文。依斷迷理者。見道斷惑迷事者。修道斷惑。初後大位者。初言指初見道。集因斷故。苦果不生眞見道位。是現在故。眞智起。迷理集因惑斷。是名盡智。相見道位。是未來故。增長智起。苦果不生。是無生智。後言指修道位。而復初言。眞見道根本智。後言相見後得。亦修道位。根·後名初後位。悉有斷惑功用。判此二智者。佛性論說。盡·無生二智。爲丁切根後二智論實等二句。結與會意又非典據等二句。此奪釋文。周記云。此佛性論中義。與諸教有相違故。云非典據。翻譯家加增文。名非典據（云云）秋篠云。佛性論中雖有此文。勘梵本無此說。故知。眞諦所量非正論文。故不須會（云云）（已上秋篠）。
　　【章】五四念處（至）成相違也鈔曰。十文之中。五四念處斷障四念處者。新譯云四念住。如瑜伽·顯揚（十九卷十八丁已下）雜集（第十初丁已下）身·受·心·法爲所緣境。欲勤·策·勵·勇猛·不息正念·正知·及不放逸。是能修習心差別。念慧二心所爲能觀體。與念慧法相應心心所。爲念住助伴也。大乘雖不作等者。周記釋云。大乘無文作四念處而斷於惑。法念名通。以理而言。得此法念而斷於惑。小乘宗中。總緣四諦名法念處。別觀於苦。實以爲苦。名受念處。今文乘者。觀於苦等非苦非不苦。不定執一。名之爲總。與彼不同（云云）（今云。此周記釋。雖無違害。云大乘無作四念處而斷於惑之文。恐爲不穩。讀大乘論文。顯揚對法等中。說身·受·心·法各別影像隨觀。亦說各別斷捨所治。不可云大乘無文故。今章文。無文之字。但云雖不作念處行相。此文意說。大乘論中。說四念住觀行及斷惑相。約身·受·心·法之四各別行相之觀稍少。總合身等四說能習所習助伴等相。尤爲多。瑜伽·顯揚·對法尤爾）然道理是者。此文意云。雖不作念處各別行相。然大乘所觀道理。身·受·心·法四。與一切法。非別非不別。是絕言境。諸法法體。眞實道理。即法念處之總緣念處。應云非別相念處觀行。故云非別相也總緣法觀等三句。明總緣法觀是能對治諸文同故者。大乘者說初念身三種（一念內身不淨。二念身似清淨。如身皮分。三念身分變壞不淨。如死後青瘀等身分）二念受三種（苦樂捨三）三念心三種（樂等三受相應一切心心所法）四念法三種（一切善·惡·無記三性諸法相）如是三種影像隨觀（與所觀事同分類名影像。與其影像相似聞思修三所成慧云隨觀。與其慧俱念力故）由念力故。念法無迷無惑名念力住。是大乘四念住修觀相。如顯揚論第十（十八丁）說。又四念住斷惑相。亦俱斷九種障·三雜染·三所愛·二隨惑。非四念各別有斷障。是亦同論同處說也。又小乘者說身·受·心·法並慧爲體。觀身不淨。觀受無樂。觀心無常。觀法無我。是爲修相（秋篠抄以此修相。爲大小乘通修相。對法論第十雖有如是修相說。此隨轉理門。顯揚所說。應爲大乘實義）又小乘說斷惑相。婆沙·俱舍·雜心等云。四念處中。以法念處斷諸結使。非餘三處。修慧中具四念。彼法念處能斷煩惱。總境界故。非餘念處。事境界故（已上薩婆多說）亦成實論中。雖不說一一念處治如是煩惱。然彼論云念斷假名心惑。當知。四念處俱斷煩惱（已上秋篠抄中所擧取意）大乘宗中。說斷惑相。如攝大乘論中（無性第三九丁已下）彼論曰。復次云何一切種子異熟果識爲雜染因。復爲出世能對治彼淨心種子。又出世心昔未曾有。故彼熏習決定應無。既無熏習。從何種生。是故應答從最清淨法界等流正聞熏習種子所生（云云）（無性釋云。最清淨法界者。諸佛法界永離一切客塵障故。言等流者。謂從法界所起教法無倒聽聞如是教法故名正聞。依此正聞所起熏習。是名熏習。即此熏習能生出世無漏之心。名爲種子。如是種子。非阿頼耶識。是未曾有故）論曰。此中依下品熏習成中品熏習。依中品熏習成上品熏習。依聞思修。多分修作得相應故。此正聞熏習種子下中上品應知。亦是法身種子。與頼耶違。非頼耶攝。是出世間最淨法界等流性故。雖是世間。而是出世心種子性。又出世心。雖未生時。已能對治諸煩惱纒。及諸嶮惡趣。已對治一切惡業令朽壞。又能隨順逢事諸佛菩薩。雖是世間（無性釋云。似有漏故）應知。初修業菩薩所得。亦法身攝。聲聞獨覺所得。唯解脫身攝。又此熏習非阿頼耶。識是法身解脫身攝。如如熏習下中上品。次第漸增。如是如是異熟果識。次第漸減。即轉所依。既一切種所依轉已。即異熟果識。及一切種子。無種子而轉。一切種永斷（無性釋云。即轉所依者。如服仙藥轉所依身。雖無命終受生。而有捨劣得勝無種子而轉者。應知異熟果識。唯無一切雜染種子。是故說斷一切種。永斷者。一切種子品斷故云云）今云。大乘所說斷惑。如如熏習。依聞·思·修增長所得永斷。應知。顯揚所說諸念影像隨觀。由念力故。念法如如無惑。熏習永斷。是即今文所云總緣法觀。能斷諸惑者是也。諸文同故者。小乘教。總緣四諦觀名總緣念處。大乘教。於一念一法。觀一切法同時同處非即非離絕言緣起如如體相。是名總緣法觀。但於四諦。總緣斷惑。與一切法如如總法觀斷惑。大小二教所詮法體。雖有差別。所由能詮教文。同云總觀斷惑故。彼於大乘不生疑惑。爲益彼等。於彼能詮近我宗處。說絕言如如法性也。是今取諸文同之旨趣也空無我觀等者。大乘立總緣法觀能斷諸惑之理。謂小乘宗。亦言空無我觀能斷諸惑。總緣諸法作空無我觀故。但別緣苦諦空無我智。非能斷惑者。我大乘對法論等。亦皆唯緣總法觀能斷諸惑。故今云大小乘諸文同。不爾唯苦等者。正立理文。若不前來如所言說。唯苦諦上別緣空無我智。能斷惑者。即違自他所據論文。故云不爾唯若成相違也。又周記釋不爾唯苦成相違也二句云。不非總緣名爲法念。不同小乘等緣於苦等實爲苦等。故云成相違也。大乘通一切法。以安立非安立不作總緣。闕一切法如如非安立諦也。若強爾則。應成與無上大乘施設建立。於緣絕言眞如之無分別慧之誠言相違也（已上周記取意）今云。周記所釋尤優也。
　　（藥師寺三松院）
    法相大乘末學釋基辨（生年七十三歲）
　　
大乘法苑義林章師子吼抄卷第十三終
　　
    寬政第二歲次庚成臘月二十一日。於南都興福寺蓮成院對屋寓居越年之砌。拭老眼筆記之竟。解釋若有過失。俟後之君子而已。願以此少善。臨命終時心不顛倒。一切諸佛現安慰。願共諸衆生速得往生。都史內衆面見慈尊。囘向無上大菩提。囘向四恩法界海。
大乘法苑義林章師子頻伸鈔卷第十四（斷障章之餘）

　　    南都西京藥師大寺法相
          大乘宗沙門釋基辨撰
　　

    【章】六五忍謂（至）通斷伏故鈔曰。上來當章十門之中。第五依觀分別門。其中三文之第三。十觀別分別有中文中。第五依四念處斷障別竟。今此標文第六依五忍斷障分別五忍者。如前列名。唯識章云。仁王經中（舊上七丁新上八丁）位別印可。亦名五忍（云云）忍謂忍可決定智爲體。其忍可位有五差別名爲五忍。五忍者。舊仁王護國般若經菩薩教化品所說。三賢十聖諦了別分爲五忍。所謂十住中行十迴向十地妙覺。十三住中除初種姓住。於第二勝解行住已下。十三住設立五忍。十三住別如菩薩地四十七八住品中說。又梵門經中亦說五忍。其相與今稍違至別說。五忍同異別明。應當了知。凡此五忍。三品二品合十四忍具足。是衆生本業。是諸佛菩薩本所修行。是本業清淨化衆生。名本業者。初地菩薩住。有百佛國中。作閻浮四天王修百法門。二諦王等心化一切衆生（乃至）廣說。名第一地菩薩住。不可說不可說佛國中。作第四禪王。三界主修不可說不可說法門。如佛境界盡三界源。數化一切衆生故。一切佛菩薩本業。善男子。是十四忍法門。三世切衆生。一切三乘。一切諸佛之所修習。一切佛菩薩。不由此門。得一切智智無有此處。何以故。一切佛菩薩無異路故。是故諸善男子。若有人間諸忍法門者。是人超通百劫千劫無量恒河沙生生苦難。入此法門現身得報。廣如仁王經說（基辨）由此經意爲教示所修本業。信三寶常住令住十善道。雖恐繁文。考覈新舊經論。研求諸家所釋。採集五忍法門所說。而後來同志學者勿忽緒。問。十三住中。取第二住已下說立王忍。除初種姓住所由如何。答。初種姓住。於除十一菩薩住及如來住。唯有因輕攝受彼因。於＊除菩薩住。尚未發趣未得未淨。況如來住。未入僧祇分齊。今除此住不攝五忍。於此住中。雖修諸善。性仁賢故爲之。非爲菩提故作也。未名發趣故。不入僧祇也。非如往第二勝解行住中思擇力勝。所作加行。以分別慧。爲令清淨而修正行。普於一切餘菩薩住及如來住。雖未得淨皆名發趣。由是此種姓性不攝五忍。第二勝解行住已下十二住。名爲五忍。具如成唯識疏（九末十五丁）曰。瑜伽四十七意廣明伏忍者。唯識章云。一伏忍。在地前伏印故（云云）（子島釋云。資糧加行二位。作勝解行相。觀眞俗諦境。漸漸伏除。即可二取故云云。今云。伏即者。伏二取即二取空也。在除者。是俗即可是眞也）今此伏忍。總名勝解行住。以爲十三住中第二住。別立三種性名示三賢別。亦示此伏忍在下中上三品三種性者。本業·梵網·仁王等經所說六種性中。但取習性違三爲伏忍。三品之住。所謂十住·十行·十迴向之三賢。如次爲伏忍下中上之三品位也。若六種性者。此三品加十地·等覺·妙覺之三爲六種也。若瑜伽論四十七八住品取說十三住。與此六種性對見。則此六種。十三住中除第一本性住（今云。除本性住者。於菩薩住及如來往。唯有日轉。攝受彼因。雖修諸善。性仁賢故爲之。非爲菩提故作。尚未名發趣未入僧祇分介故除之前已明）勝解行住至如來住之十二住。爲六種性。第二勝解行住。非如本性住。此位思擇力勝。所作加行。以分別慧。雖未得無漏定。非已得有漏靜慮修習。此位不得神變化等。有五畏三忘失。或具聰慧。爲他說法勉勵而轉。如闇中射或中不中。或於菩提雖已發趣。而復退捨。或時捨戒。或利有情而生厭倦。利益安樂未廣大無量。於一切菩薩學中。未能普學。菩薩相中。未皆成就。在家及出家二分菩薩正加行中。未等顯現（具如四十七及本疏九末釋）至入初地。此一切相皆無所有。一切相違白法顯現。又六種性名。諸經所說。互稍相違。梵網經惡求弟子戒文。說習種性·長養性·不可壞性·道種性·正法性五種。不云六種。又本業經賢聖學觀品說六種性。一習種性·二性種性·三道種性·四聖種性·五等學性·六妙學性。又同經說佛子六入法門。所謂十住（習）十行（性）十迴向道十地（聖）無垢地等妙覺地。又仁王經教化品說。伏忍三品下中上。如次名習種·性種·道種。十地已上不說種性。但說信·順·無生·寂滅四忍。十地已上至如來住。又梵網經中。別說四名。亦立五種性名。一十發趣。即十住位。是名習種性。謂自初發心住。有順趣諸菩薩住及如來往之意樂故。名十發趣。復從順趣心現行熏發習修故。爲習種性。二十長養。即十行位。是名長養性。初長養聖胎故。聖胎者。法爾無漏種子。至十行位。一一習修長養法爾無漏種子。是四修中得修故。名十長養。亦爲長養性。三十金剛。即十迴向位。是名不可壞性。謂此位中。其心堅固。觀無相平等囘向一切。如金剛故名小金剛。云不可壞性。又此十迴向中。第十迴向漏心四加行位。名道種性。此曰加行觀。能引是道無漏故名道。道謂無漏。四加行位。未現行唯云種性。其種性能引現行無漏心故。名道種性也。又自初地見道至如覺位名正法性。一切眞如云正法性。十地·等覺·妙覺。俱住眞如境故。本業經唯是開合。其意可知。如次具明一習種性者。伏忍下品三賢中十住位也十住者。一發心住。謂此位菩薩。創首發金剛堅固大菩提心故。二治地住。謂此位菩薩。淨治三等悲及有識也（本業經下四常修空心淨八萬四千法門清淨鮮自故名治地）三修行住。此位菩薩。修勝理觀起上如行故（同經曰。長養一切行故名修行也）四生貴住。此位菩薩。從諸聖法正教中生故（曰生在佛家種姓清淨故名生貴住）五方便具足住。此位菩薩。所修善根皆爲救物故（量善根故名方便具足）六正心住。此位菩薩。所聞讃毀心定不動故（同經曰成就第六般若故名正心）七不退住。此位菩薩。明說三寶三際有無心堅固不動故（同經曰。入無生畢竟空界心心常行空無相無願故名不退）八童眞住。此位菩薩。三業清潔悟二世間。眞簡僞虛。童表無垢。亦猶溫縏嬰兒之行也（同經曰。從發心住不生倒不起邪魔不破菩提心故名童眞）九法王子住。此位菩薩。解眞俗諦。悟法王法將有所襲故也（同經曰。從佛王教中生解當紹佛位故名法王子）十灌頂住。此位菩薩。如生大字堪受王位行漸勝故（同經曰。從上九觀空得無生心最上故。名灌頂也）已上十住菩薩。在此創首安其心。於六度等行未殊勝但得住名。本業經下說。行十信心信三寶常住。八萬四千般若波羅蜜。一切行一切法門。皆習受行常起信心不作邪見十重五逆八倒。不生難處常値佛法廣多聞慧。多求方便。始入空界住空住位。故名爲住。空理智心習古佛法。一切功德不自造。心生一切功德故。不名名爲地。但得名住（云云）又梵網經中說。此十住位。亦名十發趣。謂發起順趣心故名爲發趣（云云）此十住位。四十七說十三住中。第二勝解行住。初位以一切佛法無漏種子有漏。隨順一切現種功德爲性。起順趣心故名十發趣。四十七說住第二勝解行住中。普於一切餘菩薩住。及如來住皆名發趣故（已上四十七論文）問。若爾何故但十住名發趣。於除十行·十迴向·十地不名發趣耶。答。此十住位創起順趣心故。別名十發趣也。若初住中不發趣心。應無於餘九住發順上地心趣求慧。若十住無順趣不安住心。則應無次十行。無次十行則應無迴向。一切心若復如是應三賢加行無。則應無入見道。無漏智不顯現。則等妙覺何時得顯。是故所餘行向地位就修習勝增進有功用。別以與彼彼名也。但此十住發順趣心爲修習相。仍但此位名發趣也。復次此十住初發心住位。有十信心名住內十信。一信心·二精進心·三念心·四定心·五惠心·六施心·七戒心。八護法心·九願心·十迴向心也。由是仁王經中說。此於三寶中生習種姓十心。列擧此十信名。以初發心甚難。離出擧名云習種性十心亦名住內十信也。又本業經（上卷）說。住前十信列心名。如右文。舊譯經論以爲依據。學者多是云輕毛。十信有實退隨故。住內十信無眞實退。但有攝退。住前十信非三賢攝。未入僧祇分也。同經（下卷）說。有退與不退曰。佛子。發心住者。此人從如具（云云）凡夫。未識三寶聖人。未識善惡因果。一切不識不解不知。佛子。自不識始凡夫。値佛菩薩。於教法中起一念信。便發菩提心。此人爾時住前名信想菩薩。亦名假名菩薩。亦名名宗菩薩。其人略行十心。所謂信心·念心·精進心·定心·惠心·戒心·迴向心·護法心·捨心·願心。復有十心·十善戒·五戒·八戒·十戒·六度戒。此人復行十善。若一劫二劫三劫修十信。受六天果報。十善有三品。上品鐵輪王。化一天下。中品粟散王。下品人中王。具足一切煩惱。集無量善業亦退亦出。若値善知識修學佛法。若一劫二劫方入住位。若不爾者。常設不出。住退分善根（云云）又同經（上卷六丁）說。自住前行十信入初位相曰。所謂初發心住。未上住前有十順名字。菩薩常行十心。所謂信心·念心·精進心·定心·惠心·戒心·迴向心·護法心·捨心·願心。佛子。修行是心。若經一劫二劫三劫。乃得入初住位中。住此位中增修有法明門。所謂十信心心各有十故。修行百法明門。當發無量有行無行大願。得入習種性中廣行一切願（云云）又同經（上卷八丁）住是住中發大願已。過外一切凡夫行十信者。令復修行無量功德。所謂十波羅蜜。三空無相無願無作空觀成就。即除我人主者。衆生漸捨諸見四倒。三界繫縛無明漸破。伏斷一切業習故。厚集一切善法八萬四千般若波羅蜜。一切法門攝我心中。念念不去心。又有十不可悔戒。應受應持（廣說十重禁戒）佛子。失發心住法。乃至妙覺地。一切皆失。是故此戒（十重禁戒）是一切佛。一切菩薩行之根本。若一切停一切菩薩。不由此十戒法門。得賢聖果者。無有是處。是初住相習種性中第一人。如是餘九人法行。漸漸增廣（乃至）九住·十行·十迴向·十地·無垢地。亦漸增廣不可思議行（云云）由是同經（下卷初丁）說。初發心住。是進聖種性上進分善根人。曰。佛子。發心住者。是上進分善根人。若一劫二劫三劫。一恒二恒三恒。佛所行十信。信三寶常住。八萬四千般若波羅蜜。一切行一切行一切法門。皆習受行（云云）由是復同經（下九丁）說。初發心住所行十信。漸漸增廣。至餘九住·十行·十迴向·十地·無垢地故。初住十信名是上進方善根。曰。佛子。法門者。所謂十信心。是一切行之根本。是故十信中一信心。有十品信心爲百法明門（今云。是十住位。增廣之相）復從百法明心中。一心有百心故（今云。一信心起處。十住修習時。十心一一心有一信心。無餘九心。同時處起。則名信心者。故十心同時生。九心一一起餘九心。同時故。一一心爲百法明門。今復入十行時。一一心百心。是生十心上宛然百心有十故。自是爲千法明門。是增心增廣相）爲千法明門（今云。已上十行位。增進增廣相）復從是千法明心中。一心有千心。爲萬法明門（已上十回向位。增進增廣相也）如是增進。至無量明轉轉勝進上上法（今云。自初地至等覺位。是轉轉勝進上上法也）故爲明明法門。百萬阿僧祇功德一切行盡入此明門（云云）（今云。十信中一信心。餘九心同時處具足。如云信三寶常住。此三寶中。先信佛寶。佛三身同時信。次前三萬法明門有三。而地愛用報身十地所見各別。若信是爲三億法明門。佛德不可計量故。云阿僧祇功德菩提）又同經下（十八丁）說。自地前勝進初地上法相曰。中道第一義諦心。念念寂滅入萬法明門。從十信乃至十迴向。自然流入平等道。無得一相眞實觀。一照相入初地道（云云）已上辨住前假名菩薩所修十信。與住內菩薩所修十信差別竟。又假名菩薩。受世間果報修習十信。由十善化衆生。由舊譯說。如前已辨。今略辨住內菩薩。爲救世間衆生所受世間果報。謂入住內衆爲習種性第一人。時仁王經中說。習種銅輪二天下。本業經（上九丁）亦銅寶瓔珞菩薩字者。所謂習種性中有十人。其名發心住菩薩（乃至）灌頂位菩薩。銅輪王一百福子爲眷屬。生一佛國。受佛教行化二天下（云云）是十住菩薩世間果報化衆生相。又諸佛菩薩有世間出世間二種果報。至次下自可知二性種性者。即是中品伏忍三賢中十行位。亦名十長養。仁王經說。銀輪三天性種性。梵網經說。長養性。古來會兩說云。性謂法爾無漏種。即聖胎也。故云性種性。仁王經說。一切諸佛菩薩。長養十心爲聖胎。太賢古迹云。長養性。即十長養性。漸增長故是也（已上古迹）仁王經說。性種性。就所長養云性。雖未現行有漸長用也。能長養十心如次其明。又仁王經偈說。伏忍聖胎三十人不信十心十堅心。三世諸佛。於中行無不由此伏忍生十行者。此位菩薩。行六度等所行勝故名行（入道次第）本業經說。佛子。從灌頂心（第十住心）進入五陰法性空位。亦行八萬四千般若波羅蜜故名中（伏忍中品）十行（云云）云何是十行位之行。云何名差別。謂一歡喜行。此位菩薩。爲大施至一切能捨。三時無悔愍生慕法時者歡敬故名歡敬（今云。此位菩薩作布施波羅蜜相也。本業經說。佛子。說中始入法空。不爲外道邪論所倒入正位故名歡喜。又說。此行所修云四正勤。爲自得一切種智故）二說益行。此位菩薩。常持淨戒。不染五欲。能令伏衆魔。一切衆生。立無上戒得不退地故名饒益（今云。此位菩薩行戒。本業經說。佛子。得常位法化一切衆生。皆得法利衆(婆羅蜜之相也)生故。名饒益。又說。所行云四如音心足(念精進定惠也)）三無恚行。此位菩薩。常修忍辱。謙卑恭敬。和顏愛語。不害自他。悟身空寂。怨對能忍故名無恚（今云。是此位行。本業說。佛子。於實得法忍無我無我所故名無恚又說所行云云謂信等五根爲願無畏。是故爲信等五無相觀也）四無盡行。此位菩薩。設歴多劫受諸劇苦。求法濟生。念念不息。故名無盡（今云。是此位行精進波羅蜜之相也。本業曰。佛子。常住功德現化衆生故名盡。又說此位所觀曰。謂求三寶是足五分法身觀也）五無癡亂行。此位菩薩。常住正念。恒無散亂故名無癡亂（今云。是此位行。本業曰。佛子。命終(禪那波羅蜜之相也)之時。無明鬼不亂不濁。不失正念故名無癡亂。又說。此位所觀曰。謂爲化一切衆生。作八正道不二一合相之觀也）六善現行。此位菩薩。善入人法華無性相。三業寂滅。無縛無著。而復不捨化衆生心巧能隨類現生。救物故名善現（今云。是位此行般若波羅蜜自般若起方便之相也。本業曰。佛子。生生常在佛國中生故名善現。又說所觀法曰。謂爲得大慈悲觀七學分相爲所修也）七無著行。此位菩薩。歴諸塵剎供佛求法。傳燈度生心無厭足。然以寂滅觀諸法故。而於一切心無所著故名無著（今云。由般若波羅蜜修度生方便行。本業曰。佛子。於我無我乃至一切法空故。名無著。又說所觀法曰。爲得四無礙觀吾善根。謂正觀煙觀忍觀三界空。第一觀修此五觀）八尊重行。此位菩薩。尊重善根知惠等。法＊華悉成就。而由得此諸尊尊重法二利之行。更增修習故云尊重（今云。此亦由般若生度生惠之行本業曰。佛子。三世佛法中。常敬順故。名尊重又說此行所觀法曰。入一切佛國中行故。所謂四化法。辨義辨樂說辨此四名惠性。照一切法無生入第一義諦中行故）九善法行。此位菩薩。得四無礙陀羅尼門。諸善惠法能爲衆生作清涼池。守護正法佛種不絕故名善法（今云。此亦四般若。生度生惠爲行。本業曰。佛子。說法授人動成物則故名善法。又說。所修行云。佛子。爲於一念中。照一切法故。所謂三世十二因緣。過去二無明諸行。現在識名色六人觸受愛取有。未來生老死。皆假會合成性。不可得故。是爲觀行）十眞實行。此位菩薩。成就第一義諦之語。學三世佛眞實之語。習亡行無二之語。如說能行。如行能說。語行相應。色心皆順故名眞實（今云。是亦由般若生后得智之相也本業下曰。佛子。二諦非如非相非非相故。名眞實。又上卷說。此行所觀曰。佛子。爲自在轉大法輪故。所謂菩薩三寶。是爲所觀菩薩。爾時於中道第一義智爲覺寶是佛寶也。一切法無生動。與則用爲法寶。常行六道。與六道衆生和合故爲僧寶。轉一切衆生流入佛海故。是爲所觀也）已上十行菩薩。專由般若波羅蜜修六度等餘波羅蜜諸行長養聖胎之相也。仁王經說。能長養十心曰。一切諸佛菩薩。長養十心以爲聖胎。次第起於乾惠性種性有十種心所。謂四意心。身（觀不淨）受（觀苦）心（觀無常）法（觀無我）三意心。慈（無瞋）施（無貪）惠。即三善根也。三意心。所謂三世忍。過去因忍。現在因果忍。未來果忍（合十種心。四念住。三善根。三世忍。此即能長養心）是菩薩亦能化一切衆生。已能過教人知。是等想及外道倒相所不能壞。今云。身受心法（如次一二三四之行）施慈惠（如次無貪無瞋無變。即五六七行能長養）過去因忍（第八行能長養）現在因果忍（第九行能長養）未來果忍（第十行能長養）合名十長養心。是能長養也。又此十行菩薩。世門果始化王。偈曰。銀輪三天性種性（云云）本業經曰。銀寶瓔珞。菩薩字者。所謂性種性中有十人。其名歡喜菩薩（乃至）眞實菩薩。銀輪王。五百福子爲眷屬生二佛土。受佛教行化三天下（云云）三道種性者。即是上品伏忍三賢之中十迴向位道種性者。梵網經說不可壞性。即十迴向中。初凡囘向全及第十囘向少分（取入住二心不取滿小）次說道種性。即第一囘向滿心四善根性。古迹云。不可壞性者。十囘向也。已堅固故。道種性者。順決擇分引聖道故。雖囘向攝別說如常途解。由是仁王經十囘向位。皆名道種（云云）又仁王經說。復有十道種性地。所謂戒忍·知見忍·定忍·慧忍·解脫忍·空忍·無相忍·無願忍·無常忍·無生忍。此菩薩十堅心作轉輪王。亦能化四天下。生一切衆生善根（云云）又同經偈曰。道種堅德轉輪王。七寶金光四天下（云云）今會兩經所說相違云。不可壞性。與道種性。其心體一如何。則非不可壞。則非名道。若非道種性者。不可名不可壞性也。凡十囘向爲修習之狀也。遊心法界心順如相。寂然不動。一切平等。悉同虛空。若不爾者。不可名不可壞。非不可壞者。不可同虛空如如相。囘向同一切非順如修習心。應不能爲道種性。引發見道無漏智。不能引無漏者。應非名道種性者。既如入道次第釋。地前三十心中前二十九心。全分是資糧位。第三十心入住二心資糧位攝也。其餘一分滿心。是加行位。名順決擇分。此加行位。亦總言第十囘向心攝。前九心不可壞堅心修習若無。則順決擇心智應不生。由是二性名雖別。其體全同。謂道是無漏。即初地已上名也。此四善根名可壞心。以能引發故。亦名種姓。種姓即種子。道即種性。此種性體持道業用。持業釋也。道體持種姓業用亦得也。已上釋道種性名體已。十囘向者。囘向。謂遊心法界平等無別。一觀一合爲相。囘因向果名爲囘向。謂此位菩薩。從眞實心入衆生空·無我空二空。平等無別。一觀相一合相。學習百千萬億般若波羅蜜空觀故。囘因向果。復次無量心。不捨不受故。十囘向法如是。云何十囘向菩薩名字。一救護衆生離生相囘向。此位菩薩。而行六度四揚等法。悉爲救攝一切有情。令離生死得涅槃樂名救護衆生。入平等觀不見怨親衆生等相。名離生相。故名救護生等（觀本業上說。十向所觀云。一諦二諦正直。所謂學習第一義論。觀一切法相如不可得故。以離生相囘向等也）二不壞囘向。此位菩薩。於三寶所得不壞信。同持諸善囘向衆生令得善利故名不壞（舊云。二深第一義智。所謂五神通。是惠性差別用故。天身通。天眼是微細色等是三世切法。天耳聞十方聲等。天他心智。如一切人心。天宿命通知三世六道命分。以無生智見一切故）三等諸佛囘向。此位菩薩。學三世佛不著生死。不離菩提修囘向事。名等諸佛（舊云。三淳至。所謂於無生惠中四不壞淨。於佛法僧戒信不可壞故。名等諸佛）囘至一切處囘向。此位菩薩。修習一切善根時。以彼善根如是囘向。分此善根功德之力。至一切三寶之所。一切世界衆生之所。作謂供養利益之事。譬如實際無處不有故。名經一切處囘向（舊云。四量同神力。所謂生住滅三相。諸法本無。假名生。已有還無。假名滅。不空有法假名住。是故通達一切空而不二。名世諦相。空一諦相故名經一切處）五無盡功德藏囘向。此位菩薩。修悔過善根離一切業障。於諸如來一切衆生所有善根。皆悉隨喜。以此善根皆悉囘向。莊嚴一切諸佛淨剎。常作佛事善巧方便。具諸功德離諸虛妄而無所著。由迴向已得無盡善根。名無盡功德藏（舊云。互善計量衆生力。所謂五陰色者。異空色集成大色分故。色相空。剎那剎那成心故。心相空。受相行識無集無散。一相無相無相故。名無盡功德藏）六隨順一切堅固善根迴向。此位菩薩。以內外財。隨衆生意而惠施之。見諸苦者。悲以身代。堅因安住自在功德。以如是等諸善功德而迴向已。令一切生得大智惠除滅大苦故。名隨順一切堅固等（舊云。六佛教化力。所謂十二入。內六根外六塵爲識所入處故。名爲入。其惠者。不在內不在中間不在外。一切法無自無他故名隨順等）七等心隨順一切衆生囘向。此位菩薩。而能增長一切善根修習。究竟安住忍力閉惡越門永離顛倒。不著諸行。一切善根。由皆悉囘向。爲一切衆生作功德藏。菩薩一切拔出生死令得衆善等死差異故。名等心隨順（舊云。七趣向無礙智。所謂十八界。六根六識六境。一合相一切法。亦一合相故。故名等心隨順等也）八如相迴向。此位菩薩。成就念智安住不動心無所依。寂然不亂。不違一切平等正法。嚴剎度生。所修諸善。皆順如相。而爲囘向名如相（舊云。八隨順自然智。所謂因果。善惡名因。苦樂名果。所由爲因。所起爲果。由起相待通名因果故。因果二空無生無滅。皆一合相故名如相）九無著無縛解脫心囘向。此位菩薩所攝善根。離憍慢等所有縛等得解脫心。行普賢行。所習諸善不執。爲已及以他人以無縛著解脫之心囘向。饒益品物一切故名無著無縛解脫以（舊云。凡能受佛法僧故。所謂二諦空。因緣集故。謂之有非。云有是有。因緣散故。謂之無非。云有是無。故有無。般若解脫無二相故。文名無著無縛解脫以）十法界無盡囘向。此位菩薩。離垢僧繫頂。受大法師記別。法施化生。嚴淨世界出生智等。悉同虛空而無限量。凡有善根修於囘向悉等法界故名法界無盡（舊云。十以自在惠化一切衆生。所謂中道第一義諦。般若處中。而觀達一切法而不二。其觀惠轉轉入聖地初大故名相似第一義諦觀。而非眞中道第一義諦觀故。名法界無盡也）今云。第十囘向位。以自在觀惠。作中道第一義諦觀。雖然有漏觀惠故。非眞觀名相似觀。雖相似法。以有漏惠離言中道爲境。習修同時。必得修本有無漏種。由是此相似觀惠縛入聖地位（初地見道）得入眞中道第一義諦觀。其眞觀者。初地上有三觀心入一切地也。三觀心者。從假名入空名二諦觀（是一）從空入假名名平等觀（是二）如是二觀方便觀因二空觀得入中道第一義諦觀（是三）雙照二諦。心心寂滅。進入初地。法流水中。名摩訶薩。已上十迴向菩薩。在此位中。凡所修行。皆迴一切名爲囘向。此十囘向即名十金剛心。何由名金剛心。謂此十囘向位。世間（有漏心）修習之終。堅固不可壞故。名爲金剛。由是仁王經亦名十堅心。何等爲十。經說。十堅心者。初觀五蘊五忍（一戒忍·二知見忍·三定忍·四惠忍·五解脫忍也）次觀三界因果三忍（一空忍·二無相忍·三無願忍）復次觀二諦虛實。及一切無常之無常忍。後觀一切法空無生忍。如是十忍心名十堅心。亦名十金剛心。如是十堅心修習相。可謂回因向果。一一順如相故。無不法界無盡故。名爲十囘向又第十囘向滿心加行位欣求趣向彼見道決擇故。雖名順決擇分。仁王經總以十位爲道種姓。說伏忍三十人。即三賢三十心。但於梵網經中。別離出滿心位名道種姓。前囘向位名不可壞。今此章文。以五忍別分別伏斷。今此滿心。但伏無斷。仁王經說。尤以爲近。上來所明伏忍三品下·中·上。如次了知。謂忍可有品伏惑亦自有品。雖爾今對次四忍斷爲主總名伏忍。忍忍可達悟故。由此忍可之伏第三囀之依士釋。忍是惠故。此忍起惠體持伏業用持業得名。亦能伏忍。是體持所伏業用。是持業釋自是已上梵網·仁王·本業所說六種惱中。第一二三種性釋義。即五忍中初伏忍下中上三品釋已。即十三住中除本種性。＊除十二住中第一勝解行住全分釋已。亦是三賢十聖中。三賢全分三十心釋義。大不如是。信忍者。此亦有下中上三品。下品謂十地中初歡喜地。中品謂第二離垢地。上品謂第三發光地。是爲三品信忍。如唯識章云。二信忍在初二三地。創得不壞信相。同世間類故（云云）（今云。名壞信者。於佛法僧戒得不壞信也。同世間類等者。同諸有情世間類。一修施戒修福業等也）初歡喜地者。亦名極喜地。深密經四地波羅蜜品說。善男子。成就大義得未曾得。出世間心生大歡喜最初。是故名極喜地（十地論十三。世親攝論出名極喜地。亦瑜伽四十七住品名極歡喜住）成唯識論九。曰一極喜地。初獲聖性（第一因）具證二空（第二因）能益自他（第三因）以此三因生大喜故（今云。初護聖憐者。法爾無漏種。本來雖有。不名獲成就。今極喜地時。初得名成就故云初獲也）第二離垢地者。深密經四說。遠離一切微細犯戒。是故第二名離垢地。瑜伽四十八說。於此住中。淨心意樂成滿趣入。在所生處多作輪王王四大洲。以自在力。令多有情止息初戒不善業道。勸彼受行諸善道。當知。威力過前十倍。謂意樂淨故。性戒具足故。離功種毀犯戒垢故。一切業道。一切因果。了知通達故。於諸淨業能自受行。亦爾勸他令其受行故。於有情界。諸業所生衆苦艱辛得大哀愍。如實觀照故。善根清淨故。受生故。威力故。由離一切犯戒垢故。名離垢地。此名爲增上戒住（云云）成唯識九曰。二離垢地。具淨尸羅遠離能起微細毀犯煩惱垢故（云云）第三發光地者。深密經四。瑜伽四十八。十地論十三。世親攝論七。成唯識九。同名發光地。深密經說。由彼所得三摩地。及聞持陀羅尼。能爲無量智光依止故。第三名發光地（云云）瑜伽四十八說。若諸菩薩。先於增上戒住已得十種清淨意樂。作意思惟解了通達。復於餘十種淨心意樂。作意思惟。成上品圓滿故。過增上戒位入增上心住。菩薩安住增上心住。觀能成辨彼智光明。唯是無倒勝三摩地。觀所引發一切靜慮等持等至。皆菩薩藏。聽聞爲先。皆聞正法以爲緣起。觀見是已發大精進勤求多聞名聞正法。不借身命無有資財內外愛物而不能捨。有遇師長。必誓承事。若蒙尊教必誓奉行。若聞佛法一四句頌。歡喜踴躍。勝得三千大千世界充滿大珍寶聚。聞一句法。是佛所說。能引正等覺。能淨菩薩行。歡喜踴躍。勝得一切釋梵護世（四天王）轉輪等極尊貴位（乃至）廣說。由發聞行。正法光明等持。光明之所顯示。見故此地名發光地。由內心淨能發光明。是故說名增上心住（云云）又成唯識九說。三發光地。成就勝定（疏云。三摩地。此云等持。即靜慮。三摩鉢底。此云等至。即無色定）大法（疏云。殊勝名大眞如。淨界云大法也。法者教法也）總持（疏云。四陀羅尼。此云總持念惠爲體）能發無邊如慧光（云今云。經云。三摩地。唯識云勝定。體相同。謂此地所得定聞持。聞持聞持定中差別。依定發智光名發光地。發謂因。光謂果也。陀羅尼。此云總持。念惠爲體。有四。一法陀羅尼。二義陀羅尼。三呪陀羅尼。四能得忍陀羅尼也。法義者。如次能詮所詮。呪如常。能得忍者。此地斷。於三惠有忘失。所知障故。得大法眞如之總持。此中能得忍者。能念得菩薩即可也。云何得忍可了。謂菩薩了知呪陀羅尼都無有義。其一切義圓成實。已上謂習陀羅尼云能得忍。伽四十五菩薩地說已上就新譯家釋。若由舊譯。仁王本業二經。名明惠地。本業經說曰。此地菩薩。習古佛十二部經。化諸衆生故。名明惠云云。今云。此理難了）問。三賢初有十信。一一有十爲有法明門。亦中品修十信。一一有百爲千法明。亦上品修十信。一一有千爲萬法明。前既具明。然今復入聖位進上地名爲信忍。信心體性。與前別如何。答。如本業經（下卷）說。佛子。捨凡夫行（有漏分云凡夫）行生在佛家（入見道無漏云生佛家）紹菩薩位入聖衆中。四魔不例。有無二邊。平等雙照。大信如滿。習學無生中道第一義諦觀上。至二地三地（乃至）第十一地。明觀法門。心心寂滅。法流水中。一相無相。二身無方。通同佛土故名歡喜地（云云）（今云。由今家意。地前十信有亦進亦退。故爲可壞信。初地入見道。初得不壞信也。何故不壞耶。謂初地無間道。如與智冥合。平等平等無戲論無所得處。信初起全無可壞理也。又云。舊譯云大信。於中道第一義諦觀信心始滿者爲大信。與今家意全同也）又同經上同。一歡喜地。住中道第一義諦惠。十無盡願。現百法身入十方佛土。作五神通入如幻三昧。現作佛化無量功德。不受三界凡夫時果。常入上乘位。一心四諦二種法身（下卷曰。佛子。有二法身。一果極法身。二應化法身。其應化身。如影役形。以果身當曰應身等常也）變易受生三觀（一二諦觀。二平等觀。三中道觀。是云三觀）現前常修其心入百法明門。所謂十信一信有十。爲百法明門。滅十三故（七見六著云十三煩惱。經上卷說）煩惱畢竟不受。心心寂滅。法流水中。自然流入薩婆若海。今云。此經所說。與瑜伽說稍有相違。四十七住品曰。若諸菩薩。從勝解行住入極歡喜住。先於無上正等菩提。菩薩弘願。未善通達菩提自性。未善通達菩提方便。爲分隨順他緣而轉。不善次定除捨彼故。發起六相。新善決定內證修性。菩薩大願。超過一切餘白溪願無等不共果。是世間超越一切世間境界。隨救一切有情苦故。不共一切聲聞獨覺。雖一念起此願。法性自爾。能得菩提無量白法可愛之果。如此菩薩善決定願亦名發心。又諸菩薩發廣大願心已超過菩薩凡異生證入菩薩正性離生生如來家成佛眞子。決定趣向正等菩提。決定紹如來聖種。又正獲得如實證淨極多歡喜。一切利有情事。一切菩提資糧圓滿。一切無上菩提。一切佛法。一切佛作事。是等諸法速疾圓證。自觀己身能正隨順如是解了。極多歡喜。又自了知。我於無上菩提。今已隣近於大菩提。我勝意樂已得清淨。我今已離一切怖畏。由是因緣極多歡喜。又現法中。能起菩薩一切精進。信增上力爲前導故。於當來世。如前所說菩提分品十種大願。今即於此極歡喜住能具引發（十種大願者。受持無上法。二勸請妙法論。三順行菩薩行。四成就器有情。五見佛供養事。六修治白佛因。七不違佛菩薩。八利生無空過。九爲證作佛事。大以無斷盡）復有十種淨修住法。由是能令極歡喜住速得清淨。一者諸佛法深生信。二者發大悲。三得發大慈。四者行喜捨。五者利有無厭倦。六者善處解諸論。七者善解了世間。八者正行修慚。九者堅固力持性。十者供養諸如來。又諸菩薩。於此十法受學隨轉多修習已。復於餘九增上戒等諸菩薩住。從佛菩薩專精訪求一切種道過失及神通樂無失壞道。善取其行得等流相。於一切住自然升進。證大菩提爲大導師。率領一切有情商旅。超度生死曠野嶮道。當知。此中諸行能入說名爲行。若正入時說名爲得。入已乘利成辨圓證說名等流。又住於此在在生處。多作輪王王贍部洲。得大自在。遠離一切所有慳垢。威被有情調伏慳吝。諸四攝事所作業中。一切不離佛法僧寶。證一切種菩提。作意恒發願言。我當一切有情中尊。作諸有情一切義利所依止處。若樂發起如是精進。棄捨一切家屬財位。歸佛聖教淨信出家。一剎那頃。瞬息須臾能證百三摩地。以淨天眼。能於種種諸佛國土見百如來。又即於彼變化住持菩薩住持皆能解了。以神通力動百世界身。亦能往放大光明。周匝遍然。普令他見化爲百類。成熟百種所化有情。若欲留命能住百劫。見前後際。各百劫事知見。能入蘊界處業諸法門虫。於百法門能正思擇。化作百身。百身皆能現百菩薩。眷屬圍繞。自茲以去。是諸菩薩。由願力故。當知無量威力神變安住如是極歡喜住。諸菩薩衆。願力增上。能引無量殊勝正願。所作神變如是正願。乃至俱胝那庾多百千大劫。不易可數。當知是名略說菩薩極歡喜住。謂善決定故。四相發心故。發起精進引發正願故。淨修住法故。開曉餘住故。修治善根故。受生故。威力故（已上八行由說極歡喜住。是略說也。廣說如十地至極喜地所說）此中由能攝持菩薩義故。說名爲地。能爲受用居處義故。說名爲住（已上瑜伽論住品取意云云）又本業經（下卷）說。從住前進初地道。從初地入無垢地相曰。住前信想菩薩。信佛教修十戒。歴劫滿足。入初住位。復從是位修行百法觀門。所謂十信等。如前已明。以明百法觀達三正觀。滅十三經如實相入十行初住。爾時佛子。復從是行觀修千法明門。所謂十信等如前已說。又將至十囘向。轉轉達一切法無相百千生滅。皆不可得入初囘向位。復從是囘向明明轉照照智學相做平等觀假得中道第一義諦心。念念寂滅。入萬法明門。從十信乃至十囘向。自然流入平等道無得一相。眞實觀一照相入初地道。佛子。復從初地正觀一照智入百方阿僧祇功德法門。於一相觀中一時行（乃至）第十地心心寂滅。自然得入無垢（等覺）地（云云）今云。由是可知。從十信初至等覺地信之爲體毫無差異。若異者。云何有自然流入平等道。故知。信體雖一。眞與做惠有別。有與無相有差。遂隔位次寬與狹。勝與劣。不壞與壞。自爲差別。今此信忍。以歡喜地聖種性中眞觀淨法智不壞現前創首故。爲示是云大信始滿。亦爲信忍之初。大謂眞淨法界絕言法性。遍滿一切法處名大。當知。信忍之信。十地位初極歡喜住始滿。不壞大信。由是所生忍故名爲信忍。自地前初發心至三賢終。修習相似第一義諦觀。起不壞信。眞淨法界。大心現前。眞實三觀。無相有法明門。與智冥合。平等平等無戲論無所得。自是修習增進。自然流入薩婆若海。地前修習十信。轉轉今增進。創得聖性大信滿。上來所云。自三賢初今入聖位中門修習增進之行相也。由十信之忍可第三囀依士釋也。亦今始滿大信。體持忍可達悟等用持業釋也。又初歡喜地至第十地雲地六種性中。名聖種姓。亦名正法性。梵網古迹云。正法性者。即聖種性通攝佛地已了眞性名正法性（云云）（今云。此古迹意。正法性中。初地見道。至第十地。地地勝進修道。住如來他名究意道。初地已上一分證故。漸漸勝道云已了眞性。若至佛地經圓證也。故云究竟道。正法謂眞如淨法界也）仁王經曰。信忍菩薩。所謂善達明中（今云。達謂達悟也。明謂菩薩所修明觀法門。今云。善達明者。達悟百法明門也。三賢初住修習百法明門。至三賢終增進爲無量門。是即如與智冥合。心心寂滅。而今初入聖位時了達。明明法門。百萬阿僧祇功德。一切行盡入百法明門云善達。明明謂無漏觀謂慧也。入初地時。無量明明法門。一切行盡入此百法明門故。達悟百法明門云善達明也）行者。斷三界色煩惱縛（今云。初地見道所斷惑。分別起煩惱所知二障。種子習氣共斷。俱生煩惱障現行地前漸伏。初地已上伏令然盡然故。意力有時。猶起而不然。八地已上。永不現行。習氣每斷。所知地地斷除。種金剛斷。又分別所知障現行。地前資糧位中漸伏。加行位中頓伏盡。種習初地斷。又俱生所知障現行。地前漸伏。乃至十地方永伏盡。又種習斷前六俱者。八地伏盡。種習皆地地斷。又第七俱者現行。金剛心加行道伏。曰無間道斷。種解脫道斷。習是今家所論。如成唯識九說。問。由今家所論。今所引舊經說。初地行者。斷三界色煩惱縛。何故擧色不擧心。亦擧煩惱不擧所知耶答。本業上卷說。喜忍伏三惡道。離忍伏人中業道。明忍伏六欲天業道。是即如次明初二三之地所伏所斷。今此文言斷者。永伏名斷。煩惱縛者。俱生煩惱。非分別起也。縛謂現行非種子。種子金剛心斷故。又故意方行貪等。是非色惑可云心惑。會間故意方行貪等云色煩惱縛。本業經三惡道者。就見道斷。分別起惑。明永伏盡名爲斷。永伏盡相。猶斷種故也）能化（今云。化益名爲化）百佛（今云。信忍下品初地位。化度百佛國土也）千佛（今云。信忍中品第二地。化生千佛國土也）萬佛（今云。信忍上品第三地。化度生萬佛國土也）國（今云。化度佛國土生）中現百身（今云。現百身化生初地菩薩也）千身（第二地所現也）萬身（第三地所現也）神通無量功德。常以十五心爲首。四攝法（今云。施心好語心益心同事心也）四無量心（慈悲喜捨）四弘願（今云。度生學法事佛證菩提）三解脫門（空無相無願）是菩薩從善覺地（今云。初歡喜地。舊譯家名）至薩婆若（一切智智覺位也）以此十五心爲一切行根本種子（已上。舊譯仁王經。以私意注之）由是初二三地菩薩。信忍下中上三品也。又同經偈曰。若得信忍。必不退進入無生初地道。教化衆生覺中行。是名菩薩初發心。善覺菩薩四天王（初地菩薩所受世間果報也）雙照二諦平等道（今云。新譯所云離言中道觀）攝化衆生遊化百佛國。始登一乘（今云。理一乘也）無相道入現般若名爲住（今云。名極歡喜住。持德不退名住。瑜伽四十七說。能爲受用居處義故名爲住）住生德行名爲地。初住一心足德（功德）行於第一義而不動（已上初歡喜地）離達（今云。第二離垢地。達悟菩薩也）開士忉利王（第二地離垢菩薩。所受世間果報也）現形六道千國土。無緣無相。第三諦（今云中道）無無無生無二照（今云。照者智也。已上第二離垢地了）明慧空照。焰天王（今云。第三地菩薩。舊譯云明惠菩薩。新譯云發光菩薩。但云明惠可言通漫。餘地無漏智。亦皆明惠故。新譯此地初獲勝定四陀羅尼。此爲因發無邊妙惠光。能照法現別能故。名發光地。發言彰現別能。此明惠等一句。明第三地菩薩所受世間果報。空照者。本業經。說入如幻三昧爲此地心因故。與今此說空照意。稍相同。焰天王者。天欲第四天。新譯所云夜摩天也。舊云焰摩王。故今略云焰天王。夜與焰音相近）應形萬國導群生（今云。入萬法明門。所應第三地故云應形萬國也）忍心無二。三諦中（今云。空有中三諦。即計依因三性。忍可三性非即非離絕言心故。今云無上也）出有入無變化生（今云。出有者。出離有相分別也。入無者。悟入無相無分別心。不執一切故。自在變化度生）善覺·離·明三道人。能滅三界色煩惱。還觀三界身口色法性第一無遺照（今云。此四句一頌。合說信忍三品斷惑。初一句表信忍三地名。善覺者。初地。離者第二離垢地。明者第三明惠地。指三地菩薩故云三道人。一能滅者。能斷非伏。如本業經上說。三賢名爲伏斷。喜忍已上亦伏亦斷一切煩惱。覺忍妙覺位。現時。於法界中下切無明頓斷元餘云云。乃至廣說。今又明初地已上能滅故。永快盡故。猶斷種故。云能滅。本業云。亦伏亦斷意。全無違。色煩惱者。如前已明。欲界五趣色業道故。問。若爾云何云三界色耶。無色應無色故。答。無色定中。雖無業果。起定果色生貪慢等云無色見色煩惱。今能滅是云能滅三界等。還觀三界身口色等者。還觀三思業非業門。生身口色。爲絕言緣志。法性第一義不遺照。照一切法已云無遺照也）已上聖種性。十地中信忍下中上三品。初二三地曰名釋竟。順忍者。聖種性中。第四焰惠地。第五極難勝地。第六現前地。是即如次順忍下中上三品也。何所由此三地名順忍耶。答。唯識章云。三順忍者。在四五六地。順爲出世行故（云云）子島釋云。順忍在四·五·六地。順二乘出世行。如次修菩提分法四諦緣起觀故名順忍（云云）（今詳云。子島所釋不穩。當違瑜伽論說故。瑜伽論意。順八地已上忍智云順。第三理修菩提分法。幷唯非四諦。諸諦十二緣起。皆菩薩所修。非順二乘所修。菩提分法等。如四十八說四五六地所修文）問。何故第四地名焰惠地耶。名有新舊兩譯相違耶。答。舊本業經名焰光地。又舊仁王經。名炎惠地。新譯深密經·瑜伽論·十地論·世親攝論·成唯識論。同名焰惠地。論曰。四焰惠地。安住最勝菩提分法。燒煩惱薪惠焰增故（云云）世新攝論曰。由安住最勝菩提分法故。能燒一切根本煩惱。及隨煩惱。皆爲灰燼（云云）今云。此中菩提分法者。瑜伽四十五說。三十七助道品。以菩提分法爲惠者。非皆是惠。惠之焰故（已上本疏所釋）今由四十五意釋云。菩提分法有二。一者二乘所修三十七菩提分法。二者菩薩乘三十七菩提分法。三十七者。四念住·四正勤·四如意足（欲勤定惠）五根·五力·七覺分·八聖道分。於此三十七品。如名相觀名二乘菩提分法。於是觀離言法性。菩薩所修菩提分法。由四十八所說。自極歡喜住至第四地增上慧住。其中間次第超過增進偏由得十種意樂淨。其第九必深信解大乘教。不愛樂下劣乘作意思惟淨心意樂。由此意樂思惟超過增進入第四地。長如來家得彼體性。觀一切種菩提薩埵。增上力故。修四念住而爲上首。三十七種菩提分法。方便攝受。策勤修習。由是極細我見執著動亂。皆得畢竟不現行斷故。今此中菩薩所有智慧光明。一切聲聞獨覺等不能映奪（已上四十八合文取意）由是等說。子島云。順二乘修菩提分法釋順忍名。違瑜伽順止地忍說故爲不穩。當至第五地應委細辨。問。順上地名順忍義如何。答。如本業經說。佛子。大順無生超忍（云云）（此數第四地文）今以新譯意釋此經文。則順者。趣向欣求之義。無生者。所謂第八地。無切用無相。即離言說眞如境界。今第四焰惠已上。近順·趣第八地已上所起無相無功用智。遠順趣妙覺位。趣向欣求起忍可智。是第四五六地所修習相。是瑜伽論名猛利忍。舊譯云大順無生忍。四十八說。以有猛利忍起。隨順上地忍。名爲隨順忍。問。若爾如初三地。何故不攝順忍。別爲信忍名無猛利忍耶。如何。答。可謂。如初三地。不起隨順上地忍。俱生惱現起。地前漸伏。初地已上頓伏。盡習氣隨障地所知障斷。與其俱起煩惱習地地除。種金剛斷。雖然俱生故。起身邊二見俱貪等。前三地不能伏現起故。不能以猛利忍起隨順上地忍。今是第四地位。永伏現故。法執無處永伏彼貪等故。下品順忍。生起第五也中。亦其餘不俱生貪等名。害伴者永伏。由是第五地中。亦近無相。眞俗合觀大起順忍。由是等猛利修惠增進。第六地中起殊勝觀智。以不起染淨差別。順逆爲十二緣起觀。皆順無相多作意故。名勝智現前地也。又本業經說。此第四地入七觀法。一大順無生觀一切法二諦相。二大順無生諸佛功德。三大順無生觀六道衆生。四大慈觀說法授樂（大謂無相順無用無相）五大悲觀救三苦生。六大喜觀喜他受樂。七大捨觀令諸衆生入平等性。如是入七觀法故名焰惠地（已上由舊譯意釋也）又由新譯經論意云。此地菩薩觀一切種菩提薩埵增上力故。修四念住而爲上首。三十七種菩提分法。方便攝受策勤修習。由是此住菩薩智慧光明。超過菩提分法爲因惠。是智火光明餘三十六爲焰。能斷煩惱。如火焚薪名焰惠地（已上第四地釋也）問。第五地何故名極觀勝地。云何爲中品順忍耶。新舊兩譯立名等相違如何。答。舊譯仁王經。此第五地名勝惠地。又舊本業經名觀勝地。無極字。新譯經論。總名極難時地。瑜伽四十八說。今此地中。顯示菩薩於諸聖諦決定妙智極難可勝。是故此地名極離勝。即由此義應如此中諦諦相應增上惠正住（已上伽四十八）成唯識九云。五極離勝地。眞俗兩智行相互違。合令押應極離勝故（已上論文）本疏云。眞是無分別。俗是五明論有無分別。令離合一念心合。合令相應者。今令一念二智並生名合。又境同名相應。疏文云。相應者。謂於眞觀爲俗令境＊押入名相應。爲一念中。二智並起名相應。前四地中。不能含也。又舊本業經說。入法界智。觀一切法盡在一念心中。十六諦一時行。今云。與新譯論義意稍同。又本業經說此難勝地云。佛子。順忍修道。三界無明疑見。一切無不皆空。入辨功德及五明論。內外方道因果。鬼師無不通達故名難勝地（已上本業經文）今詳云。此舊譯文。立難勝名釋此地爲順忍中忍。雖爾難了故。今由今家餘處釋文義令易了。云。此地菩薩。能令俗諦有分別智。而與眞諦無分別智同時俱起。以互違法。令不相違一時並生故名難也。前四地未能得。今乃此地得之故。稱爲勝。勝前地以順趣無相故。此地名難勝地新譯加極言。意謂。此名標順趣無功用無相地。今眞俗合觀之極難。今得云極難勝地也（上來第五極難勝地釋已）問。第六地何故名現前地耶。何爲上品順忍耶。新舊兩翻立名有相違耶。答。新舊兩譯大有相違。舊譯仁王經說法現地。本業經與新譯同名現前地。深密經及成唯識論。同說住緣起智（觀十二緣起智也）引無分別（觀無染淨令現前故無無分別也）最勝般若令現前故（云云）（深密經說於無相多修作意方現在前。即無除染淨觀智現前也。最勝般若者。染淨無差別智現前也）瑜伽四十八說。第五地中。於諸諦相應增上慧住。已得十種法平等性。此平等性。今此（第六地）地中成上品故。極圓滿故。超過前住得入此住菩薩住。此住中智慧隨逐名無著智現前般若波羅蜜多住現前。由此住故。於一切世間行無染而行。此住有猛利忍。於第七地有加行行邊際忍。是彼隨順忍攝。又此無著智現前般若波羅蜜多住現前。能引菩提衆緣。於諸世間有爲諸行。住而不住。雖於寂滅見寂靜德而亦能不住。如是般若所隨逐能入空無願無相三摩地。由此三摩地門現前意樂不壞。證同無量三摩地。由此地中。無著智現前般若波羅蜜多住現在前故。名現前地（已上伽四十八取云）今云。由此新譯論意。解了深密·唯識經論義意。可覺其深意。叶應知現前地順忍上品。復由新譯意。可知舊本業經所說意味。本業經說。佛子。上順諸法觀過去一切法一合相。現在一切法一合相。未來一切法一合相。法界因緣寂滅無二故。名現前地（已上本業經）今由新譯家意解此文云。此中上者勝也。示順忍上品。順趣無相殊勝一切法一合相者。示同時同處非即非離絕言緣起故。今文云。法界因緣寂滅無二。今此地中。觀十二緣起智觀無染淨令現前故。引無分別最勝般若令現前故。名現前地也。瑜伽四十八曰。又於無相多修作意方現在前（云云）今云。一切法一合相之言。甚雖解了。若謬執解。則外道見。如本業經（下卷）說。佛子。凡夫善心中尚無不善。何況無相心中而有無明。佛子。而言善惡一心者。是併沙王國中外道安陀師像。明闇一相。善惡相一心。佛子。我法正義。而可得言善惡同一行者。有縛有解有凡有佛。相續有劫。同一行者。而不得善惡同一心。古佛常說。無相智火滅無明開。乃至廣說。舊中邊云。因第六地十二緣生因處觀。於四諦染淨因果。無有一法可染可淨。新中邊云。由通達此。知緣起法無染無淨。非謂如也由眞如故。法無染淨名眞如爲無染淨。此論等談如體。中邊因如體談法也（已上本疏十末十六紙左）是故。今家談性談非即非離絕言法性。三十六眞實義品。由此諸菩薩。於彼名事。或離相觀。或合相觀。依合相觀故。通達二種自性差別假立。依離相觀。別觀二種自性（云云）（已上本疏九末）故說一合相爲令達緣起理。於是觀同時處。知離言境（已上以新譯義意釋本業經也）又羅什仁王經數化品曰。又順忍菩薩。所謂觀（今云。第四地所修七觀也）勝（今云。第五地諸諦入觀極難勝觀。勤習爲所行故名勝地也）現（今云。第六地染淨無別。勝智現在前故）法（觀法）能斷三界心等煩惱縛。今由舊譯意釋者。第四·五·六地。伏諸見（邪見·我見·常見·斷見·或盜見·具盜見。疑見也）從見起六著（貪·愛·慢·痴·欲·瞋）疑見因業三業道（上舊譯經文意）此三但於心起煩惱故。今舊經文。云滅三界心等煩惱縛也。又本業經說。無明與十三（七見六著）爲本。是以就法界中別爲三界報（云云）又仁王經偈曰。焰惠妙光大精進。兜率天王遊億國。實智緣寂方便道。達無生照空有了（今云。此四句一頌。說第四地順忍所修。初句意云。智惠光順趣無相忍故。云焰惠妙光。此地菩薩。以順無相忍修三十七菩提分法。現億法身化度一切衆生故。云大精進也。第二句意。示第四地菩薩所受世間果報。妙光現億法身遊億佛國度生。第三句意。謂以緣寂滅忍實智。爲入無相大惠方便。第四句意云。以一一念心。同時照了空有二諦已有上一頌說第四地了）勝惠三諦自達明。化樂天王百億國。空空諦觀無二相。變化六道入無間（今云。此四句一頌說。第五地所修順忍之相。勝惠者。第五地諸諦相應極難勝之惠。略名勝惠。此初句意云。於一切法空有中三諦。以一念心同時行。以現無量身爲度衆生。入一切佛土受佛法化。是極唯勝地也。達謂達悟。明謂明觀法門。第二句意云。第五地菩薩所受世間果報。六欲天中化樂天。百億國者。現法身所化國土也。第三句意。順忍修道三界無明疑見。一切無不皆空故。於一念心上。空有中三諦同一時現。空空現。即一切法無二觀也。第四句意。一切法在一念心欲。有空中三。苦集等四諦。一時現行。無量身一時變化。苦樂同時現。云變化六道入無間。已上一頌第五極難勝地順之相也）法現關士自在王。無二無照達理空。三諦現前大智光。照千億土教一切（今云。此四句一頌。擧第六地一切法一合相宗滅無二之名云法現。具云法現前地故。開士者。菩薩之異名。六欲之第六他化自在天王。爲第六地所受世間果報故。云自在王也。次三句意云。此第六地上品順趣無相忍智。以觀一切法一合相寂滅無二故。能所照冥合。平等平等。達凝宗空。三諦同時現前大智妙光。照千億土。化一切相。已上六現前地順忍之相也）已上順忍三地別說偈文釋已。又同經說順忍三地斷惑總合。頌曰。焰勝法現無相定（今云。焰謂第四焰惠地。勝謂第五極＊唯勝地。法現者。第六法現前地。謂此三地菩薩順趣上地天相。下中上三品類各別入定。今總合云無相定也）能說三界迷心惑（經上卷說。焰忍伏諸見業道。勝忍伏疑見業道。現忍伏因業道。此三業道。自心惑起爲三界界故。云三界迷心惑也）空惠寂然無緣觀（中道第一義諦觀名云空惠。寂然者。以照二諦心心寂滅。流入薩婆若海之相。無緣者。心心寂然。常住一相。湛如虛空。心王所遊覆。無極無際云無緣觀也）還觀心空無量報（此四五六地。雖有三品順忍別。各於一念心中。一切法一時觀故。心空寂無相上顯現無量身也）已上總合。順忍三地頌釋已。上來聖種性中第四五六地。即順忍三品釋竟。無生忍者。聖種性中。第七遠行地。第八不動地。第九善惠地是。即無生忍下中上三品。問。何所由名無生忍耶。答。唯識章主云。四無生忍。在七八九地。長時任運。觀無相理故（云云）今云。長時任運者。第七地無相觀始長時。第八九地任運觀眞如無相理故。本疏（九末）云。即如文智名無生忍體。此釋由瑜伽四十八意。如次具引。問。第七名遠行地有何由耶。自前地轉證入此地之相如何。答。初明名遠行由者。有新舊兩釋說莂。初擧舊譯說者。本業經（一卷五紙）曰佛子。無生忍諸法觀。非有煩惱。非無煩惱。一生一滅一果三界。最得一身一入一出。集無量功德。常向上地。念念寂滅故名遠行地（已上舊譯）今云。此文任文取義。難了名遠行義。解得新釋義意而讀此文。兩譯義意全無相違。今擧新譯。次會此文。後學審察。後擧新譯說者。世親攝論云。何故名爲遠行地。謂此地地中。於功用行得至究竟。雖一切相不能動搖。而於無相猶名有行（已上世親攝論）今云。此中於無想者。即無生法忍也。新譯論云。第八地中得無生法忍極清淨。云妙無相智不爲現行煩惱所動。由是應知。無生法生忍者。妙無相智。今引世親論。云而於無相有加行。是下品忍故也。舊譯經文云。非有煩惱。以無相智。第七地中爲修惠故。云一切相不能動搖。是亦云。非無煩惱。第七地中。於無相智猶有行故。瑜伽四十八說。此第七住猶名爲雜。墮雜染除斷煩惱。亦云非有煩惱非離煩惱等。與舊譯全無違。又成唯識九曰。遠行地。至無相住功用後邊。出過世間二乘道故（云云）本疏（九末）釋云。可六地中法執生滅流轉滅相故。未能空中起有勝行。今此地中。遠離彼（生滅流轉還滅）障（所知所也）亦能空中起有勝行。又四十八說。披第八地一向清淨。此第七地。猶名爲雜。與第八地淨住爲前導故。當言此地名不染汚。猶未得故。當言此住墮雜染行。今此地中。一切貪等上首煩惱皆悉除斷。當知此住非有煩惱。非離煩惱。一切煩惱不現行故。菩薩如是一切煩惱。皆悉遠離。難可了知。一切分別現行隨逐。身語意業。皆悉安住。而不捨離尋求勝進勇猛如行。顧念有表。爲大菩提速圓滿故。離一切相。無量身語意業隨轉。妙善修治。無生法忍之所顯發。於此地中。由自覺惠境界故。超過一切二乘境界（已上四十八文）今云。名遠行地者。遠謂遠離。行謂有知行有功用。即第六俱生所知障。此障俱生煩惱。名微細隨眠。此地中斷除已名超過二乘亦云出過世間等也。舊經文說。常向上地。念念寂滅。即遠離有加行有功用之義。全無邊。本疏（五末）云。四十八卷第十住中說住。此住中得無生法忍極清淨。此復云何。謂諸菩薩。由四尋思。於一切法正尋思已。先時獲得四如實智。如實了如一切諸流。爾時一切邪分別執皆悉遠離。於現法中。隨順一切雜染無生觀等（乃至）應說。此如實智始從勝解行住乃至有加行有功用住。未極清淨。今此住中。已極清淨。是故說云無生法忍。即如實智名無生忍體。然今實義尋思唯有漏唯加行心推求。非根二後智故。如實智通有漏（加行時有漏智）無漏（根後時無漏也）通三智故。如實唯忍。可故。是果尋思唯加行故。是因七十三中四如實智。唯依無漏說爲無生忍體。不言通有漏（有漏加行者）餘處據實通有無漏。未即可位名爲尋思。起忍印時名如實智（云云）（已上本疏文）又問。超過第六地得入第七地之相狀如何。答。四十八說。云何菩薩有加行有功用無相住（是第七地住之名也）謂謂菩薩於前第六緣起相應增上慧住。已得十種妙方便慧所引世間不共一切有情而共一切世間進道勝行。即由如是妙方便慧所引不共進道勝行成上品故。極圓滿故。超過第六住。得入第七住。謂依能起世間興盛攝受福德。依於有情。利益安樂增上意樂。依爲菩提福德資糧。依菩提分德後後勝進。伏不共聲聞。依不共獨覺。依有情界。依諸法界依諸世界。依諸如來身語心知。是名妙方便慧所引不共進道勝行處所略義。菩薩與彼共相應故。便能通達無量如來境界。及爲彼起無功用無相無分別無異分別。觀無量佛境界。起無間無閱精勤修學一切威儀行住作意。一切分位名遠離道。彼於一一心剎那中。十波羅蜜多而爲上首。一切菩提分法圓滿殊勝。今即於此第七住中。具足發起一切佛法。覺支圓滿。此住菩薩。加行行圓滿所攝故。妙智神通行清淨。能入第八住故。由是菩薩此住無間。能入第八極清淨住（乃至廣說如前所引）謂如方便慧所引世間進道勝行成滿。得入此住故。通達佛境界。無間斷無間滅。勤加行故。剎那（云云）圓證一切菩提分法故。安立染汚不染汚故。有加行行圓滿攝故。名遠行地。即由此義亦名有加行有功用無相住（已上瑜伽四十八取意）第八不動地者。聖種性中。無生忍中品位也。初擧舊記說者。本業經（下卷）曰。佛子。是故菩薩。無生觀捨三界報變易果。用入中忍無相慧。出有入無。化現無常。自見己身當果。諸佛摩頂說法。身心別行。不可思議故名不動地（已上舊譯今以新譯意釋云。無生觀者。無相觀也。捨三界報業者。舊譯意以新譯所云變易生死。爲無漏界外生死。新譯云轉異熟。如成唯識第八。舊譯立四種生死。一分段生死。二變易生。三爾中間生死。四初流來生死。新譯立分段變易。生死。今捨三界報變易果者。菩薩居二爾中間生死之意也。具會如勝鬘義疏下卷）次示新譯意者。瑜伽四十八說。自第七地轉入第八地之相云。菩薩無加行無用功無相住。謂諸菩薩。於初無相住中已得十種入一切法第一義智。如經（十地經）廣說。謂依三世如其所應。本來無生無起無相。依餘因性無成無壞。依第一義畢竟離言諸自性事。言說造作影像。自性由體相故。及因性故。都無所有。即由如是雜染體性。無流轉性無止息性。依此無智邪執爲因。於彼離言諸有體事初中後位一切時分。染平等性。依於眞如無倒證入。無有分別平等性故。能除雜染。是名十種入一切法第一義智。略所說義。如是十種入一切法第一義智成上品故。極圓滿故。超過第七雜清淨住。得入第八經清淨住。住此住中。於無生法。證得菩薩第一最勝極清淨忍是諸菩薩得此忍（最勝極清淨忍）故。得甚深住。先於第一無相住中四種災患。今悉除斷（四種災患如首注）又此菩薩。於甚深住極生受樂。即於如是法門流中。蒙諸如來覺悟勸導。授與無量引發門智神通事業。如是蒙佛覺悟勸導。引發無量分身妙智得十自在。得自在故。隨所欲住。如意能住。隨樂安住。靜慮解脫等諸心住。如意能住。若暫思惟一切食等諸資生具。悉皆成辨。一切世間工業明處。如其所欲悉能現行。普於一切能感生業。及於一切受生處所。皆隨所欲。自在往生隨所愛樂一切神通所作事業。皆能起作。一切妙願。隨其所欲。皆得稱遂。又有棄捨麁見。諸佛恒常無間不離見佛。其餘所有善根清淨。金喩光喩。如經（十地經）應知。此住菩薩受生威力諸殊勝事。皆如經（十地經）說。是名略說菩薩無加行無功用無相住。於此他中。捨先所有加行有功用道。具心升上無行無功用。任運而轉不動勝道。是故地名不動地。即由此義當知。說名無加行無功用無相住（已上瑜伽論四十八取意）又無性攝論云。一切有相一切加行。皆不能動第八地心故。第七地雖一地相不能動之不現行故。然不自在任運而轉有加行故。第八地中任運而轉。不依加行。無功用故。亦無煩惱。見爲七入二地之別也（已上無性釋文。本疏引之云。有加行者。猶有煩惱故云云）又十地經曰。報行純就有間雜故名不動。此地已上明知。無相非有間雜。今云。間者間雜。無有相心間雜云無間也。此地中以有相有功用加行名煩惱。是皆從法執所知障起故。爲起頼耶愛因故亦名煩惱也。又大乘入道章云。八此地菩薩妙無相智。不被一切有相功用。及諸煩惱而鼓擊。所以此名爲不動（云云）今云。動謂有相有功用有加行間雜。無間雜云不動也。今問。何故第八地於無生忍爲極清淨。然舊對仁王·本業經。第八地爲無生忍中品如何。答。第七地無相住。有加行間雜故爲下品。第八地無相無加行無功用無間雜。雖極清淨。但於自利任運。於利他生有不欲行障故。是爲中品不爲上品也。第九善慧地者。聖種性中。無生忍三品之上品位。亦名無礙解住。本業經中說妙慧地。亦此地中菩薩云善慧菩薩。意謂。善慧即妙慧。如世親攝論云。此慧妙善故名善慧（云云）瑜伽四十八曰。謂諸菩薩。於甚深住不生喜足。復於增上智殊勝性愛樂隨入。是諸菩薩。於諸法中起智加行。應爲他說一切種智。普於一於一切說法所作。皆如寶知。當知此中說法所作。諸於一切近稠林行。如此雜染。如此清淨。由此雜染由此清淨。若所雜染。若所清淨。若非一向。若是一向。若通二種。如是一切皆如實。如是菩薩。於說法中。方便善巧。於說所作方便善巧。於一切種成大法師。獲得無量陀羅門。於一切種音說。與具剖折。善巧辯才無盡成就如是法陀羅尼。領受堪能。菩薩由此勝無礙解引發言辭宣說正法盡所有門。若由是故。於諸有情勸導慰喩。安處事業。是等堪能。皆悉成就。是名菩薩無礙解住。謂能甚深寂靜解脫。不生喜足入勝進故。於諸法中。起智加行宣說法故。此所作事。如實知。故得不思議。大法師故。善根清淨故。受生故。威力故。由是地中。一切有情利益安樂清淨。逮得菩薩無礙解慧。由此善能宣說正法。是故此地名善慧地。復名無礙解住（已上瑜伽論四十八文）又成唯識九曰。九善慧地。成就微妙四無礙解。能遍十方善說法故（已上成唯識論文）無性攝論釋云。四無礙者。由法無礙了知法句。由義無礙通達義理。由詞無礙分別言詞。由辯無礙自在辯說（云云）如本疏十本（七十六）釋。又舊譯仁王經中說無生忍三地斷惑功德所現曰。又無生忍菩薩。所謂遠行不動善慧。皆亦能斷三界心色業習煩惱故。現不可說不可說功德神通（云云）問。何故此無生忍三地。云能斷三界心色等習煩惱耶。答。今由新譯家所釋解。則前五地。有相觀多無相觀少。於第六地。有相勸少無相觀多。第七地中純無相觀。雖恒相續。而有加行。由無相中有加行故。未能任運現相（金銀等相長約寬云相）及土（大小白土等是約挾云也）入第八地時。便能永斷彼（第八地斷二愚云彼。一於無相作相用愚。二於相自在愚。令施相中不自在故）永斷故得二（相土）自在。又障第九地四無礙解者。入九地時。便能永斷四無礙者。法（於能詮總持自在。於一名句字中現一切名句字也）義（於所詮總持自在也。於一義中現一切義也）詞（於一音聲中。現一切音聲。即於言音展轉訓釋自在也）辯（有七辯。一迅辯·二應辯·三揵辯·四無疎謬辯·五無斷盡辯·六凡所說豐義味辯·七一切世間最勝妙辯·如本疏十本七十·五紙引伽七十八）入九地時。於此四種。總持自在。今引仁王經文。習謂習氣。無堪任性。煩惱者俱生煩惱。種現俱名。若第七地中純無相觀。雖恒相續。有加行不自在。是即所知障中俱生一分名無相中作加行障者。有此障故。與是俱起俱生煩惱羸劣者。伏道不起現行。若修伏道不現行故。於第七地。有加行不自在爲雜染煩惱習氣。斷所知障。地地自除。種金剛斷故。云能斷習煩惱。復若於第八地亦斷障地所知障。俱生煩惱習氣自除。但種金剛心斷。於第九地亦斷障地所知煩惱習氣自除。云能斷習煩惱也。心色等者。若第七地者。取流轉細生相。是即心色俱愚。其習亦同心色俱愚。又若第八地中。無相作功用愚。是心惑障其習氣。亦同心惑習相上不自在愚。是色惑障其習亦同。又第九地中四無礙不欲行中法詞是色惑愚。義辨是心惑愚。其習亦色心善達機宜。是在心故。此種非一故。云等也。由是此三地中。云能斷三界心色等習煩惱也。三界者示雜染相也。問。又仁王·本業兩經所說。此忍三品菩薩所受世間果報所屬所化如何。答。仁王經說。速達無生初禪王（今云。第七地所受用世間果報。本業經亦同說。瑜伽論十地經說。多作他化自在王）常當億土教衆生（今云。此是第七地所化國王。及所度衆生無數也）未度報身一生在（今由本業經叔云。經說。此地菩薩一生一滅一果三界。最後一氣。意言。第七地三界分段生死。以此地爲限。此一果報一生報身。事化神遍所爲化未度者。入第八地。唯變易生死化度也）進大等觀法流也（今云。第八地無相平等觀所現云等觀法流。經何上地念寂滅意同也。第七地三義報變易生死。第八地捨分段變易）始入無緣金剛忍（今云。無緣者。無相平等觀。不動云金剛也）三界報形永不受（今由本業經說云。以三空智觀三界二習色心果報滅無所餘。十初變化神通所爲所作不一不二。皆是滿足修行開發。一切功德行土功用開發。乃至上地一切功德行已修竟開發。功用一切行具足）觀第三義無二照二十一生。空寂行三界愛習順道定遠。達正土獨諦了（今云。第三義者。中道第一義觀。三界愛習等者。業力變果報。順無相平等道。定爲因遠爲實智變國土云遠達正土也）等觀菩薩二禪王（今云。擧示第八地菩薩所變所化。無相平等觀。獲得自爲故。捨三界報變易果用入無相平等慧故。不思變易生死也）變生法身無量光（本業經曰。八不思議無功用觀。所謂無相大慧方便大用。無有色習無明。亦盡百百劫事無量佛土事。以一念心。一時行現如佛形。現一切衆生以一念心中一時行已無功用故云云已下經文四句。以是可了）入百恒土化一切。由照三世恒劫事（以前引本業經文自可解了）返照樂虛無盡源。於第三諦常寂然（已上說七八二地已）慧光開士三禪王（已下示第九善慧地所變世間果報所化所利）能於千恒一時觀。常在無爲空寂行。恒沙佛藏一念了（本業經曰。九入法際智觀。所謂四下辯才。一切功德行皆成就。心習已滅無明。亦除一切佛藏一切變通藏。以一心中一時行。無量三千大千世界中作佛所作衆生形。教化一切有情故已上經文）問。初地已上無漏境界。何故受世間果報耶。答。本業經上曰。敬首菩薩白佛言。從初地至後一地。有果報神變二身。一法性身·二應化身。爲何名相爲何心相耶。佛言。佛子。出世間果報者。從初地至佛地各有二種法身。於第一義諦法流水中。從實性生智故。實智爲法身。法名自體。集藏名身。一切衆生善根。感此實智法身故。法身能現應無量法身（乃至）應說。國土亦爾。佛子。土名一切賢聖所居之處。是故一切衆生賢聖。各自居果報之土。若凡夫衆生。住五陰中爲正報之土。山林大地共有名依報土。初地聖人亦有二土。一實智土。前智住後智爲土。變化淨穢。經劫數量應現之土（乃至）無垢地土。亦復如是。一切衆生（乃至）無垢地盡非淨土。住果報故。唯佛居中道第一法性之土（云云）又同經下卷曰。佛子。是五賢菩薩。修諸道法。證一大果。爲法性體。其體非有非無（乃至）廣說。言語道斷。心行處滅。其量難測。就有諦中修劫量行。而有果報。佛子。有二法身。一果極法身。二應化法身。其應化法身。如影隨形。以果身常故。應身亦常。佛子。古昔諸佛二身道同。佛子。一切菩薩二身。俱是無常身。佛子。一切凡夫亦有二身。一報身。二方便身。報身不共有。方便身共一切衆生有。佛子。一切菩薩一切衆生。皆有二身。一切諸如來常作。如是說故。名決定了義。佛子。世間果報有。所謂十住銅輪王。生一佛土化二天下（乃至）廣說。如前文引釋。上來聖種性中無生忍三品七八九地略釋竟。寂滅忍者。唯識章云。五寂滅忍。在十地佛地。因果位中圓滿寂故（云云）子島釋云。寂滅忍在十地佛地。因行圓滿。果德寂靜故。名寂滅忍（云云）今將釋寂滅忍。分爲二文。初由舊譯經說而明。後由新譯經前而辨。初由舊譯經論而明者。此亦分二。初由羅什所譯仁王經說而明。於寂滅忍作下上二品別。彼經文曰。復次寂滅忍。佛與菩薩固用此忍。入金剛三昧。下忍中行名爲菩薩（今云。第十地菩薩也）上忍中行名爲薩婆若（今云。此云一切智智。即妙覺位也）共（佛與菩薩）觀第一義諦（今云。眞如淨法界中邊離言法性）斷三界心習。無明盡相名爲金剛。盡相無相（今云。非有非空。堪然凝寂。本來自性清淨境界也）爲薩婆若（今云。亦名第十一地。名妙覺地。於世諦第一義諦。心言超絕之境。常住不變眞際也）超度世諦第一義諦之外爲第十一地（今云。即盡相無相也）薩婆若（今云。即第十一妙覺地也）覺非有非無湛然清淨。常住不變。同眞際等法性。無緣（今云。無邊際平等平等無緣云）大悲教化一切衆生。乘薩婆若。來化三界（今云。是故名如來也）已上由舊譯經文。加私意注。是於此忍不立中忍。第十地滿心位。正斷惑種名爲金剛。其金剛三昧心。一轉妙覺地位之義。即此經偈曰。寂滅忍下品觀。一轉妙覺常湛然。今云。一轉者。能斷盡相無相。是湛寂清淨。常住不變。即妙覺地位相也。第二由本業經而辨者。於寂滅忍立三品別。一云下品忍觀。即第十法雲地。彼經文曰。佛子。菩薩爾時入中道第一義諦大寂忍。下品中行行佛行處。坐千寶相蓮華。受佛記位。學佛化功（化益功用）二習（色心二惑之習）伏斷大信成就。同眞際等法界。二諦一相（今云。此一相智佛菩薩智母。此經佛母品。同佛子二諦義者。不一亦不二。不常亦不斷。不來亦不去。不生亦不滅。而二相即是聖智無二。無二故是諸佛菩薩智母也）具一切功德。入衆生根。無量瓔珞功德一時等現一切形相。故名法雲地。二云。中品忍觀。爲金剛心等覺無垢地。彼經文曰。佛子。菩薩爾時住大寂門中品忍觀。功行滿足登大山臺。入百千三昧。集佛儀用。唯有累果無常生滅心心無爲行過十地解與佛同。坐佛坐處。其智見二常無常一切法境。當知。如佛名爲學佛。下地一切菩薩。於此菩薩。不能別知。於佛名菩薩。於下菩薩名佛。所以者何。是菩薩。以大變力住壽百十萬劫。現作佛化初生。得道轉法輸入無餘滅度。說八法輪。似佛非佛。一切佛等（今云。當知如佛至此文。等名爲等覺由）威儀進止。一切法同住是百十三昧中。如是佛行故。入金剛三昧。一相無相寂滅無爲。故名無垢地（今云。入金剛三昧者。此位金剛喩文現在前也。至最極微細二障種。無不斷盡。如次金剛碎破故。斷折已一切法一相無相寂滅無爲。湛然凝寂。名等覺無垢）三云。上品忍寂滅妙觀爲妙覺位薩婆若海。彼經文曰。佛子妙觀上忍大寂（滅忍）無相（平等心地）唯以十切衆生緣生善法。亦自持一切功德故名佛藏而寂照一切法。自佛以下一切菩薩照寂（已上經文）今云。此經餘處文曰。第四十二地。名寂滅心妙覺地。常住一相第一無極湛若虛空（云云）今私釋云。是即凝然常住寂滅一相。今引經文。佛名寂照之寂言相。自此寂滅心現一切種智照達無生。佛一念心稱量盡。原有諦始終。唯佛窮盡一切煩惱。衆生果報。衆生根本。有始有終。佛心照盡。是由寂滅照達一切故名寂照。又一切菩薩照寂者。照謂即坐照達法性原智。由此照智。等覺菩薩。頓覺無二一切法一合相。一念心中。入一切法寂滅無爲。此是由照至寂云照寂也。自是下地菩薩。隨其所應。皆照寂無二一切法一合相。是菩薩漸覺相也。又以不空三藏所譯仁王經。與羅什所譯本併考。後譯不空之本文義易了。其經文曰。後次寂滅忍。佛與菩薩同依此忍。金剛喩定任下忍位。名爲菩薩（今云。第十地菩薩也）至於上忍名一切智（羅什云薩婆若是也）觀勝義諦斷無明相。是名等覺。一相無相平等無二。爲第十一一切智地（今云。羅什云薩婆若也）非有非無。湛然清淨。無來無去。常住不變。同眞際等法性無緣大悲。常化衆生。乘一切智。來化三界（云云）（已上不空三藏所譯之經文也）今由此經文意釋云。佛與菩薩。共以寂滅忍爲依止故。佛一切種智照必應故。寂滅無爲爲依。可言由寂之照。又第一地菩薩。及等覺薩埵。共金剛喩定住下忍位。而有第一地菩薩。但斷障地所知障。障大法智雲所含藏所起事業二愚。與等覺菩薩觀第一義寂滅無爲。斷最極微細無明任運俱生六七二識煩惱種盡之。別可言有一分斷與全分斷之異。若爾第十地爲下忍。等覺位爲中忍本業經說。甚有道理。亦名云仁王經說。第十地等覺位之寂滅忍。同爲金剛喩定之依。入寂滅無爲。共是由照智之寂。中品攝。於下品云住下忍位名爲菩薩。何故不言共住中忍耶。今謂。對爲一切智之依。寂滅忍云至。上忍以不云住中忍。說住下忍位名爲菩薩也。此是以本業經會仁王經之釋。可知兩經深意全無相違。問。以六種性攝入五忍。此寂滅忍如何攝耶。答。本業經（上九）說。佛子。六種性者。所謂習種性·性種性·道種性·聖種性·等覺性·妙覺性。復名六忍。信忍·法忍·修忍·正忍·無垢忍·一切智忍。復名六慧。聞惠·思慧·修慧·無相慧·照空慧·寂照慧（乃至）廣說（文）說瑠璃寶瓔珞菩薩名字曰。所謂聖種性中有十人。初名歡喜菩薩（乃至）第十名法雲菩薩。復次說摩尼寶瓔珞菩薩等曰。所謂等覺性中有一人。其名金剛惠幢菩薩。住須寂定。以大願力住壽百劫。修下三昧已入金剛三昧。復住壽一劫學佛威儀修。佛無量神通。化導之法。復住壽萬劫。化現在佛。入大寂定等覺。諸佛二諦界外非有非無無色無心因果二習。無有遺餘（乃至）廣說。復說水精寶瓔珞曰。內外清徹。妙覺常住。湛然明淨。名一切智地（云云）由是應知第十地法雲菩薩聖種性十人中。第十位人外有等覺性中一人。說等覺相復說如覺性一切智地故。寂滅忍有三品位。又以大唐遍學三藏所譯經論。與前所擧舊譯兩經相對考覆是非。以有三品應爲是正瑜伽。論四十八（十九）說第十地相曰。謂諸菩薩無礙解住一切行相。遍清淨已堪爲法王。受法灌頂。得離垢等無量無數勝三摩地。作彼所作。一切智智。殊勝灌頂後三摩地現在前故。得一切佛相稱妙座。身諸眷屬。得大光明往來。普照一切行相。一切智智灌灑其頂。既灌頂已。普能引導所化有情。於彼解脫方便佛事。得如實智。逮得無量無邊解脫陀羅門大神通力。及此增上大念大智增上引發訓辭安立。及大神通增上引發。善根清淨受生威力諸殊勝事一切如經（十地經）應知其相。是諸菩薩住。此地中諸菩薩道。皆得圓滿。菩提資糧極善周備。從諸如來大法雲所。堪能領受其餘一切有情之類離可領受。最極廣大微妙法雨。又此菩薩自知大雲未現等覺無上菩薩。若現等覺無上菩提。能爲無量無邊有情等。雨無此微妙法雨。殄息一切煩惱塵埃。能令種種善根稼穡生長成熟。是故此地名法雲地。即由此義。復名最上成滿菩薩住。如是所說後後住中支分功德。非前前住一切都無。然下品故。不隨其數。當知即彼展轉修習成中上品。於後餘地證得成滿。方乃建立。又即於此二位中。經多俱胝百千大劫。或過是數。方乃證得及成滿也。又說。於極歡喜住中。一切惡趣諸煩惱品所有麁重。皆悉永斷。一切上中煩惱品。皆不現行。於無加行無功用無功用中。一切能障一向清淨無法忍。諸煩惱品所有麁重。皆悉永斷。一切煩惱。皆不現前。於最上成滿菩薩住中。當知一切煩惱習氣（無堪任性）隨眠（種子）障尋。皆悉永斷。入如來住。於成滿菩薩住入一切種一切所知障習氣隨眠。皆悉永斷。入一切種一切妙智清淨故。於如來住。一切煩惱及所知障。幷諸習氣。究竟清淨。當知菩薩住中修果成滿如來住中。當知獲得究竟出離（已上瑜伽四十八取意）又同卷生品說。諸菩薩生界有五種攝一切生。於一切住。一切菩薩。受無罪生利益安樂一切有情。何等爲五。一除災生。二隨類生。三大勢生。四增上生。五最后生。初三生廣說如論。第四增上生者。謂諸菩薩。從初地作轉輪王王贍部洲得大自在（乃至）第十地作大自在。過色究竟。一切生處爲最殊勝。唯第十地菩薩摩訶薩衆。得生其生。彼諸菩薩。即由此業增上所感。是名增上生。第五最後生者。諸菩薩。於此生中。菩提資糧已極圓滿。或生婆羅門大國師家。或生剎帝利大國王家。能現等覺阿耨多羅三藐三菩提。廣作一切佛所作事。是名略說菩薩最后生（已上瑜伽論生品取意）又成唯識九。說第一法雲地云。十法雲地。大法智雲含衆德水。蔽如空麁重。充滿法身故（云云）無性攝論七（二十一紙）云。言法雲者。由得總緣一切法智。總緣一切契經等法。不離眞如。此一切法共相境智。譬如大雲。陀羅尼門三摩地門。猶如淨水。智能藏彼。如雲含水。有能生彼勝功能故。又如大雲覆隱虛空。如是法智覆隱如空廣大無邊惑智二障惑智二障。此名麁重。後論又云。又如大雲樹清淨水充滿虛空。如是法智。出生無量殊勝功德。充滿所證所依身故。世親云。言充滿者。是周遍義。十地經論一云。得大法身具足自在名法雲地。第十二云。如雲身遍滿故除垢。八相成道度衆生萠芽故。又此地如是受法王位。如王大子於諸王子而得自在。但由是處有微智障故不自在。對此障故說後佛地。又第十二云。此地得受位者有十相。一主相大寶花王出。二量相周圓如十阿僧祇百千三千大千世界。三勝相一切衆寶間錯莊嚴四地相過一切世界境界故。五因相出世善根所生等。皆如彼說（已上無性世親十地等論文。如本疏十本十三紙）又成唯識九說。十地斷障終。擧第十地斷障曰。十於諸法中未得自在。障謂所知障中俱生一分。令於諸法不得自在。彼障十地大法智雲。（今云。大法者眞如也。緣如之智如雲故。云大法智雲也）及所含藏（陀羅尼門三摩地門等也）所起事業（大法智所起神通等）入十地時便能永斷。由斯十地說斷二愚及彼麁重。一大神通愚。即是此中障所起事業（智所起神通等事業）者。二悟入微細祕密愚。即是此中障大法智雲及所含藏者（已上說第十地斷障）又說。金剛心時斷障。究竟入如來地曰。此地（今云。指第十地也）於法（總持及定神通業也）雖得自在。而有餘障未名最極。謂有俱生微所知障（今云。最極微細無明）及有任運煩惱障種。金剛（一切皆摧破已故云金剛）喩定現在前時。彼皆頓斷入如來地。由斯佛地說斷二愚及彼麁重。一於一切所知境（一切諸法）極微細著愚。即是此中微所知障。二極微細礙愚。即是此中一切任運煩惱障種。（種言含無堪任性已上成唯識論文）又同論第十釋頌轉依言。立能轉道與所轉捨。後釋所轉捨分爲二。一所斷捨。謂二障種眞無間道（今云。地地無漏智。及金剛喩定無間道智也）現在前時。障治相違。彼便斷滅永不成就（二障種子生緣不成就）說之爲捨。彼種斷故（今云。妄情緣起道理名彼種。是故悟虛妄本來無已。妄緣正相永起名斷）不復現行妄執我法（今云。妄情之依他緣缺不用起故。無應起妄執。見杌思鬼。妄情鬼此處本來都。無悟上此想像都無故。怖畏眩迷絕倒無也。此云不復現行妄執我法也）所執我法不對妄情（鬼想像無怖畏絕倒云不對妄情）亦說爲捨。由此名捨遍計所執（已上所斷捨釋文）二所棄捨。謂餘有漏（疏云。有漏善除法執。餘異熟生少分。又異熟威儀工巧三無記法全分）劣無漏（疏云。十地中所重生無漏法現行。及此種類中下品種子）種。金剛喩定現在前時引極圓明純淨本識（疏云。無漏相續純一無雜大圓鏡智相應第八識）非彼依故（疏云。彼者餘有漏劣無漏意。謂大圓鏡智應第八識。非彼二依。若無所依無四緣之緣故。無應起由故。自永棄捨也）彼（餘有漏劣無漏）種捨已現（行）有漏（善法）及劣無漏畢竟不生。既永不生。亦說爲捨。由此名捨生死劣法（今云。生死者。有漏善異熟法等。劣者。劣弱無漏法也）於此所棄捨。存二有義。初有義。金剛定眞無間道。棄捨餘有漏法及劣無漏解脫道證滅。後有義。護法論師正義。金剛心無間道時。猶未捨彼（餘有漏異熟法等劣弱無漏法）與無間道不相違故（意云。無間道無漏智但斷障種。與餘有漏劣無漏。非障治相違故）菩薩應無。生死法故（今云。護法論師立三箇理。是第一理。意云。若金剛心間無道時。無餘有漏者。既應無異熟識故。此位菩薩有漏善劣無漏。應無所熏識故）住無間道應名佛故（是第二理。意云。金剛心位菩薩。應無變易生死。最初無間斷。餘有漏異熟無記等已云故）後解脫道應無用故（是第三理。意云。若言金剛心位無所熏識。云此位菩薩名佛故解脫道爲何起）由此（下結正義）應知。餘有漏等解脫道起方棄捨之。第八淨識非彼依故（疏云。前師亦不違理立前師理如疏中已上釋所棄捨）今問。上來所擧新譯諸餘第十地。與金剛心時爲別爲不別耶。答。非別非不別。今應眞辨明是。讀解深密經地波羅蜜多品應領解已。彼品說十地中一一地。有自分圓滿與勝進分來滿之別。安立十一種分攝諸地曰。云何名爲十一種分能攝諸地。謂諸菩薩。先於勝解行地。依十法行。極善修習勝解忍故（今云。此五句。說於地前修習初地加行道也）超過彼地說入菩薩正性離生。彼諸菩薩。由是因緣此分圓滿（今云。此六句初地自分圓滿。）而未能於微細毀犯誤現行中正智而行。由是因緣於此分中猶未圓滿（今云。此七句而未能已下。明初地勝進分未滿。是即初地勝進道第二地之加行道也。又地地自分圓滿無間解脫二道乃至）廣說（如經）而未能於四無礙宣說法中得大自在（是則障第九地之所知障也）由是因緣。於此分中。猶未圓滿（今云。已上七句明第八地勝進分未滿。即是第八地勝進道第九地之加行道也）爲令此分得圓滿故。精勤修習。便能證得。彼諸菩薩。由是因緣。此分圓滿（今云。此七句說第九地自分圓滿說法自在）而未能得圓滿法身現前證受。由是因緣。於此分中。猶未圓滿（今云。此六句說第九地勝進分未滿。即是第九地勝進道爲第一地之加行道也）爲令此分得圓滿故。精勤修習便能證得。由是因緣。此分圓滿（今云。此六句說第十地自分圓滿得圓滿法身現前說受也）而未能得偏於一切所知境界。無著無礙妙智妙見。由是因緣。於此分中。猶未圓滿（今云。此八句說第十地勝進分未滿。此是爲第十一等覺地。爲加行道也）爲令此分得圓滿故。精勤修習。便能證得。由是因緣。此分圓滿（今云。此六句說第十一等覺地自分圓滿。即入如來地加行道也）此分滿故。於一切分。皆得圓滿（今云。此四句說等覺地圓滿故。如來地一切分究竟圓滿也。已上深密經十一種分了）今云。由此經文考覈成唯識第九文。既指第十地說。此地於法雖得自在。而有餘障未名最猛。此中餘障。謂一切所知境極微細著。與極微細礙之二愚。是即任運煩惱所知二障種及麁重。是既說金剛喩定現在前時。彼皆頓斷入如來地。是經文言。勝進分未滿故。爲次地圓滿。精勤修習。即金剛喩定現在前其時斷障。究竟圓滿。一切分皆圓滿。入如來地。由是第十法雲地。與等覺地心地應別。又金剛喩定。亦有無間·解脫二道。捨亦有斷棄別故。復菩薩生說。有增上與最后別。別有第十一地炳然。是故本業經說。爲下中二品。同新譯說。雖應云第十地勝進道未滿。爲令圓滿。精勤修習。名金剛喩定故第十地攝。義意麁相。末學恐失實義。今問。若以第十地與等覺位爲別位。了義燈中所破要集等說相似故。非被燈破耶。答。由此問應有如初所云。第十地與等覺非別非不別。是地前中。以第十迴向滿心離出立四加行。有別功用故。今亦如是。雖第十地勝進道。金剛喩定有別功用。頓斷入如來地。如四加行位歷劫修行。此金剛心亦經百德萬劫。精勤修習入大覺地。前引瑜伽論所說。文深應翫味。勿執文解上來第十地（聖種性一分寂滅下忍）等覺地（六種性中等覺性寂滅中忍）釋義竟。又妙覺地（六種性中妙覺性寂滅上忍）如佛地經論及成唯識第十具說。總是釋五忍名義竟。次應釋章文。
　　【章】伏忍不斷等者。伏忍如名。唯伏非斷。地前修習伏故。無斷種義餘通斷伏等者。釋餘四忍斷伏。其四忍中信忍順忍。加行智伏勢分力伏。根本智斷。無漏地故。必斷種子。無王忍中眞無漏智斷。勢分力伏。謂非由故意力而能伏之。但眞無漏智起時。以其勢力自伏不現。如初地眞見道無漏智起。斷除地障種時。由其勢力伏障第二地所知障。令不現行。如是地地皆有名勢力伏然寂滅淨者。明寂滅忍中有非斷攝與通斷伏。如經所說。寂滅忍通佛與菩薩故。佛寂滅非斷攝。第一地菩薩等覺菩薩。寂滅忍勝進未滿。精勤修習道伏既長。通斷與伏。加·根二智起。已上十觀別分別十文中。六五忍斷降分別已。
　　【章】七六現觀（至）先已斷故鈔曰。此別分別十文中。七六現觀斷障分別。瑜伽五十五·七十一及第十。顯揚十七說。六現觀一思·二信·三戒·四智諦·五邊智諦·六究竟之現觀。如前已列明（此抄第十三四十四具引釋）成唯識九（十六紙）同疏九末（八十九紙）具釋對法第六說十一現觀思現觀唯伏等者。欲界散地思所成惠以能觀察諸法共相。引生煗等善根加行位中。觀察諸法思惠用最猛。偏立現觀。此現觀地前修故。唯伏現不能斷惑信智諸戒等者。信謂信現觀。緣三寶世出世淨信。此助現觀令不退轉。智諦謂一切種緣非安立。根本後得無分別智。戒謂無漏戒（道共戒）除破戒垢令觀增明亦名現觀。邊謂現觀邊智諦現觀。現觀智諦現觀後諸緣安立世（出觀後觀有漏善惠）出世（入觀之間）智通伏斷者。信世淨信。有加行伏。出世淨信。亦通勢力伏。正斷助斷等者。釋通斷由。智諦與邊智諦之現觀。是唯正斷。信戒之上助斷故。此四云通正助。皆與斷名者。四現觀皆云通斷。信通無漏等者。釋信與邊之二。有助與正別。謂信現觀通地前地上故。通漏無漏。云通助斷邊斷事惑故者。瑜伽·唯識。取後得智斷迷事惑。爲如實義故。邊現觀是正斷也。周記釋云。問何故唯辨信邊二耶。答。道共戒現觀。即八道中戒支所攝（正業支三戒支）又在地前無戒根力。無濫不簡。四不壞信。即是無漏加行位中信爲根本爲在兩處故。云通無漏。意雙取故。瑜伽·唯識。取後得智爲邊智故。言斷惑。簡有漏智以爲邊。對法意。取有漏世俗名邊智者。順有宗也（云云）今云。周記問答尤妙。尤可翫已。今取瑜伽等者。謂今章文。取瑜伽七十一。說邊智爲正斷。唯識第十亦同。究竟觀等盡智等之究竟位智云究竟現觀。非先已斷故者。非字下脫斷煩惱三字。異本有之。意云。究竟現觀非斷煩惱。先已斷故。是約斷煩惱說。若斷定障等。二乘究竟容有斷義也。
　　【章】八七作意（至）瑜伽不同鈔曰。別分別十文中。八七作意斷障分別七作意者。對法九（七紙）說。謂以作意心所爲體。相從言體。則隨其所應。俱起心心所爲體一了相者。了達大行。二勝解者。思惟六行。三遠離者。能斷智四攝樂者。爲除惛沈睡眠修習淨妙作意悅其心。五觀察者。數數觀察進修對治。六加行究竟者。初定近分究竟七加行究竟果者。根本究竟若准對法等者。秋篠抄曰。瑜伽論中。通世出世說七作意。對法論中。唯據世道說七作意。此爲不同。問。此七作意斷障。云何爲伏爲斷耶。答。對法九說唯世道。唯伏麁細非斷隨眠。若據瑜伽說。通世出世二道說七作意。故通伏斷。了相·勝解二作意。唯伏非斷。遠離作意已上通伏與斷。具說如對法九（七紙）如此鈔第十三（三十一紙已下）。
　　【章】九七覺支十八聖道鈔曰。別分別十文中。第九七覺支斷障分別。第十八聖支斷障分別七覺支者。顯揚二說。一念覺支·二擇法覺支·三正勤覺支·四喜覺支·五輕安覺支·六三摩地覺支·七捨覺支。一念遍覺支。謂由世間道得偏善力見道現前。由先修習世間念遍覺支。引得出世無功用無分別。於諦明了。於諦不忘。二擇法覺支。謂由先所引無功用無分別。依正於念與念俱行。於諦解了。於諦覺悟。如是一切諸遍覺支。由先所引無功用無分別。後依止前。與彼俱行。皆應了知是中差別。三正勤遍覺支。謂於諦心勇。四喜遍覺支。謂於諦心悅。五安遍覺支。謂於眞諦中身心堪任。六三摩地遍覺支。謂於眞諦中。心住一境。七捨遍覺支。謂於眞諦中。心平等心正直心無轉動悅。又如經說。即於是中。復善修習寂靜依止乃至廣說寂靜依止者。謂欲界寂靜依故。離欲依止者。色無色離欲依故。滅依止者。謂已得蘊處界無餘永斷依故趣向棄捨者。謂未來蘊界處不相續故（云云）雜集論十曰。七學支所緣境者。謂四聖諦如實性。如實性者。即是勝義清淨所緣故。覺支自體者。謂念·擇法·擇法·精進·喜·安·定·捨。如是七法。是覺支自體。念者。是所依支。由繫念故。令諸善法皆不忘失。擇法者。是自體支。是覺自相故。精進者。是出離支。由此勢力。能到所到故。喜者。是利益支。由此勢力。身調適故。安·定·捨有。是不染汚支。由此不染行故。依此不染汚故。體是不染汚故。如其次第。由安故名染汚。由此能除麁重過故。依定故。不染汚依止於定。得轉依故。捨是不染汚體。永除貧憂。不染汚位。爲自性故。覺支助伴。修習修果文長如論廣說。修果謂是道所斷煩惱永斷。由七覺支。是見道自體故（云云）今云。由七覺支辨斷伏者。勝義清淨所緣故。修果云見斷煩惱永斷故。通正助二斷。念勤·喜是助伴。擇法·安·定·捨者。是正斷也。伏唯勢力。非加行伏。此約見道。若地前修。唯加行伏。若約修道者。十地中初二三四出觀時。世善心修習。度有加行伏。如前五忍分別廣辨。十八聖道又者。明八聖道支斷障分別。是聖道故。唯斷非伏。雜集論十（八紙）說。八聖道支所緣境者。謂即此後時四聖諦如實性。由見道後所緣境界。即先所是諸諦如實性爲體故。道支自體者。謂正見·正思惟·正語·正業·正命·正精進·正念·正定。如是八法。名道支自體。正見者。是分別支。如先所證。眞實簡擇故。正思惟者。是誨示他支。如其所證。方便安立。發語言故。正語正業正命者。是令他信支。如其次第。令他於證理者決定信有見戒正命清淨性故。所以者何。由正語故。隨自所證。善能問答論議決擇。由此了知有見清淨。由正業故。往來進止正行具足。由此了知有戒清淨。由正命故如法乞求佛所聽許衣鉢資具。由此了知命清淨。正精進者。是淨煩惱障支。由此永斷一切結故。正念者。是淨隨煩惱障支。由此不忘失正止擧相等。永不容受沈掉等隨煩惱故。正定者。是能淨最勝功德障支。由此引發神通等無量勝功德故。道支助伴者。謂彼相應心心法等道支修習者。如覺支說。謂依止遠離。依止無欲。依止寂滅。迴向棄捨。修習正見乃至廣說。如是諸句義。如前所說。道理應隨順知。道支修果者。謂分別（正見）誨示他（正思惟）令他信（正語·正業·正命）煩惱障淨（正精進）隨煩惱障淨。正念最勝功德障淨（正定）故（已上對法論文）前文道支修習下。依止遠離等者。如前覺支修習下四句。隨次示緣四諦境修習。所以者何。若緣苦體爲惱苦時。於苦境界必求遠離故。名依止遠離。若緣愛相若集。爲苦集時。於此境界必求離欲故。云依止離欲。苦緣苦滅。爲苦滅時。於此境界。必求作證故。云依止寂滅。迴向棄捨者。謂趣苦滅行。由此勢力棄捨苦故。是故若緣此境時。於此境界必求修習故。名迴向棄捨也。

大乘法苑義林章師子吼鈔卷十四（尾）
　　
    寬政第二歲次辛亥二月十九日。於興福寺蓮成院對屋寓隱之砌。掛老眼第三校正說。自先年於處處講演之次。正誤削文補闕。雌黃加乙甚多。粗至不可讀。自云戌八月始執筆。漸至第五門終。五忍新舊兩譯之考文。長成此一册。讀者莫厭煩重。五忍法門讀誦書寫之功德。仁王般若經所說儼然。後來讀者。可仰可信。
　　囘向四恩法界海囘向無上大菩提法相沙門基辨（生年七十四歲）
大乘法苑義林章師子頻伸鈔卷第十五（斷障章之餘）

　　  南都西京藥師大寺留學傳
      法相大乘宗教沙門基辨撰


　　【章】第六依行分別者鈔曰。自下第六門。此中四文。此初標牒。行謂觀行也。若爾何故不云依觀分別耶。答。觀就簡擇邊名之。行謂就心作行相有差別邊云之。行寬觀狹。有無簡擇行相故。今依其行相分別斷障故。云依行分別也。
　　【章】行有三種（至）諦十六行鈔曰。此二總擧行品數一空無相無願行者。由薩婆多。若諦下空無我二行相。立爲空門。苦諦下苦·無常。集諦下因·集·生·緣。道諦下道如行出十行相立爲無願門（無願者無願樂也）滅諦下滅·靜·妙·離四行相。立爲無相。唯無漏者。名三解脫門。能與解脫涅槃爲入門故。又通淨及無漏等持名三三摩地。成實宗說眞智爲性。而隨方便名爲三門。謂假名空名空。人法空名無相門是空亦空名無願門大乘宗瑜伽七十四曰。三解脫門。由三自性而得建立。謂由遍計故。名空解脫門。由依他故。名無願門。由圓成故。名無相門（云云）二苦麁等六行者。苦麁障三爲下界過患。靜妙離三爲上界功德。是名六行三四諦十六行者。大小乘共說小乘所說如婆沙第七·七十九·及俱舍二十三。大乘所說說苦四行。雜集論六說。諸觀行者。於苦聖諦。以四種行觀察共相。謂無常相·苦相·空相·無我相。無常相（乃至）廣說。第六（四紙）已下至同卷（十二紙一）次說集諦四行。同論八（十一紙）說。如是集諦總有四種行相。所謂因相·集相·生相·緣相。因相云何。謂能引發後有習氣因。是名因相。由業煩惱是能引發後有習氣因故。集相云何。謂後後有情所集習氣。於彼彼有情類爲等起因。是名集相。由諸有情所集習氣。於人天等有情類中。能爲相似形貌種類平等起因故。生相云何。謂各別內身無量品類差別生因。是名生相。是諸有情各別內身。相續決定趣生地等所有一切品類差別乃至有頂生因故。緣相云何。謂諸有情別別得捨因。是名緣相。能令有情得未曾得自體。捨已曾得自體故。如是名爲集諦體相（次說滅諦所由辨文長）至第八卷（十七紙）次說滅諦四行曰。滅諦有四種相。謂滅相·靜相·妙相·離相。何故名滅相。煩惱離繫故。謂流轉因煩惱離繫故名滅。何故名靜相。苦離繫故。行苦所攝不寂靜相取蘊離繫故名靜。何故名妙相。樂淨事故。諸煩惱苦究竟離繫。樂淨以爲自體故名妙。何故名離相。常利益事故。不復退還。最極安隱。如其次第名常利益。安隱利益最勝善性。是滅諦相（說此滅諦四行已）次說道諦。資糧·加行·見·修·究竟五道。其差別相巨細。至第十（十五紙）訖。次說道諦有四行曰。道諦有四行相。謂道相·如相·行相·出相。何故名道相。因此尋求眞實義故。由此聖道是諸聖者證眞義路故。是名道。何故名如相。以能對治諸煩惱故。一切煩惱皆不如理道能除此。是故名如。何故名行相。善能成辨心令不顛倒故。心不覺悟眞實道理。於無常等法。起常等顛倒。善能修治此顛倒心。令離顛倒覺眞實義。是故名行。何故名出相。越眞常迹故。由此聖道能趣出離究竟常迹。是故名出（已上道諦四行相已）次說就於諸諦中有十六行世出世行有。別問。於諸諦中有十六行。皆通世間及出世間。世出世行有何差別。答。於所知境不善悟入。善悟入性差別故。有障無障性差別故。有分別無分別性差別故。所以者何。於諸諦中。無常苦等十六世間行。於所知境界。不通達眞如性故。煩惱所隨眠故。依名言門起戲論故。如其次第不善悟入。有障礙有分別。出世間行與此相違。善悟入無障礙無分別。由此道理。世出世行。互有差別。云何出世行無有分別。而善悟入所知境界。由彼諸行現在前時。雖復現證見無常義。然不依名言戲論門。見此是無常義。如無常行。於無常義。餘行於餘義。隨其所應亦如是（已上四諦十六行相問答）對法論文竟。又顯揚論十六（二十一紙）曰。知八苦後。次正觀察四種諦理。起十六行智。前爲後後之所依止。謂爲對治四顛倒故。起苦諦四行。一爲對治常顛倒故。起無常行。二爲對治樂淨倒故。起於苦行。三爲對治我顛倒故。起於空行。四即爲治此起無我行。所以者何。離諸行外餘我空故。即諸行體非我性故。次於常樂淨我四愛集諦。起因·集·生·緣四行。次於此斷滅諦。起滅·靜·妙·離四行。次於此能證道諦。起道·如·行·出四行。頌曰。從是轉修習。於心總厭離。諦簡擇決定。究竟覺生起（已上）顯揚論文。此即大乘所說四諦十六行相。必不可由唯小乘說。
　　【章】一空無相無願行者鈔曰。自下三別明。此中有三。初明空·無相·無願行。此中四文。今即四文初標牒也。
　　【章】若伏皆通（至）唯定所攝鈔曰。二擧顯揚論。明三門觀皆能伏惑。皆通者。能伏三門皆通。顯揚第二等者。擧所據。此文意云。若不言空三摩地·無相三摩地等。但言空·無相·無願。則但作心行相故。亦通散聞思義成。若言空無相等下。明加三摩地言則唯定。唯修惠非散非聞思而通有無漏。三摩地者。此云等持故。成繫心專注空等三行相。專注一境云等持故。若言（乃至）解脫門等下。明加解脫門言。則就唯修惠無漏定心緣言空等三。若非無漏不可云解脫。唯修故是唯定無漏心自可知。
　　【章】故知三門（至）四善加行鈔曰。三章主成三行伏惑秋篠云。此三門觀。亦雖通斷。今偏彰伏義故。云皆能伏惑（云云）然正伏惑下。明三門行於空行尤寬。是正伏惑意。謂唯以空觀心行相。能皆（三乘共）伏惑故。三中爲最寬。三門觀行。三乘通行故。隨各乘所觀。得入自乘位。依二空門等者。明大乘觀以觀十六行相入大乘位。如喩伽七十四及顯揚二。以唯識三性作三門觀。今云依二空門入大乘位。二空門。即唯識中道故觀四諦理等者。觀四諦十六行。作三門觀。則入二乘位故。非此唯空行。通餘二門。亦能伏惑。若不爾應非大乘觀故此位乃在等者。今云唯伏非斷者。在四善根位。若通伏或斷。在見道已上故。云在四善加行也。
　　【章】若正斷者（至）諸文說異鈔曰。四明正斷行。大分爲五。此初總明文也諸文說異者。次文已下。擧諸說異。
　　【章】或說十六（至）相無爲故鈔曰。明正斷行五文中。二由隨轉理門。明以三門爲正斷行相。此中亦有五文。此初擧伽六十八說二行爲空者。空·無我二行。爲空解脫門也十行爲無願等者。苦下苦·無常二行。集下四行。道下四行。合十行爲無願解脫門。有爲故者。謂有爲法。因緣所生。如幻化故。不願求也。問。道諦雖有爲而是可欣樂。何故道四以爲無願耶答。初依隨轉門。薩婆多宗。入無餘時。捨道諦故。故彼四行亦入無願又依大乘眞實理門解。則於如與智冥合相有。別道諦皆是無願樂。故全無違（已上私問答）四行爲無相等者。滅諦下四行相。爲無相解脫門。無爲故者。明爲無相由。
　　【章】有說空如（至）相無漏故鈔曰。約隨轉門五文之中。二擧對法十一說空如前等者。空·無我二行。爲空解脫門。如前伽六十八說故云如前六行爲無願等者。對法云。六謂無常行·苦行·因行·果行·生行·緣行也（云云）有漏故者。明無願樂由八行爲無相等者。對法云。八謂滅四行道四行。由彼不能作諸相故。道四行雖有爲。是無漏故名無相也。無漏故三字。由無相由。
　　【章】有說空如（至）故非無相鈔曰。隨轉五文之中。三擧伽五十五（五紙）說空如前者。爲空門。二行如前二論。六行爲無願者。苦二行集四行無無願。不願求故。四行爲無相者。滅諦四行。是無相自可知。道四非三等者。由道四行非三脫門非苦諦等者。示非三脫門由。非空門云非空非有漏等者。道是無漏故。非無願樂。非無爲者。道是有爲。非無相自可知。
　　【章】顯揚第二（至）隨三門攝鈔曰。隨轉五文中。四擧道四通三證空二者。空·無我二行無願六者。苦·無常·集四行。無相四等者。滅四行。同前者。同伽五十五說道四通三等者。道諦四行通三脫門。道能作等者。道諦能作三門之方便故。隨三門攝。此意顯揚第二（十七紙）說。緣智空道作道如行出行。此即空行。又緣智無相道作道四行。是即無相行。又緣智無願道作道四行。是即無願行（云云）（已上顯揚論文）纂云。案此論意。無我及空行。通屬無願。若依此文。空·無相能斷伏無願唯能伏（已上秋篠抄。亦如是）
　　【章】有說空行（至）隨應同前鈔曰。隨轉五文中。五擧伽六十九說空行通十六者。空行謂苦下一行。通十六者。此文尤難解。秋篠解云。此伽六十九文。彼文云。空門智入智所攝。謂法·類四諦。及出世間盡·無生智。無願門智六智攝。謂示·類·苦·集·盡·無生智。無相門智五智攝。謂法·類·滅·盡·無生智。纂中解云。空門既攝法·類四諦。故知。遍於十六。然案彼文。法·類四諦。應非緣於安立諦也盡·無生中。唯出世故。既爾未必緣十六也。更應勘文釋其義也（已上秋篠抄）基辨謹解云。通十六者。通四諦十六行相也。即以瑜伽說空門智謂法類四諦應爲證空門攝四諦。故知。空門通十六行相（已上私）。
　　【章】有說空非（至）不決定故鈔曰。明正斷行五文之中。第三眞實理門以明正斷。此中三文。初由瑜伽二十八說。以三性釋。今即此也空非緣諦等者。意言。空門非緣四諦。觀一切法空。是觀遍計所執都無。觀達都無。是即能斷故。非緣諦也。論說空門之境。非爲無爲。即所執性故。此門唯觀所執餘二隨應等者。無願無相云餘二。於四諦中。苦·集二不願求。滅·道二不見過患。見永出離故。隨所應苦集爲無願滅·道爲無相。二性之體等者。無願無相依他圓成二性。無漏依他。是圓成故。云不決定。秋篠釋隨應與不決定云。隨應者。無相門境有二。一常無常門。諸常住法皆圓成故。即四諦中滅諦爲境。二漏無漏門。諸無漏法皆圓成故。即四諦中道諦爲境。爲顯此意故云隨應。無漏依他亦通圓成故。云二性之體不決定故纂云。無漏道諦屬無願。是有爲故。或屬無相涅槃因故。（已上秋篠）
　　【章】有說三門（至）義分十六鈔曰。眞實理門明正斷三文中。二於一念正智觀釋三門境。是顯揚二意。三門者。空·無相·無願皆通十六者。通四諦十六行相於正智觀等下。示通所由。謂於一念正智（無分別智無所得境）觀義（所觀境義）分三門義分十六行相。宛然現前故。
　　【章】故瑜伽論（至）義理分故鈔曰。眞實理門明正斷中。三擧二箇證。明三門俱正斷。瑜伽論五法等。是第一證五法中者。七十三·四。具說相名等五法。今引其文。若以解脫門等者。意言。若以解脫門。名寬言之出世間（無漏）正智（五法中正智修所成慧。即根本無分別智。由是正能斷智）所攝又成唯識等下。是第二證。三門三性等者。本疏釋云。謂緣依他上計執無。因顯成實。成實因空所顯。即爲空境。俱不於此（空境）起願求故。爲無願境。如空緣此三（計依圓）爲無相（平等）故。爲無相境（云云）又瑜伽十二說。若於此處無有彼物觀此名空名空性。即所觀空。無可希願故名無願。即是遠離一切行相故名無相（云云）是故三性共。一一具三門。理實三性一一皆通三門故。云理實皆通即於眞理下。意言。理實皆通。所由謂即於眞如淨法界絕言眞理。具起（緣起）三門（空等）三門故知皆（三門一一皆）通十六（十六行相。即一眞淨法礙）於眞觀（一眞法界）中義（境界義道理義即能執能詮）分（云寸）故有十六行相也。周記中設五箇問答。立總空別空相攝理。復立總觀別觀。以二箇或義分遠近行。復次就依詮如。論復立一相二解義。復就有無分別爲論。雖論丁寧。大乘施設建立。於緣絕言眞如之無分別惠。其惠所依所緣等之誠言。論却失。故但不可依用。應依本論疏釋惠也。又秋篠抄中。引瑜伽·唯識以成得疏主意。次引對法成立三門皆能斷伏義。實爲允當。云緣餘二性等下。釋意不足。若緣計執都無。緣依他起知絕言性。即緣圓成。是正斷自可知。後學勿失實意。
　　【章】若以別行（至）唯苦諦故鈔曰。眞實理明正斷五文中。四顯三門中正斷文。意言。若三門中。別行相安立義邊以言正斷。多分但以空解脫門觀正應斷惑。人法二無我觀。即空解脫觀故。此二空觀達悟所顯但絕亡眞理。即是總緣十六行相所顯眞理。非唯苦諦空行相故。云非別行相也。
　　【章】三門之義（至）道理無遮鈔曰。眞實理明正斷五文中。五以三門攝根·後二智。如別處說者。說三解脫門之義。如瑜伽七十二·七十四·十二·八十六。顯揚第二·六。對法十一。智論·婆沙等。隨應攝在等者。此三門智。若正體智唯斷。後得智有無分別起有斷。亦有勢力伏。正體智有勢力伏。有漏唯伏非斷。亦後得有分別智。有加行伏。有此別故云隨應也。
　　【章】二苦等六行者鈔曰。別明三文中。第二以苦等六行分別斷障。此中六文。此初標牒。
　　【章】此之六行（至）方便地鈔曰。苦等六行分別六文中。二辨六行有無漏方便地者。加行方便之心地也。
　　【章】觀下苦麁（至）惑非能斷鈔曰。同六文中。三約四道辨六行。文意言。觀察欲界下地苦或麁或障此三觀中隨一行相。爲無間道。而觀色無色上地靜或妙或離此三觀中隨一行相爲解脫道。唯伏惑（欲）非能斷。
　　【章】通凡及聖（至）以受生故鈔曰。同六文中。四示此六行但在二乘非在菩薩在二乘者。二乘聖者。由六行觀欲得生天上故十地菩薩等者。示六行非菩薩由。說三界極惡無過厭離。是菩薩心。由是可知厭離心是二乘心。
　　【章】本地分說（至）不用爲勝鈔曰。六文中。五會違文。申菩薩多分不用六行。本地分是三十三文。是即違文。初劫菩薩者。初僧祗劫資糧位中毘鉢舍那菩薩亦用六行一句。是今立非菩薩在二乘義之違文。然文修者等下。正會違說。立六行非菩薩義然者轉語。雖然之意。轉前違義久修者者。對違應中初劫初資糧之初言。今云久修故。自四善加行至八地上。皆是久修。第二僧祗第三劫。皆是久對違文初劫。可解了也。今擧順決擇分位菩薩。對初劫資糧菩薩。順決擇分第二僧祗第二加行位。此等菩薩。雖未得無漏不斷惑（欲）而生上界故。是皆由似無漏行伏惑受生故。以唯地上菩薩云久修者。有解不對違文會。故難依用之。不用爲勝者。結成六行非菩薩義。秋篠釋不用爲勝云。有人傳言。此有二說第一說云久修菩薩。修無漏智。以爲勝行不用六行修。以之爲勝。第二說云。上文中通凡及聖下。合有二說。一說。六行唯在二乘。不通菩薩。即通凡聖至以受生故是也。一說。六行非但二乘用。亦通菩薩而用之。即本地分說至生上界故是也。此二說中。十地菩薩不用六行。以之爲勝。故云不用爲勝。今謂不然。本地分說等下。即證上意。非別師說久相故（已上秋篠抄）基辨詳云。秋篠以有人傳爲非。恐爲不允。以本地分文爲證上文。是亦不然。上立六行非菩薩。本地分說。初修菩薩亦用六行。義相違故爲證不成。如前所辨。本地分說。擧違文義。次云然久修等。皆會違文義炳可知。不用爲勝一句。會違已成前所立。以次引六十九文可照察已。
　　【章】然瑜伽論（至）二乘亦用鈔曰。六文之中。六擧會違證成。菩薩中少分初修業者。雖用六行。久修業者。不用六行受生是多分故。前云在二乘非菩薩之義。今云。依多分說之一句。正成前義。理實二乘等者。成二乘用六行。同菩薩初修者故。今亦菩薩初修云二乘亦用也。
　　【章】三十六行（至）非凡所得鈔曰。別明三文之中。第三明十六行相分別斷障。此中二文。初正明。二擧兩異說。此即初也亦唯伏非斷者。秋篠抄云。相見道中。緣安立諦起此十六。眞見道中。唯緣非安立故不起十六。加行道中雖修十六。而是方便非正眞觀。由是明知。十六行相。唯伏非斷（已上秋篠叙章主意）復廣章破章主今所說云。既許三解脫門。皆通十六行。此十六行。非但緣安立。於一念正觀義。分十六故。對法論云。淨惑所緣者。謂下地麁性上地靜性。眞如及四聖諦麁靜性者。依世道說。由是制伏諸結故。眞如及四諦者。依出世道說。略故眞如。廣故四諦。四此未害隨眠故。既緣四諦依害隨眠。故知。十六皆能正斷（已上廣章纂中破章主之文也）秋篠救之云。唯伏非斷者。據加行位伏見惑說。相見道中所起十六。尚未伏見惑。何況斷見惑。故論第十云。彼障現起地前已伏。又第九云。分別隨眠眞（見道）已斷故。若迷事惑。以十六行亦能斷之故。論第十云。後得無分別智。亦能永斷迷事隨眠。對法論意。據是說斷。今章主意。據伏見惑故無相違（已上秋篠抄）今謂。秋篠所釋。實是妙哉。相見道無漏智勢力未曾得故。以其勢力。悉伏障見道惑。及障第二地智惑。如本論說詳覈可知。入眞觀時等下。審唯伏非斷意。眞觀者。眞見道根本無分別智唯緣觀非安立諦離言法性斷惑。此智如與智冥平等平等。非十六行相觀。是故相見道智緣安立諦。其時起十六行故。非斷唯伏已加行道中等下。示非菩薩所修眞觀。菩薩修相見道。皆能法則眞見修故。非正眞觀。於非安立淨法界觀。兼修十六行。是即勝進次地方便故。云加行道等。二乘正用等者。二乘修中六行相觀。有有無漏智別。今所擧言斷惑十六行觀。正取無漏智緣十六行觀。有漏智者不關伏斷。今云非凡所得也。
　　【章】然佛性論（至）八十八結鈔曰。明十六行中。二擧兩異說。此中四文。此文初擧第一異說。佛性論者。第四卷無變異品文也。彼品全文曰。平等觀者。有利有鈍。若利根人。於一念中。等觀四諦八十八惑。一時俱斷。皆名見諦。若鈍根人。於次第觀者。即初念觀苦。不見餘三諦。但斷苦下名爲見諦餘未斷者。皆屬思惟。是名見諦所滅（已上佛性論文）秋篠解此文云。思惟者修惑也。八十八結者見惑也。然根本惑。大小乘別。若依大乘。見惑百十二。修惑十六。合有一百二十八。如顯揚第一卷說。若依小乘。見惑八十八。修惑唯合九十八使（如小乘諸論法）今云文八十八結者。唯擧見惑。苦法忍等者。初果見道之。初無我行觀。一時頓斷八十八結云通斷三界等。餘文自知。
　　【章】且分上下（至）不須和會鈔曰。四文之中。二章主評第一異說文。分上下者。且爲誘童蒙。佛性論譯者眞諦三藏。分上下二根機。利鈍令別。此非大乘等者。佛性論所譯八十八使者。小乘所論。非大乘所論故。非大乘人所可以是爲證依用也。小乘所論。皆部執起。不可與大乘混合議論。不須和會者。秋篠云。今章主意。眞諦三藏。述小乘義。以大乘義不須和會。如廣章云既非本文不須會釋梵本有無不可決故。應據章主評釋也。
　　【章】其犢子部（至）說名住果鈔曰。三擧第二異說犢子部說等者。出宗輪論疏。而與今文稍作相違。彼疏云一苦法智即觀欲界苦。今此文云一苦法忍觀欲界苦。忍智相違。又彼疏云苦法忍後觀欲界苦諦惑斷未斷。以猶有上界惑故重觀斷等。今此文云二苦法見重觀欲苦審盡未盡。今詳以猶有等十一字。明後重觀所由。次第三苦類智下。亦云以苦諦三界盡故不復重觀之十一字。明不立苦類智忍由。忍謂忍可決定義故。唯識開發出犢子計。與宗輪論疏文全無相違。而釋重觀云。初見此諦見理未周故。復重觀（云云）由是此章傳寫爲誤。秋篠作云忍智見並惠慢異名之會釋。而通漫無意味。見雖有見照之義。非無分別智爲依。離云見照有分別見多作偏執故。今評爲漫釋。前十二心等者。犢子部自薩婆多部分出故。准對薩婆多說十五心爲行向。第十六心爲住果。作爲此計。開發及宗輪疏。以兩說釋此第十三心名爲住果。初或說。第十三心即道類智。第二念相續心名爲住果。後或說。總觀四諦心名爲住果（宗輪疏意）開發委釋云。有說。十二別觀四諦。第十三心總觀四諦故。最後念方名住果。前三類智無二念故（云云）後說爲勝（已上開發）今云。行向初果向。住果者初果也。次第證·超越證初果之得果。第十三心得果。次第得第二三果十六心得果。如常（已上宗輪疏意）。
　　【章】非此所宗不須分別鈔曰。四評結異說此謂指大乘宗。非所宗者。佛性論及犢子部說。與大乘宗相違。非所宗故。不須分別是非也。（第六門已）
　　【章】第七依品分別者鈔曰。自下第七門。以界地九品分別斷障。此中三文。初標門。即此文也。
　　【章】古德說有（至）斷亦九品。鈔曰。三文中第二擧古師三說。古德說三字。標今擧三說舊譯家義。有言無品等下。擧第一說嘉祥一家意。由是意言無別品數。以眞觀妄。無妄可除。斷尚難得。何況有品。三論言義等所言。緣盡於觀。觀盡於緣是也。無品者。能斷所斷共無別品類也。以眞形妄等者。以眞形對於妄。住觀無可斷妄。不可有惑障品也。有云三劫等下。擧第二說。此意言品數無量。三大劫中念念起智。剎那剎那能壞諸惑。成實亦云。非八非九。以無量心斷諸煩惱等（今云。此第二師說。恐梁朝三大法師。以成實論爲大乘人說乎）古基法師云等下。擧第三說。此意言聖道有九品。惑亦有九品。以下下品道（能斷道）對治上上品結（所斷惑）古基法師者。梁朝道基法師。造攝論章四卷注釋梁論。其中有此釋也。梁攝論章云。若聞熏習下品生能對治上品本識。乃至聞熏習上品生能對治下品本識。故知。能治所治俱有九品。廣如彼章中說（已上擧古師三說已）。
　　【章】今者不然（至）有所知障鈔曰。三文之中。第三擧今家義。此中四文。是初定障所在今者不然者。秋篠云。昔來諸德雖各異說。未分見修及諸識故。義亦不盡。故云今者不然。七識之中者。除第八識餘七轉識爲二障所在處。如深密·楞伽·瑜伽·唯識等經論。
　　【章】煩惱障中（至）地各九故鈔曰。擧今家正義四文中。二總明煩惱障品數幷斷之頓漸。此中二文。此文初明六識煩惱品數及斷頓漸。秋篠云。下述正義。今說俗道斷障道理。迷境起惑。品類多種。隨境麁細惑亦爾故（云云）所餘六識等下。明除第七所餘六識修惑品類九九八十一品有見道十惑等下。明見惑品數。十惑者。十根本煩惱。此有九品必然。麁細異故者。明十惑有九品必然由。秋篠釋麁細故異云。麁細有二。一者品類意細據九品說。二者難易麁細據三心說。若據品類。初斷爲麁若約難易。先斷名細。此有三句。有難斷不名細。即三心中第二三品。有名細非難斷。一心中初中品等。有名細亦難斷。如九品中下下品等。文能治所治。以分麁細。九品中從所治行相各名細。三心中從能治行相各名細。見道十惑隨其所應有二麁細故有九品（云云）俱生六惑等下。秋篠科云廣定障之品數略顯斷之頓漸（云云）今云。秋篠分科尤爾雖爾不辨有總別之二科故。共釋尤麁。今此文科。雖由秋篠。始終文科與彼差異。併讀可知。俱生者。非俱起云俱生。任運生云俱生分別俱生之俱生。修所斷惑唯六六惑者。貪·嗔·癡慢·身·邊二見。斷即不同者。頓斷漸斷種種不同。是修斷六惑之相。今此二句。總云斷頓漸不同。此次身見邊見已下。別云六惑品類斷頓漸。身見邊見等五句。明俱生身邊二見相應。唯下下品但頓斷此相應者。身邊見俱遍行五別境中所緣事同者隨惑等。此等皆但下下之一品九地而論等者。三界九地中。何地而論。但下下之一品。以九地言。但有下下品者九品。故斷時。頓斷下下一品相。九地九品者。頓一時斷瞋唯一地九品者。合論見修。十惑中瞋唯一地。欲界有九品別九品漸斷。餘獨頭貪等下。此釋與本疏十末（七紙右）有三解中。第一解意。彼文曰。所障有異。斷亦有殊。此中障種無麁細者八十一品。亦與有頂第九一類（下下一品第七識第六識斷善根邪見等一一一類）品攝（今此獨頭＊貧慢癡等。亦所餘六識俱獨起者亦下下一品攝者）無麁細下下品別成能熏。九地各九品。如斷善邪見非無九品故成能熏（云云）是下下一品九地各有。品能熏別故。成九九八十一品。爾對治時斷下下一品時。頓斷如本疏五本（七十九紙）釋。三界相望雖有九品（九地有九品）於其地地最下品故。第九品攝一切地（地地各別上云）者。與有頂地第九下下品俱時頓斷以各自地極微細故。同（第七識第六識障微細者同）障無學果。金剛心時頓斷也（已上本疏取意。上來總明二文中。初明六識煩惱品類斷之頓斷已）
　　【章】第七識中（至）亦有二說鈔曰。總明煩惱障品與斷頓漸有二文中。二明第七識煩惱障品數與斷頓漸。此有四文。此初標牒九地者。三界九地。亦有二說者。正標牒初文本疏五本（七十九紙）擧此二說。疏中前解爲勝。
　　【章】有義九地（至）故成能熏鈔曰。二擧第一說本疏二說中。第一解本論五（三紙）說。此染意相應煩惱。是俱生故非見斷。是染汚故非非斷極微細故所有。種子與有頂地下下煩惱。一時頓漸。勢力等故。金剛喩定現在前時。頓斷此種成阿羅漢（云云）本疏（五本）釋曰。名勢力等。欲界所繫第七識。與彼（第六識有頂下下品）相似。不能發業潤生等故。與彼（第六下下品）惑同金剛喩定現在前時斷。成無學（已上本疏文）唯同者。勢力等云同非想第九品類者。第六識非想地第九下下品。勢力等云同。自類有有者。意言。不待於他。下下一品自類有九。九地各成有九品。即成八十一品。如增上邪見等者。擧自類有九例。秋篠云。如斷善邪見唯第九品。仍作九品能斷善根。此第七惑。應知亦爾。一品之中分九品故。問。何以得知斷善邪見唯第九品。亦作九品而斷善根邪。解云。婆沙三十五。說四種九品中云。對治九品者。謂下下品明（耎品智）治上上品（麁）無明（乃至）上上品明（極品能斷智也）治下下品無明（極微細無明）斷善九品者。謂下下品邪見。斷上上品善（乃至）上上品邪見（極邪）斷下下品（細）善。若依斷善九品說。則彼邪見（善根斷貌亦所對治善立有九品。同邪見亦）則有九品。若依對治九品說。則有彼邪見即唯一品（下下之一品）以對治九品故（以有九品所治善爲敵。能對治邪見可云能對法有九品也）俱舍第十九亦同。解云。斷善邪見。即對治九品中。下下品所治攝故唯第九品。仍作九品能斷善根。問。斷善諸斷現行乎爲斷種歟。解云。誹謗因果邪見力故。障彼生得善種。令所現行不相結也。是名斷善根。可云唯斷現不斷種也。如婆沙三十五·六。俱舍十七。瑜伽本地分等說（已上秋篠抄）能斷善者亦有九品者。意云。斷善者言。指增上邪見云者。亦言亦所斷善根有九品。如所斷善根有九品。能斷邪見。亦唯下下一品。所斷九品爲敵對故。自類下下品者。於九品處。作行用之道理自顯然故。云亦有九品。彼亦如是等者。以例歸法。彼者。第七識九地煩惱品數亦如是者。正以例歸法辭。意云。亦如邪見最下下品敵九品有品數。第七識惑。唯第九品九地最下品相。與第六識非想第九品勢力等故。唯障第四無學。同一時金剛心頓斷故。云亦如是。有九品故等者。結成第七惑最下品相有九品義。有九品故者。如斷善邪見唯第九品一品。而作九品能斷善根。此第七惑。亦同唯下下品中。仍作九品故。惑體有增減。以第三增減義成云。此識爲能熏識。
　　【章】有義九地（至）一時頓斷鈔曰。明第七識煩惱障之品數頓漸斷四文中三擧第二說。本疏五本（七十九紙）有二說中第二解。九地各有一品等者。問。細分便成八十一品。九地各有九品。何故不云九地各有九品云九地各有一品耶。答。雖有九品。品數同故。與有頂地下下品惑。麁細同之故。云各有一品也。理實可言各有九地八十一品惑。其勢皆各同。於非想下下品惑故。金剛心一時頓斷。
　　【章】略此說煩惱品數斷已鈔曰。明第七識惑之品斷四文之中四結。總略說略字。現本作由寫誤。略者總略也。上來總略說已。自下別明。
　　【章】應分別言（至）心見道等鈔曰。擧今家正義四文中。第三別明。明明者。對前總略說。此下委細分別。明障品與斷之頓漸。今標應分別言示委細分別說非總略說。此中四文初明分別起隨眠斷之頓漸。二明六識俱生隨眠斷之頓漸。三明六識俱生煩惱習氣之漸斷。四明第七俱生煩惱頓漸。初中三文。初明一品二品斷二明分別惑正能斷唯無漏智。三章主評釋。今即初也。明一品二品斷文也唯一品斷者。一心眞見道之頓斷故。云一品斷。謂一心見道者。示一品斷之由。謂如與智冥合。平等平等無戲論無所得故。二空頓一時證。二障頓一時斷。是一心眞見道有說二品斷等者。秋篠云。若我執者。初一心斷我執初品。第三心中斷我執第二品唯有下上而無中品故。云二品。斷法執亦復爾。第二心斷法執初品。第三心中斷法執第二品故。名二空斷（已上伽抄釋）此義相見道斷雖有三心。二品斷我法執。是三心漸斷（已土秋篠抄）三心見道等者。即三心相見道。是法則於眞見道起故。一品斷中不擧之。秋篠抄云。問。此三心相見道通二乘否。答。一說唯菩薩（今家）義如伽抄說。二通二乘說。謂三心（相見道）唯斷生執。以初心中遣離蘊我。第二心中遣即蘊我。第三心中捨二我執麁重。故成三心。又那爛陀寺海惠論師。別立通二乘義云。初別觀法上我故。作無我行觀。名初心遣有清假。次作空行。遣屬我法假。除我所執。名第二心遣法假。第三心假我。及屬我法。重觀我我所下品空。故名通遣二假。然今取唯大乘爲勝（已上秋篠抄取意）基辨私云。有問。今云三心見道等之等言。等取何物耶。答。今擧觀非安立諦三品心。等取緣安立諦十六心見道。及觀下上諦境十六心見道也。復問。三心見道爲二品斷。如前已辨領解已。二十六心見道云何爲二品斷。答。如本論九（十四紙）說。此十六心八（法忍法智）觀眞如（所取之境）八（類忍類智）觀正智（能取智。即前法忍法智之智）法眞見道無間解脫見自證分差別建立。名相見道。又觀下上諦境。別立十六心現觀忍現觀智。如應法則眞見道無間解脫見分觀諦斷見所斷分別隨眠故。由忍智二法則。觀斷法則亦二故。是亦云二品斷也。
　　【章】唯無漏正（至）隣近憍慢鈔曰。明分別起隨眠斷之頓漸三文中。二明分別惑正能斷唯無漏智。無伏斷者。於分別惑雖有以無漏智正斷盡義。無由有漏道力暫伏現行義。今此云無伏斷。無起無漏智永伏不令現義。云無伏斷。此分別惑。無漏智起必斷盡故有漏諸道等者。地前所修六行智等。非加行智故。地前雖修不能伏見斷惑。但伏俱生惑也故瑜伽論等者。五十八卷（十六丁取意文）此論文意。據異生二乘說不能伏分別煩惱。及彼俱生薩迦耶見隣近憍慢。若直往菩薩。彼障現起地前已伏（今云。此文中。世間道唯能伏俱生煩惱不能伏。分別惑云有漏六行智。云世間道伏分別惑也）
　　【章】此依六行（至）下樞要說鈔曰。三文之中。三章主評釋。章主意云。此言指前引瑜伽論說。不能伏分別煩惱等文。此不能伏之言。示以六行智不能伏也。非以二空觀等加行智不能伏也。非加行智者。示前引不能伏分別惑文。依六行說不能伏。六行非加行智彼能伏故者彼二空觀智等。加行智故。能伏分別惑云彼能伏故也菩薩地前等者意言。大乘菩薩。地前以二空觀。亦伏分別惑現行令不起。非以六行。四如實智等唯識觀等勢力以令不現。秋篠云菩薩地前分別現行亦伏不起者。見惑等有二。一依自分別之所起者。二依邪教之所起者。今云。伏不起者。據自分別。若自邪教之所起者。即未能伏。華嚴經說第四住菩薩。永離三界煩惱等者。據自分起而有此說故不相違（云云）仍定一品等者。一心眞見是一品斷或二品斷者。三心相見道等二品斷如前明。二品斷中九品何者先斷等者。依自邪思所起分別起煩惱。二品斷中行斷。又依他邪師邪教所引者後斷。或翻是說如續善根。依邪教者先。續勢薄弱故（先斷）依自邪思後續勢堅牢故（後斷）又解。離蘊計先斷麁故。即蘊計後斷細故。又解。不定地地皆有麁細。麁者先除。細者後斷（已上秋篠由論疏意所說取意文也）如論第十下樞要說者。今云。此指樞要下末釋論第十。說斷之先後文。故現本作第九。恐寫誤。彼文云見道中自分別力麁先斷。他引力細後斷（云云）後學須覈。又秋篠抄改文。云如論第九與下樞要說釋云。所以爾者。論第九說分別九品斷之先後。彼文云。然所知煩惱二障各分爲二。若以九品麁品先斷。即十地修道應先斷麁。若以隨所知障道。以菩薩麁細九地不定。乃至云。見道中自分別力麁先斷。他引力細後斷等。廣如彼說（已上秋篠意）今云。秋篠亦引論第十文。成先後斷義。爾則余拙解。亦非無理。後學擇而居諸。
　　【章】其六識中（至）斷即不同鈔曰。四文則明中。二明六識俱生隨眠斷之頓漸。此中二文。初總叙頓漸斷不定。二明頓漸斷不定有四類。此即初也俱生煩惱等者。此是頓漸不定。秋篠由論立三類中。第三類也。除其習氣等者。意言。習言二乘不斷。菩薩十地漸斷故。今不論故云除雖有九品者。俱生煩惱隨眠有九品。雖然斷頓漸不定。斷即不同者。示頓漸不定。秋篠云。依論第十。總談二障斷之頓漸。其類有三。一一向頓斷。謂六識中分別二障。及第七識煩惱所知。隨其所應。三乘眞見及金剛心一時故。二一向漸斷。謂六識中俱生所知。菩薩十地漸次斷故。三頓漸不定。謂六識中俱生煩惱（已上秋篠）此頓漸斷不定。今云斷即不同（已上總叙頓漸斷定不定文之義也）。
　　【章】其隨眠等（至）各九品斷鈔曰。此下二明六識隨眠斷之頓漸中。第二明頓漸斷定不定有四類。類有四故。文自有四。此即標牒類有四。明第一類文也。隨眠等者。隨眠有多故云等也。菩薩二乘。俱總略爲論立四類。故云略有四類。一者八十等下。明第一類。是顯論說三類中第三頓漸不定義。本論十說。餘六識俱修所斷者。隨其所應。一類二乘（今云。此一類次第證者。次第斷惑證四果者）三界九地惑。一一漸次九品別（今云八十一度斷）斷（云云）此依漸次二乘者。斷者此謂指云八十一品類別斷。次第得四果。次第證人漸斷名漸出離者。今云。漸次二乘者斷。及異生斷者。菩薩地前異生。以有漏二空智伏斷修惑。八十一品類別漸伏。今云。及異生斷以此二者。斷與伏斷。依八十一品類別斷惑伏同。合爲第一類然身邊見等下。明八十一品別斷中。有各地唯九品斷。俱生身邊見等。與所餘修惑一一各九品斷差別。前文云。餘六識三界九地。各有九品成八十一。見道十惑九品定然。麁細異故。俱生六惑（貪·瞋·癡慢身。邊二見）斷即不同。身見·邊見。及此相應。唯第九品九地。而論但有九品。瞋唯一地。九品餘獨頭貪慢癡等八十一品。地各九故（云云）與今文應併考。當第九品時斷者。八十一品別斷中。身·邊見等。各地第九品時一時頓斷餘各九品斷者。餘言身·邊見此相應之餘獨頭貪癡慢等九地各九品漸次別斷。
　　【章】二者隨其（至）便次第斷鈔曰。四類之中。明第二類之文也隨其凡位等者。下八地惑。隨其凡位已伏修斷惑多少別。後入見道。與見所斷。一時頓斷已伏修惑。所餘所未伏惑。於修道中漸次而斷不伏不斷者。今云餘於凡位所未伏者。入見道不能斷。但入見後。但至修道漸漸而斷。不伏者於凡不伏。不斷者。凡不伏惑。入見道時。不能俱斷。以分品類等者。以已伏與未伏品類別。未伏品類。入見已後。修道漸斷故。云便次第斷今云。此第二類。本論十說。三類中第三類。頓漸不定中攝。
　　【章】三者九地（至）頓超越故鈔曰。此四類中。明第三類文也。合爲九品斷者。論第十說。一類二乘。三界九地合爲一聚九品別斷（云云）（今云。九品別斷者。此一類初果人。超中二果得第四果。超越記云者如次第）如預流果等者。對法論云。預流有二。一漸·二頓。頓出離者。謂入諦現觀已後。依止未至定。發出世間道。頓斷三界一切煩惱。品品別斷。唯立二果。謂預流果。阿羅漢果（已上對法）束三界九地等下。明頓出離超越證相。秋篠抄解此文云。得初果已。總束九地八十一品修斷煩惱。用九無間解脫道。能攝盡諸。如割竹斷。斷欲上品之道。即此能斷有頂上品。所有聖道乃至下下。應知亦爾。斷欲六已。斷上界八地六。不名一來。斷欲九品已。上界八地九品亦盡。不名不遍預流頓至阿羅漢故。（云云）
　　【章】四者三界（至）不斷惑故鈔曰。四類中。是明第四類文也。謂諸菩薩金剛心斷。論第十云。菩薩要起金剛喩定。一剎那中。三界頓斷是也。合爲一品斷者。三界九地八十一品修所斷惑。菩薩曆十地間不障地故不斷。唯障佛地故。後至金剛心。三界九地八十一品俱生煩惱。一時頓斷。是云合爲一品斷。謂金剛心等者。明此一類唯菩薩斷。非在二乘十地因中等者。明一時頓斷由。
　　【章】然六識中（至）品中類同故鈔曰。別明四文中。三明六識俱生煩惱習氣之漸斷（上來說斷隨眠。此下說斷習氣）所有習氣者。習氣之名有二。一者種子名習氣。現行熏習氣分故。如云等流習氣·異熟習氣等。二者無堪任性名習氣斷種子一後所殘氣分今名云習氣。故云煩惱所有習氣。秋篠鈔云。十地修道斷煩惱習所中有二說。一云。煩惱習氣熏於所知故。斷所知時。彼亦隨斷。同障地故。二云。無有煩惱熏所知。但十地所有煩惱習極微細故。與所知等同。障於法空故。爲十地斷十地漸漸各斷此九品習氣。習氣未斷種子已前斷之。如納筥麝香香氣。先失香形尚在。障十地故者。是此習氣障十地無漏智故。地地漸漸斷。生十地無漏智。此一句明十地漸斷由。品類同故者。謂煩惱初品習氣。與所知障初品。其勞齊等。同障十地微細品類（乃至）第九品二障等同。云品類同故。明二障同時漸斷由云故。
　　【章】第七識中（至）習氣亦然鈔曰。別明四文中。第四明第七說俱生煩惱斷之頓漸。若說九品者。前所明第二師義。謂九各有九品。細分有八十一品。然八十一品俱勢力所障。皆同非非想下下品惑。金剛心一時頓斷義也。若說一品者。此前所明第一師義。九地唯同非想第九品惑也。皆一品斷者。如是二師。雖說有異。二師同云勢力所障。皆同有頂下下品惑故。金剛心一時頓斷障體。既爾可知習氣亦同皆一品斷。二師俱所詮。要皆一品斷第七識俱生煩惱。要三乘等者。明二師俱一品斷由。習氣亦然者。謂第七識俱生煩惱之習氣無堪任性。金剛心解脫道斷。證如來果。障無學故。此心一時頓斷。
　　【章】其所知障斷即不爾鈔曰。明今家義四文中。第四明所知障品數斷之頓漸之別。此中文四。初總明。二明六識分別起所知障品數頓斷。三明六識俱生所知斷之頓漸。四明第七俱生所知斷之頓漸。今即初也。斷即不爾者。所知障斷。非如煩惱也。
　　【章】六識之中（至）與煩惱同鈔曰。明所知障品斷四文中。二明六識分別起所知障品數頓斷。有說定一品斷等者。明一心眞見道。斷分別二障故。有九品定一品斷。有說二品斷等者。三心相見道斷名二品斷。如上已釋。非六行所伏等者。六行但伏俱生惑。不伏分別二障。所知障亦與煩惱同。非六行伏。
　　【章】其六識中（至）八十一品鈔曰。明所知障品斷四文中。三明第六識俱生所知斷之頓漸。此中亦四。今此文初明所知障亦有八十一品亦有九地等者。亦于煩惱。謂煩惱障所依所知障故。與煩惱障九九八十一品同。所知障亦有八十一品。
　　【章】若與煩惱（至）他勢不行鈔曰。二明煩惱俱生所知亦六行伏。謂若與修斷俱生煩惱障。俱行所知障者。亦可云六行智伏。他勢不行者。明可言伏由。謂依六行智伏煩惱時。與其伏煩惱。俱行所知障亦可云伏。非謂六行能伏所知。但由害伴不起。伏煩惱時。以伏煩惱勢力。不令現行所知障也。
　　【章】不俱生者（至）即能伏之鈔曰。三明煩惱不俱行所知障非六行伏。與修斷煩惱。不俱行所知障云不俱生者。此所知障體幷習氣。亦雖有九品。品品皆非六行所伏。所知障障理故。二空理觀其加行智。即能伏所知障。是此文意。
　　【章】爲十品斷（至）故無前後鈔曰。四正明所知障漸斷。十地斷故者。明所知障爲十品斷由。不分麁細等者。秋篠云。不隨界地麁細前後麁細別斷。不廢初地斷有頂細。二地遍斷欲界麁者。但斷隨障此地故（云云）不論初麁次細。地地障者。以二空觀智。即漸漸斷。由是斷無前後異也。是不分麁細已下意也。
　　【章】其第七識（至）現行等斷鈔曰。明所知障品斷別四文之中。此下第四。明第七識俱生所知障斷之頓漸別。此中有二。初正明。後會違文。今即初也說有九品者。前文明俱生第七識煩惱斷。第二師義。立九地各有九品故。云有九品。或說。無品者。前文明第七俱生煩惱品斷。第一師義。此第七惑。於自地中無九品。與自地六識中第九品我見相似。義是等二師皆同許之。仍云一品斷。金剛心中等者。明二師共一品斷由。立但金剛心一時頓斷故。此說斷等者。明今云永一品斷。說斷捨種子以非伏現名。斷第七識所知現行地地先伏。此云隨眠即種子也。
　　【章】雖無相論（至）不可依用鈔曰。此後會違文有二箇違。此初會三無性論違無相論者。古來諸師說紛亂。此是非如古說。如唯識章頻伸鈔辨。指三無性論云無相論。後學擇居第二執識者。即第七識心意識名第二故名第二。復名執。恒內執我故。名第二執。識通皮肉煩惱等者。見斷惑名在皮。修斷惑名在肉。梁道基法師。引無相論作此說云。若見諦肉煩惱識。及心法得出世道十六行。究竟滅盡。餘殘未盡。但屬思惟。是名第一執識（此中肉煩惱者。即見惑也。思惟者。是修惑也。秋篠由此釋）依道基意難今家論云。若第七惑唯金剛斷。何故無相論云通見修所斷耶故今會云。攝論·唯識·瑜伽等諸論。皆云第七惑唯修斷故無相論云。通見修之說。既違瑜伽·唯識等諸論故。今章主斥云然彼文錯。不可依用。文錯者。爲翻譯家錯失也。
　　【章】仁王經言（至）心習煩惱鈔曰。會二違中。後會仁王經違。有二譯本。若羅什譯者。上卷教化品文。若不空譯。上卷行品文。今章主所引經。羅什所譯前之三地等者。秋篠由藏師疏釋云。初·二·三地觀色諦無相。不即著色法故（經說前三之地斷三界色煩惱）四五六地等者。同釋云。離色縛。道理亦觀心諦無生。文之隱顯。從多分說四·五·六地能觀三界心諦無生所取心想故。能斷迷心惑。通論亦斷迷色惑（由是經說四·五·六地斷三界心煩惱周記立二義。釋此經文云。一者前兩位俱通現行。由所知障。亦名斷煩惱。後之二位。唯說習。其第六意識中。現不起故。第七識少分略而不論。二者初二位。雖實斷種。且說現行不取其種）七八九地等者。同釋云。七·八·九地。深證心色無生故。能斷色心等習（由是經說。七八九地。斷三界色習煩惱）十地及佛地等者。同釋云。十地佛地。深觀空諦。究竟道中斷心習。或理亦斷色習。舊譯釋義相承釋家由此經文難今家所論云。若第七惑唯金剛心斷。何故仁王經中。說四·五·六地斷心煩惱。第七識惑即心惑故。今家會如是難勢如次章文。
　　【章】麁心細（至）亦不相違鈔曰。此文今家意義正會難釋經文色麁心細等者。秋篠釋云。色法麁顯迷惑。亦麁心法微細迷惑亦細故。云生惑亦然。周記以會難意釋生惑亦然句云。此有二種。一云生者現行。前之四位。皆約種說。今云現行。二云生者煩惱前之四位。但明所知。今說煩惱（云云）今云。二說之中。第一爲好爲別五忍等者。示第七惑非別有品類。五忍者。如前具釋。即地前地上及佛地名爲五忍。階降者。階謂勝進不降。降謂下劣不進。爲差別了知如是勝劣。說斷細惑非麁。非謂別有麁或細第七識品類也。此理全無有相違。上來第七依品分別竟。
　　【章】第八依障（至）於中有九鈔曰。自下第八門。此中十文。此文其中初標牒門。以二障（煩惱所智）三障（皮膚骨害微惑業苦三種之三）等分別斷障。安立此門。標云依障分別。於中有九者。設九箇分別明故。總示有九文。
　　【章】一二障（至）知障少分鈔曰。十文中。二就二障明三乘斷。此中有七。初標牒。即此文。一二障三字。至次下第四五障分別。有分別字。恐此二障下亦脫分別二字歟二乘者斷下。七文之中二總明二乘者斷障。文意。謂二乘之人。但滅惑未除所知障。唯佛世尊。滅彼智障秋篠鈔云。二乘諸斷煩惱障等者。薩婆多宗煩惱障中。五見及疑七道所斷。貪·瞋·癡·慢貫通二斷。貪等迷理。見道所斷。貪等障事。修道所斷。二乘之人。但滅惑未除智障。唯佛如來。滅彼智障。雜心論云。佛除不染汚無知又俱舍云智障永時障。今云永斷所知障少分者。即是定障等根無知也。問。二乘之人斷根障無知得非擇滅耶。解云。勝緣究竟永闕之位。方得非擇。二乘之人。唯斷少分未斷全分。是故不得。唯佛世尊。究竟斷盡故得非擇。問。若爾俱舍二十七云斷圓德立四種。一一切煩惱斷。二一切定障斷。三畢竟斷。四幷習斷。光法師云。唯彼論文。若一切煩惱障斷得擇滅。若不染無知定障斷得非擇滅。即前二障。斷已不退名畢竟斷。通擇滅及非擇滅。此簡鈍根。即云簡異鈍根。明知。利根二乘。斷不染無知。得非擇滅。解云。畢竟斷中鈍根有退。利根不退。由此差別。名簡鈍根。非謂利根二乘。斷不染無知得非擇滅。故不相違。可勘疏文（已上秋篠）習氣不盡者。此釋本由順正行論二十八卷。彼論有二意。一云。於味勢熟等。不勤求解惠。即於彼味等境中數習。於解無堪能智。此所引劣智名不染無知。即此劣智俱生心心所法。總名習氣。理定應然（云云）光記用之。遁麟亦用。慧暉第一釋用之。二云。或諸有情有煩惱位所有無染汚心及相續。由諸煩惱間雜所熏。有能順生煩惱氣分故。諸無染心及眷屬。似彼行相差別而生（如迦葉起舞畢陵迦婆嗟呼婢子對龍女等）由數習力相繼而起。故離過身中仍名有習氣。一切智人永斷不行（光記惠運第二釋用之）元瑜正行鈔中。會二義爲一義。尤有道理。俱舍論說。聲聞緣覺雖滅諸冥。以染無知畢竟斷故。非斷一切種。由於佛法（佛所知德）極遠時（八萬劫外）處（三千界之外）及諸義類無邊差別不染無知由未斷故（今云。此約所知障釋不染汚無知）光記云。體非染故。名爲不染。於境不悟名爲無知。無知即不染名不染無知（已上光）私問。由俱舍正行。說不染無知即習氣聲聞緣覺由未斷。今此章文云二乘者斷煩惱盡習氣不盡。而復次云亦能永斷所知障少分。若爾亦于習氣辨所知少分斷故。習氣亦少分斷耶。由俱舍說由未斷爲習氣一向不斷盡歟如何。答。就是古來有二義。一云。二乘人不染無知一分斷。寶俱舍疏云。不染無知有二種斷。一緣縛斷。謂彼彼地斷第九品染無知時得緣縛斷。二不生斷。謂於彼彼位。得畢竟不生。二乘分斷（不生斷）佛全斷故（云云）二云。二乘人不染無知全不斷。光俱舍記云。二乘雖滅諸冥。與世尊等。以染無知畢竟斷故名爲二乘。非斷一切種不染無知故。不名爲佛（云云）又云。然諸論說二乘能斷不染無知者。據緣縛斷說。非不生斷也（云云）（今云。緣縛斷者。伏也非斷也）又寶疏云。不染汚者。聲聞緣覺雖能盡。而由現行。唯有如來畢竟不起。煩惱習氣俱永斷故（云云）（今云。此釋亦一分斷義也）今由二記所釋。答前難勢習氣不盡。於不生斷。雖全不斷。一分有緣縛斷故。今云不盡。即由全不斷義。與說由未斷全意同也。又亦言。亦一分有緣縛斷。說所知障少分斷。永斷所知之斷。由周記意。永伏說斷非云斷捨。周記云。亦能永斷所知少分者。斷定障生。而能伏彼。畢竟得非擇滅者。名爲永斷。非斷彼種（云云）今云。周記由光記意。光由緣縛斷非不生斷。若由寶疏。一分不生斷。云永斷所知一分不生。今此亦能永斷所知少分之文釋。由俱舍二記可釋。二記之中。以光爲勝俱舍智品說十力唯佛得故。又說佛於一切種能知是十力故。十智力境無礙故（云云）上來總明二乘者斷障已。
　　【章】然有差別（至）九地不定鈔曰。七文中。二別明次第超越證人斷障。然有差別者。然言轉語。上總明二乘者斷障說。次下別明次第超越證人斷障故。示所釋別。轉以斯一句。明二乘者次第證超越證別有次句漸次初果等下。明次第證人。其次明超越證人等。至文可悉。云何二乘者。有差別。謂斷煩惱障得四果中。次第超越其類差別故。云然有差別。前三果中各有二種。一次第得果。二超越得果。今此文中。即明次第得果漸次初果等下。正明次第證人斷障。漸次者。障次第證之初果。云漸次初果。唯斷三界等者。秋篠引顯揚曰。若隨勝說。永斷三結。若全攝者。永斷一切見所斷惑（云云）今約全攝故云唯斷三界分別煩惱（已上秋篠）今云。唯言障次第證人證初果不斷修惑。唯斷三界分別煩惱而得漸一來果等下。明次第證一來果者斷障。謂從預流果進斷欲界第六品。解脫道時。即得一來果。此斷兼斷一來者。人中得道生欲天中。却來人間得究竟果具足。應云一往來者。今略往字不云往名一來者。來而必有往。即不來一即來故。名爲一來（已上秋篠意）漸不還者下。明次第證不還果者斷障。謂自前一來果進修斷欲界第九品惑。住解脫道。名不還果。不還者。必不重生曾生處故。得不還名。餘至有頂等。謂除欲修惑九品之餘。色無色修惑。至有頂斷。其數不定。自斷欲九品已時得不還名。至斷有頂第九品惑無間道已前。皆名不還九地不定者。周記云。通欲界言除欲界。外餘之八地。隨斷幾多。數數斷不定。是名不還（云云）。
　　【章】其超越者（至）非想修九鈔曰。七文中。四明超越證者斷障。此中三文。初標牒超越不還有二類不定。次凡位超越後聖位超。今文此初次也。初果超越等者。秋篠云。超越之人有二。一者凡位超。二者後聖位超。此中凡位超者。於前三果應有超義。必非有於第四。以有頂惑非世間道能伏滅故。超三果中超預流者。異生位中。用世間道。能伏欲界修所斷惑一品二品乃至五品。後依佛法（出世間過）正修行故。入見諦者。至十六心道類智時。證預流果。名超越欲。修斷惑由世間伏。與諸見惑一時頓斷。名超越預流。即用見道。能離修惑前五品故。說名爲超。又解。預流必世超者。必無前果可超過故。諸聖教中。不說預流名超越故。此解似勝。應更勘識（乃至）義鏡中廣說（引菩薩處胎經第五卷問答兩重有之。學者可考）一來超越等者。先異生位用世俗道。伏欲界修道已。盡六品惑七八品惑。後入見道。得一來果名超一來。此人不取預流果故。超越前果故名超越（云云）（已上秋篠意）不還超越等者。同意云。超不還者。先用世道。伏欲修惑九品盡（今云。伏盡超越得不還果也）故色界四地無色下三地合。此七地中。或離一品。或後全空隨其所應。後入見諦。道類智時。得不還果。不取前二果。得不還故。名超不還（已上秋篠取意）唯除非想修九者。斷色界四地下三無色地修惑已。唯除非想地修惑九品。住不還果名超不還（已上私）。
　　【章】有預流超（至）名預流故鈔曰。超越斷障三文中。三明後聖位超。對法論十三說。預流果有二出離。一漸·二頓頓出離者。謂入諦現觀已。依止未至定。發出世間道。頓斷三界一切煩惱。品品別斷。唯立二果。謂預流·阿羅漢二果也品品別斷者。頓斷欲·色·無色三界修所斷上上品隨眠。如是乃至耎耎品故。廣說如彼論。秋篠解此意云。得初果已。總束九地八十一品修斷煩惱。用九無間九解脫道。能盡諸漏。如刈竹斷。斷欲一品之道。即此能斷有頂上品。所有聖道。乃至下下應知亦爾。斷欲六品已。斷上界八地六品。不名一來。斷欲九品。上界八地九品亦盡。不名不還。預流頓至阿羅漢故。預流無間即立應果。不取中二名聖位超（已上秋篠取意）。
　　【章】阿羅漢獨（至）即定障等鈔曰。七文中。五明獨覺斷障得果。阿羅漢即獨覺。秋篠云。獨覺位同超不還。若至無學。一一同應果。問。何故獨覺中。不標前三果名但標應果名耶。答。隆法師云。獨覺之果向果差別。微細難知。故但立一果名一切見修者。三界一切見修所斷煩惱。即定障等者。此說分斷所知障者。謂定障等六十二云。又諸解脫。由所知障解脫所顯。由此聲聞及獨覺等。於所知障。心得解脫。今即指彼故。云即定障等也。
　　【章】菩薩之人能斷一切鈔曰。七文中。六明菩薩斷障得果能斷一切者。菩薩能斷三界九品二障云斷一切。
　　【章】三乘皆能（至）皆如常釋鈔曰。七文中。七三乘總簡伏除差別。謂伏二障現行。三乘皆能由伏得等者。明三乘皆能用。伏所知障得定等云伏得然菩薩伏等者。此云伏所知障得滅盡定。諸菩薩滅定有差別。或入初地而得有七地滿心。得委如論說得果者。得法空智果也。初地已上。伏所知障。得法空智。秋篠云。問。二十七賢聖中。目位伏定障名身證。何故目伏煩惱不名慧解脫耶。解云。惠解脫望永害所顯。其定障中不問斷伏。俱得解定故。但伏得定亦名得脫（此是玄範法師作此釋）約解脫分等者。秋篠云。此順解脫分位中。三乘伏障得定等義如常釋。今略標初云順解脫分。亦不擧決擇分位理亦標釋故。基法師云。薩婆多宗。見道已前方便道。不斷煩惱。若成實宗。見道前五方便道中。俱斷煩惱。廣如彼師章中。若依大乘。資糧·加行二位。能伏障。此等諸義。如唯識論等說故云如常。
　　【章】二三障分別三障有三鈔曰。當門十文中。第三三種三障分別斷障。此中四文今即初標牒文也。
　　【章】一皮膚骨（至）唯識章解鈔曰。此文四文中。第二三文一皮膚骨者。四文中二擧三住障二害伴下。四文中三擧三隨眠。解深密經第四地波羅蜜品說。觀自在菩薩。復白佛言。世尊此諸隨眠（害伴羸劣微細三隨眠）幾種麁重斷所顯示。佛告觀自在菩薩曰。善男子。但由二種謂由在皮麁重斷故。顯彼初二。復由在膚麁重斷故。顯彼第三。若在於骨麁重斷者。我說永離一切隨眠位在佛地（今云。此經說皮膚骨）又瑜伽論四十八。說皮膚骨。又同七十三。說皮肉心。今此章文及唯識章。亦同說皮膚骨。然本疏十末（五丁）引四十八說。云此論云由斯故說即四十八說。而一在皮。二在膚。三在肉。今此章秋篠鈔。亦引四十八已云。若依攝論。可云皮肉心。今依瑜伽論故。唯云皮膚肉（已上義鏡）基辨謹案。作皮膚骨。應爲善本。南都流傳本疏。作肉本尤數多。是書寫者。誤取骨字。三分但取首●。大書遂作肉而不書肯畫。成寫功已。畎澮相承。秋篠鈔中。亦強立作肉理。根本起本疏寫誤者炳然。後學必勿迷。本論第十。就煩惱所知二障說三住斷。本疏十末具會。瑜伽·深密說皮膚骨三住。約所知障斷云。極喜住·無相住·如來住。此三約煩惱障品。初住斷惡趣品。次住斷障無生忍品。後住斷一切煩惱習氣等。四十八已說。二障俱說已斷處。本疏會釋二害伴隨眠等者。四文中。第三擧三隨眠文。如唯識章具明。
　　【章】三惑業苦（至）對法文說鈔曰。四文中。四明惑業苦。此中二文。初明分別起。二明俱生所發業果。今即初也惑業苦者。發業潤生煩惱名惑。即一切欲界分別起煩惱。皆能發業。皆是不善性者。能感後有。諸業名業即道。一切總別二業。順現順後等業。除無漏善業。及無記業餘。能感異熟生之業。今名爲業。如是業所引生衆苦名苦。即三苦八苦等。此惑業者。皆通分別俱生。而今此文所言。先但明分別起故。云一切二障分別所發業苦等見道所斷如前已解等者。如前當章出體門中。引對法第四所釋故。云如前已解。
　　【章】俱生業苦（至）至金剛心鈔曰。明惑業苦二文中。二明俱生所發業果。此中二文。初明煩惱障所發業果。此有三文。初總明。二總明永不行。三別明斷別。今即初也。秋篠鈔中。擧有人說。以對法文說句爲此文。初斥云。此四字攝下文者非。不符文意故不可據。今云。秋篠所斥尤有道理。閱前所引對法文。章家意。爲明業及果是所斷障義。引對法論說見所斷一切分別起惑。及由是所發身語業。幷一切惡趣等蘊辦處果報是見所斷文。成所斷義。復爲成立此義。擧深密及成唯識文。結成故煩惱障所有業果皆是所斷。而次文復引深密經。擧成唯識解經文。成所知障所發業果亦所斷障。其次復引佛地論文。成二障所發業果等法。皆二障攝故。一切有漏（二障執及煩惱業之果。云一切有漏）俱是所斷。其次所引深密文。說第二地所斷二愚文。故知。前引對法明見斷文今擧俱生業苦下文。明修斷文。二文合擧二斷煩惱業果永不行義。由是對法文說句。攝上應理。此文總明。意言。俱生者簡分別所發業果。彰任運生福不動業與人天苦果。是爲今明修道斷障一切二障者。俱生二障所發業果中。今文所明。初明俱生煩惱障所發業果。所知障所發業果斷障分別。在此次文。若爾今此文。但煩惱發業果。何故云一切二障耶。謂煩惱障現起必以所知障爲依止。故今云一切二障。次所明所知障所發業果斷捨。申煩惱障所斷伏已後。於地地別道分分漸斷。俱生所知障所發業果。有漸·頓二斷故。欲明其別。次但明所知。初總明煩惱爲首。二障所發頓斷。至金剛心者。隨應永對治。彰金剛心一時頓斷盡。隨言隨其所應。云何所應。謂煩惱障中。俱生業·果罪業自性斷品類如惑。論說不動業唯緣縛斷。謂能斷緣彼雜彼煩惱善無記法。修道所斷。方究竟盡。准前各地第九品。盡有不動業亦不生斷。如無想定見道時斷。云不生斷。果亦如是。非自性斷。若斷於體。二乘入無餘時。菩薩至金剛心。共不生斷。有此別故。云隨永對治。
　　【章】煩惱業若（至）此依總義鈔曰。煩惱所發業苦三文中。二總明永不行。辨隨永對治隨其何地者。明俱生煩惱所發業·苦果。永伏不現行。此是十地修道。斷障地地無漏所知障。勢分力故。與所知障俱起煩惱障。永伏不現。其所發業。若亦隨地地地無漏勝進。永伏不現明此道理云隨其何地。其者指十地中彼彼永伏者。何地者。隨逐地地斷捨所知障。煩惱業苦爲永伏不現行。分段不生等下。明果斷捨。非云伏捨。在於八地者明分段生死不生斷捨在第八地。論第八卷疏。分段變易作四句中。第三句三或亦受分段。亦受變易。謂前三果囘心不定性人七地已前此句攝也。秋篠解云。此句約位說受二死非。於一人具受二死。前三果中。或受分段。或受變易。煩惱未盡故。已前亦爾。或有菩薩。雖自堪能應受變易。爲代有情受三途苦。乃是定自在身故。爲彰此義。作第三句（云云）今云。秋篠此解實爲允當。此餘有破斥廣章幷西明疏。是亦穩當。後學專須依用。此依總義者。結成已上總明煩惱業苦斷別。簡次別明。
　　【章】若別業斷（至）九論疏釋鈔曰。明煩惱障所發業累三文中。三別明斷別。此文但明業斷故。立別科。有黑黑等者。瑜伽論第九說有四種業。一者黑黑異熟業。謂非福業。即三惡趣總報業。及五趣中別報業。二者白白異熟業。謂不動業。即招色無色界總別二報。善業三者。黑白黑白異熟業。謂福業。即欲界人天總業。及順五趣別善業。善爲不善之所怨對故。名黑白黑白業。由未斷黑業故。其福業得此名。四非黑非白非異熟業。謂無漏業。永斷黑等三有漏業與異熟習氣故。如瑜伽第九論疏說者。即指瑜伽第九略纂二十四卷（十一丁）釋文。彼廣說此四種業。若爾不云論抄。何故云論疏耶。如對法論疏。此章主章疏中。云對法抄亦云對法疏。故全無相違。
　　【章】所知障中（至）伏在八地鈔曰。明俱生所發業果二文中。二明所知障所發業果文業果等法斷等者。業果品類數多。故云業果等。法謂業果等法體。斷捨若不斷法體但斷業果用。云伏非斷。今非伏現故云法斷分分漸斷者。十地中二道位斷障地所知障故。地地別斷云分分斷。地地隨斷障斷業果。非一時頓斷故。云分分漸斷也。障與業果等者。斷障體。在無間道捨業果。在解脫道故云斷在別道。轉捨麁重。通在十地。因七果不生。唯在佛地。本論疏三（本末）明斷在別道云。無間斷障。解脫斷業果。據實無間已斷業果。約傍故言在解脫。伏在八地者。伏是永伏。非云暫伏。畢竟伏六識俱生所知。在第八地。由前道力。斷伏後地所知障現。令其不行名爲伏。八地已去第六七識。何者猶行謂六識俱者八地不行。以二之無漏無分別智心。及此果滅定後得智等相續不斷。能違第六識二執。是故不現行也。第七識俱者。第八地猶現行。以法空智及果。方違法執第七。生空智及果行相。竝麁不相違故。第七識猶起法執。
　　【章】三四障分（至）識章中解鈔曰。當門十文中。三以二種四障分別斷障。此中四文。初標牒。二明寶性論所說四障。三擧唯無明四障。四明不共無明。今即初二。一謂闡提不信等者。擧寶性論所說四障。四障者。一者闡提不信障。二者外道著我障。三者聲聞畏苦障。四緣覺捨心障。如唯識章等者。唯識章中。以二義解。一云。四障之中。初二分別煩惱障。此二種子。入初地斷。斷分別起煩惱故。初二中初障現行。十信第六信伏初障。信不退故。第二障十住第四生貴住伏現行。此住分別我麁見不生離惡趣故。後二俱所知障。後二中初障（第三障）至第五地斷樂下乘涅槃所知障時（今云。聲聞畏苦者。因學下乘。樂畏苦入無餘。即是所知障也）斷此障種。復後障至第七地得妙無相道。斷執緣起觀生滅。細相所知障。第六地中未知生滅細想第六識上起相猶觀十二緣起。即執見生滅細相故。七地妙無相道以方斷（已上第一說）二云。初二（不信著我）煩惱種見道斷。後二（畏苦捨心）所知障俱煩惱障種。金剛心斷（已上第二說）秋篠斥廣章解。如妙尤爲允當。
　　【章】二又有四（至）纒四隨眠鈔曰。此四障分別四文中。第三明唯無明四障唯無明二障者。一不共無明。二相應無明。不共謂次明三不共無明相應謂非次擧相應不共。別有不名不共但名相應無明者。謂第六識與貪等本惑俱起時相應無明（是即俱起本惑中無明別名）何故又有四者。云唯無明二障耶謂有四者。不共·相應·纒·隨眠。是爲四也。而今云唯無明二障意。謂雖有四障。唯無明二障義也。
　　【章】不共有三（至）煩惱障釋鈔曰。四障分別四文中。四明不共無明。此中三文。初獨行不共。二相應不共。三恒行不共。一獨行不共下。明獨行斷障。此獨行亦名爲主獨行不共。謂不與忿等俱。此無明種（隨眠）唯見道斷。此無明纒（現行）十住第四生貴住。已伏纒故二相應不共下。二明相應不共無明斷障。此無明亦名非主獨行不共。謂與忿等俱者隨分別俱生等者。秋篠抄云。第二相應不共。即隨分別。亦隨俱生故云隨分別俱生有本云通分別俱生。義亦好也。纒及隨眠等者。初獨行不共所有纒及隨眠伏斷位次。即當處說已。第二相應所有纒及隨眠伏斷位次。如上二障門中所說（已上秋篠）今詳云。秋篠以有本作通爲好復釋如上所說言。云如上二障門中所說。此釋恐不穩當。作通爲好之釋。亦不可爾。作隨現本。順文易解。今由本論第五所說。釋不共無明差別無明有二。一者相應無明。謂第六識與貪等本惑俱起相應無明。名相應無明。非今章文所云相應不共無明二者不共無明。謂與本惑不俱起無明總名不共。是有二種。一恒行不共無明。唯第七識俱起餘識非有。二獨行不共無明。唯第六識俱起。於第七識非有。此有二種（瑜伽五十八·四）一者主獨行不共無明。謂與本惑不俱名獨行不共。但八大隨惑俱。與忿等十不俱。唯無明爲主。八大隨惑爲伴起（總十根本惑中隨一本惑起。必八大隨惑隨逐起者）故名主獨行不共無明。十住中第四生貴住。已伏纒令離惡趣。隨眠唯見道斷。二者非主獨行不共無明。今此文云相應不共無明者是也。此無明忿等俱相應起者。由是雖可云相應無明。此無明與餘本惑不俱故。名云獨行（十本惑中唯無明本惑現行故名）雖爾忿等十不起明不起故。爲忿等十惑爲伴故。不云主名非主。合此等義。名非主獨行不共無明。此無明通見修二斷。論說非主獨行亦修所斷。忿等皆通見所斷故。此中亦言。亦見所斷。以忿等知之。與忿等相應故。皆通方彰通二斷。問。此通二斷云斷隨眠歟。伏纒云斷歟將如何。答。此非主獨行不共無明通二斷。伏纒與斷隨眠。俱論如前第七依品分別中別明四文。辨地前地上六七二識伏與斷。今文云如上所說。指推別明四文。秋篠云。指上二障門。恐不爾歟。又隨分別起惑。見道斷種。隨逐其斷伏纒。及隨俱生惑。修道斷隨眠。隨逐其斷。伏現行。於其伏與斷。有頓漸位次。如前第七分別別明四文。意則作隨。現本是下句。云伏斷位次故。可知明伏斷有差。其差隨逐見修二斷別生炳然。是故作通言。義意難了。吾從作隨現本。後學擇而居諸。
　　【章】三恒行不（至）煩惱障釋鈔曰。明不共無明三文中。三明恒行不共無明斷障。樞要下釋不共無明云。不共無明有二。一與根本俱。恒行一切分。餘識所無名不共二不與根本俱名不共。此亦有二。一與小中大隨惑俱。不與根本惑俱名不共。二不共小隨惑及本惑俱。與中大隨俱名不共。秋篠解是云。初二之中。初恒行不共。其後獨行不共。後二之中。初相應不共。其後相應不共之一分。言一分者。除小忿等十及本惑俱。餘無漸等二中隨惑。及八大隨惑俱無明。是名相應不共之一分（已上秋篠解樞要取意）入無漏觀等者。第六識入見道已後入法空平等無漏觀。則法我執無明。自不現行。是名伏第七識俱恒行不共無明。不起現行纒故。此恒行不共無明種子。金剛心斷障佛果故。餘三准前等者。唯無明四障中釋不共無明已之餘三。二相應三纒四隨眠。此云餘三。准前煩惱障者。上來已明諸門中。釋煩惱障處無多少。有相應纒隨眠釋文。準其義須審察云。
　　【章】四五障分（至）無明住地鈔曰。當門有十文中。五五障分別。此中四文。初標牒五障。即此文也。諸五住地者。根本勝鬘經所說。瑜伽論四十七。亦說攝持義故。說名爲住（謂此五種現行煩惱所居處故。名之爲住。或能攝持現行煩惱故名爲住）言地者所依義。煩惱障中見所斷種名見一處。見四諦理一處斷故。三界九地。雖有九品。以眞見道一處斷故。所斷惑說名爲見。雖有愛等。見爲首故見爲首惑。一處而斷。名見一處。欲界修惑。名欲愛住地。色界修惑。名色愛住地。無色修惑。名有愛住地。外道多執無色涅槃爲對治彼故。偏名有。修所斷中愛爲首故。雖有慢等。總皆名愛。諸所知障。總名無明。雖有見等。無明爲本。總名無明。如勝鬘經廣說其相（已上秋篠抄）。
　　【章】此各有二（至）准前伏斷鈔曰。二釋五住地。一起五等者。五之現行名爲現起五之種子名爲住地。
　　【章】問若分別（至）初地已斷鈔曰。三擧舊人問答。

大乘法苑義林章師子頻伸鈔卷第十六　　

      南都西京藥師寺傳法相
            大乘沙門基辨撰


　　【章】二諦深妙非略盡言鈔曰。自下二諦章。大分爲三。初示章標立門。二由門分科。隨科釋成。三示由師傳製此章初中有二。初示章。次立門名。今即初也二諦深妙等二句。世尊說二諦義。深妙非凡智及。歎廢詮境云非略盡言也。云何深妙。謂涅槃經聖行品曰。善男子如來有時深說世諦。衆生謂佛說第一義諦。有時演說第一義諦。衆生謂佛說於世諦。是則諸佛甚深非聲聞緣覺所知（云云）又迦葉品說。善男子我往一時在耆闍崛山。與彌勒菩薩共論世諦。舍利弗等五百聲聞。於此事中都不識知。何況出世第一義（云云）又顯揚論五曰。今此論中顯薄伽梵所說何法。頌曰。諸佛說如法。正依於二諦。一者名世俗。二者名勝義（云云）又廣百論曰。然佛所說無不甚深。二諦法門宗爲難測（云云）今存是等意故云二諦深妙也非略盡言者。釋此一句右有三意。一者秋篠云略云簡略也。盡者極也即無餘義。簡筌息於有無之外。盡理絕於淺深之津。故云非略盡言二者義寂纂中改云非略言盡。義亦同之。三者護命私記云。有說略者總略義。盡者繁廣義。三諦玄妙。廣略絕言。不可略言究其宗極。不可廣言辨其源底。故云非略盡言（云云）今云。三釋之中第三爲勝又別解云。此謙讓詞。本疏一本曰。二諦道理難思。今於此中略示綱要（云云）今亦意趣相同。
　　【章】聊述綱紀（至）相攝問答鈔曰。二標立門。聊述者。謙讓辭。顯名者。經論所說立名不同今初顯示。顯有顯列·顯釋二義名有總·別二義。辨體者。若但顯名不辨體性。無體有各有名無體。無體有用·無體無用·假名安立·有相安立·心變事理·證智眞理不可辨別。故次辨體。三乘淺深者。初辨三乘二諦。後顯人法淺深。故此門立名相違得名。相攝問答者。初諸教相攝。後問答分別。故此立名亦不相違釋。雖立三門開有六門。若爾何爲合云三門。答。由名辨體。離三乘無人法淺深。離相攝無問答。故合爲三門。若由此義依主得名。
　　【章】初門有二（至）二辨體鈔曰。自下第二大段。由門立科。隨科釋成。此中三段。即三門今別。此下第一門。此中有三。初標門分科。二示顯名。三示辨體。今即初也。
　　【章】名中有二（至）初總後別鈔曰。此下二示顯名。此中二文。初分于科。後釋成。顯名者。顯言有列及釋。名言有總及別。
　　【章】列總名者（至）不可壞故鈔曰。此下示顯名。中後釋成。此有三（初列總名。二列別名。三由列釋成。初中有六。初立唯一淨名。二示說二諦。三二諦各立眞俗。四以三性立一諦。五說四重二諦。六出異名）初一句標勝鬘經中下初立一諦經曰。四諦中苦·集·道三入有爲相。故是無常。無常者虛妄法。虛妄法非諦。一苦滅諦離有爲相。離有爲相者是常常者非虛妄法。故是諦。是故滅諦是第一義不思議。是滅諦過一切衆生心識所緣。亦非一切阿羅漢辟支佛智惠境界（云云）此經述記曰。此眞如理離有爲相。非生等所遷。離彼相是常。常故非虛妄也。此一諦即非虛妄是諦。諦故是常。常故可依。三乘究竟皆趣依彼教也（云云）秋篠由此述記意曰。曉云。四重諦中。三是世俗。唯一是眞。眞諦唯一。故名一諦（云云）今章家意。攝行歸眞。總名一諦。唯如來藏是爲一實。餘有起盡。或是所取非一實故（云云）此秋篠由勝鬘述記作此釋也（述記文如前所別）。
　　【章】仁王經中（至）勝劣異故鈔曰。已上列總名有六文中。初立唯一諦名已。今此文二示說二諦名。仁王經者。舊經上（十六丁）說人法各有等者。明說二諦由秋篠釋曰。經意事理相列唯立二諦。一眞法界名爲勝義。餘名世俗。所知之法既勝劣異。能知之人亦有勝劣。故云人法各有勝劣（云云）基辨委細釋云。人謂能知之人。約是分自證分。法謂所知法。約相分本質。一切諸法一一識變說四分合成。故有能知人必有所知法。有所知必有能知故。今云人法各有。彰相見必不離自證。有謂依他緣起有。彰相見分勝劣異熏習力緣起自別。勝謂諸佛菩薩證智（人）不可言境（法）名爲眞諦。劣謂二乘凡夫證智（人）分全之妄執境（法）名爲俗諦。此云勝劣異也。
　　【章】涅槃經中（至）中上智故鈔曰。列總名六文中。三示二諦立眞俗二涅槃經等者。北本十三（十丁紙）聖行品文也一一皆有等者。經曰。知聖諦有二智。一者中。二者聲聞緣覺智名中。諸佛菩薩智名上（云云文）今謂。一一謂眞俗一一境一切諸法。其一一法聲聞緣覺證智。是中智境（法）名爲俗諦。又諸佛菩薩證智。是上智境（法）名爲眞諦。是皆熏習力故。相見不離識變現云皆有等。有謂依他緣起有也。問前文有勝劣釋。以二乘凡夫證智境爲劣。今復此有中上文。經但以二乘智境爲中智。不云凡夫云何爲別。答。二乘雖知眞俗名。不知眞俗實體究竟。故知眞智亦俗智攝。由凡夫不識眞俗名。是之二乘可謂中智。凡夫雖迷眞俗。全不了故不可云下智而略之也。
　　【章】顯揚中邊（至）有差別故鈔曰。六文釋中。第四以三性釋二諦別顯揚者。第五（四葉左）但說俗三不說眞三中邊者。舊中邊論上（十九葉）文也。新中邊論亦同說也。顯揚論中三處說二諦。一者第二卷（初紙）說。二者第五卷（四紙已下）文。三者第六卷（十一丁左）說三種俗安立文也。今此章文云二諦各三。本是中邊論說也。顯揚論中。但說三種俗安立。不說勝義三。是故三十本論疏（六十四丁左）擧釋舊中邊三世俗。已云如次配三性顯揚論亦有此文。於勝義三下不云顯揚有此文。故知顯揚但說俗諦三。中邊二諦各三。雖有此別今文合云顯揚中邊二諦各三也。俗假行顯即眞義得行三。故云廢詮眞聖智內證過前四俗復名勝義。亦云眞不自眞待四俗眞。俗不自俗待四眞俗。故待假行顯四俗有義得行四眞。由是雖顯揚但說俗諦三。與中邊具說二合。結云二論俱二諦各三也。假行顯等有差別故者。明說二諦各三由。三十論八曰。世俗有三。一假世俗。二行世俗。三顯了世俗。如次應知。即是三性（文）疏九本（六十四丁）云。第一假世俗者。實無體性可名世俗。唯有其名。假名世俗。四世俗中第一俗攝（如瓶盆等唯有名無實體。然通有用無明。瓶盆等無體有用。我衆生等無體無用）二行世俗者。有爲行。正體是世俗。舊中邊云。取行世俗。唯有爲依他故四世俗中第二第三攝（第二俗道理世俗。即蘊處界等心緣言說所安立故。自爲淺深及勝劣。有別體用。此是有爲。非無爲等。又第三俗證待世俗。即苦集等四諦理安立四果所依處。顯揚六涅槃第十二等說）三顯了世俗者。謂斷深依他遍計取執無二空爲門。所顯眞如名圓成實。四世俗中第四世俗。或此世俗亦取四中第三。是無漏故。此三名與彼新中邊論同。如次配三性顯揚論亦有此文（已上疏文。現流本疏文大錯亂。今訂正引之。後學勿怪相違）又等言等取何者。謂擧假行顯三等勝義三。勝義三者。論第八（三十七丁左）說。勝義有三。一義勝義。謂眞如勝（殊勝無所得智云勝）之義（義謂境界即絕言境）故。疏云。依士釋也。第四勝義收（云云）此絕言境必依無所得智彰故。依能緣所緣他功用名勝義。故依士得名。二得勝義。謂涅槃勝即義故。疏（六十四丁左）曰。持業釋也。第三勝義攝。四證顯故。約得辨故。眞如舊成。不說爲得。涅槃後顯。故立得名（已上疏釋）三行勝義。謂聖道勝爲義故無變無倒。隨其所應故。皆攝在圓成實性（已上論文）疏釋云。第三者第二勝義攝。理稍勝故（今云。所親理勝。能＊親智亦勝）若隨事者（今云。蘊處分等爲所親。智爲行）亦初勝義攝多財釋也（今云。能親聖道能有蘊處分等所親多財也）舊中邊云。正行眞實（今云。正行言攝一切無漏親行。眞實言示無漏親行圓成實）此三新翻名體同此。前二（義得）無變。不生滅故（今云。眞如涅槃不生滅故無變）第三（行勝義）無倒（今云。無漏親行故。無戲論親行故云無倒）隨其所應（今云。勝義有三由隨應。離言故云）皆圓成實。無漏依他此中說。名圓成實故（今云。一切無漏智名圓成實。根本深經所說。亦佛地論等所論。由之此論所論故也）。
　　【章】瑜伽唯識（至）下當廣辨鈔曰。六段文中。五示有四重二諦。二各有四者。問。伽六十四說四世俗不說四眞。成唯識第九說四勝義不說四俗。云何今云瑜伽唯識二名有四耶。答。瑜伽四俗中。後三俗即唯識前三眞。瑜伽初俗待瑜伽唯識所說第四眞。但名爲俗。由何知之。如疏主說。俗諦中初都無實體。假名安立無可勝過。故不名眞。但名爲俗。第四勝義不可施設（以心緣口言不可安立）不可名俗。但名爲眞。又此章下文。說虛妄識性是第一俗眞實。識性即第四眞。由此等說自可知。無說初俗都無。云何說但名爲眞一實第四。是故今文。瑜伽四俗唯識四眞合論云二各有四也。此章下文自廣分別。
　　【章】此總名中（至）亦名眞諦鈔曰。六段文中。此文六出異名。一世俗諦者。下文云第一俗體假名安立。後三俗體有相安立（如瓶盆等但有假名無實體。但從能詮說有別相。故名假名安立。假名安立有別相彰名諦。又後三俗中。第二俗諦心緣口言說緣三科法是一切法。心所變事相有別。後二俗心緣口言說緣四諦及二空如。是心所變理相有別。故云有相安立。但就心所變事理設立差別有別相彰名爲諦。如楞伽第一說。俗故有別）亦名隱顯諦者。如次文釋。世謂隱覆眞理。可毀壞義。俗謂顯現隨世遷流。如結手巾爲兎等物。隱覆空理有相現義。二勝義諦等者。第一世間勝義體。謂蘊處界等事心緣口言有相安立。是即有名有實如色香等。涅槃經（北本十三）說有名有實名第一義。今問。若三科法名第一義。何故復名世間。答。如次文言。三科事相麁顯。猶可破壞名世間（已上章主意）秋篠釋云。諸有學者世間言說以此爲有。即蘊處界等。蘊等事相麁顯猶可破壞名曰世間（已上智鏡）復問。三科等事麁可破壞。云何名爲勝義耶。答。此蘊等事相後得聖智所知過第一俗。名爲勝義。二道理勝義者諸有學者共心緣口言共立道理。四諦理等也。知斷證修因果一切差別名爲道理。何故差別道理復名勝義耶。答。此等四諦。若彼性理即是正智境。若彼相事即後得智境。俱是無漏智境過前二俗。名爲勝義。三證得勝義者。諸有學者以聖智（無分別有分別）方便。依詮空（二空如）門。顯理（眞淨法界理）能證聖果名爲證得。凡愚不測。細微超過前三俗故名爲勝義。四勝義勝義者。諸有學者既修學已。以此深妙爲所證得。此所證得體妙離言。迥超衆法名爲勝義。即廢詮讃旨一眞法界非安立如也。此是聖智內證過前四俗事相顯現。復名勝義。由此等義應知。後三俗名勝正智後智所知過前三俗殊妙。名義境界道理二義。隨能緣能詮所應自應思察。第四眞名勝。聖智內證超過四俗名殊妙也。又名義多分依於道理廢詮讃旨非境界故。舊名第一義等者。舊謂羅什三藏淨影遠公等。第者居居一也。新譯亦用此名。
　　【章】列別名者鈔曰。此下釋成。三文中第二列名。此中六文。初標牒。二明二諦各立四重。三列四重世俗名。四會違示世俗非安立。五列四重勝義名。六以安非安釋。此即初也。
　　【章】今明二諦（至）詮旨二諦鈔曰。此下二明二諦各立四重。先示其由。有無體異者。明立初重眞俗由。有謂世眞。體三科故。有無爲諸法體事。有別體用異於初俗。無謂初俗瓶盆等雖有用都無體性。我衆生等無用無體雖用有無體俱都無。如是三科瓶我體有無異云體異也。事理義殊者。明立第二重眞俗由。事謂道理世俗。心變緣起事相。隨有差別施設。詮緣如色香等蘊等事法。理謂道理勝義。四諦知斷證修因果差別。義殊者。事與理有差別。其差別名爲義。於此差別觀麁細。三科事相麁顯。四諦差別微細。故云義殊。淺深不同者。明立第三重眞俗由。淺謂證得世俗。苦等四諦知斷證修方便學。爲施設染淨因果差別令其趣入。故名證得。施設安立今名爲淺。深謂證得勝義。即二空如。諸有學者以此方便能證聖果。故名證得。本後二智依詮空門顯眞淨法界理。凡愚不測過前三俗。名爲勝義。今名爲深。前淺有相易知。故爲不同。詮旨各別者。明立第四重眞俗由詮謂勝義世俗世間學者既修學已。以此殊妙爲所證得。妙出衆法。聖者所知名爲勝義。心變眞如假相安立。依詮空門非體離言名云世俗。聖智依詮所顯今名爲詮旨者謂勝義勝義。諸有學者既修學已。以此深妙爲所證得。此所證得體妙離言。迥超衆法名爲勝義。即廢詮讃旨一眞法界非安立。如聖智內證過前四俗。事相顯現復名勝義依詮與廢詮心變理與內證有相安立與無別相唯非安立。是云各別體異與義殊不同與各別。是各立四重所由。故於二諦等二句。結二諦各立四重由。亦名事二諦等者。此下正明二諦各有四重。亦言亦上擧總名。示二諦各立四重別名。名事二諦者。是世間眞俗。初重二諦名謂瓶盆軍林等名。即世間俗有名無實。事謂三科色香等事。但心緣口言有。故爲世間。色香等言及一切色。稍近無別。超於初俗。故名爲眞。說爲勝義。事理二諦者。是道理眞俗。第二重二諦。事謂三科心變事相差別。故爲道理。差別易知名爲世俗。理謂四諦。苦等知斷證修因果差別名爲道理。此是無漏智境微細過前二俗。名爲勝義爲眞。淺深二諦者。是證得眞俗。第三重二諦淺謂四諦。世間學者方便修學。除惡修善施設染淨因果差別。令其趣入名爲證得。有相安立易知。名爲世俗。深謂二空眞如。謂有學者以此方便能詮聖果。故云證得。聖智（根後）依詮空門顯眞淨法界眞理。名爲證得。凡愚不測過前三俗。名爲勝義爲眞。故云淺深詮旨二諦者。是勝義眞俗。第四重二諦詮謂諸有學者依詮空門既修學已。以所顯殊妙如爲所證得。此所證果出過衆法。聖者所知爲勝義爲眞。心變如故。假相安立非體離言名爲世俗爲詮旨謂諸有學者既修學已。以此深妙爲所證得。此所證得體妙離言。迥超衆法一眞法界非安立如名爲勝義。即聖智內證廢詮談旨過前四俗事相顯現。復名勝義今但名旨。上來明立四重二諦由已。
　　【章】世俗諦四（至）非安立諦鈔曰。列別名。六文中三別四重世俗諦名。具釋四重名如次釋名中。今但略列別名。世間世俗諦等者。如瓶盆等隱覆眞理。當世情有。墮虛僞中名曰世間。凡流皆謂有。依情名假說名爲世俗。此即有名無實義同。隨能詮說故名爲諦。道理世俗諦等者。世間有情由尋求力小緣口言道理體用差別。即蘊等三科有無爲法是。名爲道理。事相顯現差別易知。名爲世俗。隨事差別諦者。隨由尋求力緣詮道理體用事相現差別。假名安立故名隨事差別也。證得世俗諦等者。世間學者施設安立四諦染淨因果差別。令其趣入名爲證得。有相可知。名爲世俗。此是令趣入方便施設安立。亦名方便安立勝義世俗諦者。聖者所知二空眞如。妙出衆法。名爲勝義。依詮空門假相安立。非離言體名曰世俗亦名假名等者。能顯依詮是假名自可知。所顯如是廢詮非安立亦自知。今能顯所顯合名假名（所顯）非安立也。
　　【章】顯揚論說（至）亦名安立鈔曰。列別名六文中。四問答會違。釋前文假名非安立。此中有三。初問。次答。後章主會。此即初也問意言。顯揚第六（十一丁）說四世俗皆是安立以顯揚說併讀今章前文。前三安立同前文自可知。云何假名非安立諦顯揚同前三說皆是安立耶。此就別揚說如是問會違也。
　　【章】勝義諦性（至）名勝義俗鈔曰。此二答文。即引顯揚文答。勝義諦性者。第四眞廢詮談旨性。性謂體。任運體相爲性。自內所證者。秋篠云。此答意。顯圓成實性不可安立。自內取證但爲二空所顯。無別安立爲有爲無亦有亦無非有非無（云云）爲欲隨順等者。爲謂順助。欲謂欲求。意言。順助欲求隨順自內證智引生彼眞如智。依俗（詮空門假立立妙）安立眞如。名勝義隨順自內證。復名世俗是彰依詮空門。前文名假名非安立亦復爲然。假名者。釋名二空所顯。非安立者。彰隨順自內所證。故前文意與顯揚說全無眞違。
　　【章】初之三種（至）假名施設鈔曰。三章主會文初之三種者前三俗也。相可擬宜者。初三種俗如瓶盆等。成如三科。或如四諦。其相白可擬宜也。擬謂議也。廣也。像也。揣度而待也。宜謂儀也。詩我儀圖之。注儀宜也。過理云宜也。第四勝義假名施設者。意言。第四勝義世俗無可擬宜物。二空所顯如爲性故。如是離言非可云二空所顯。然今由無可擬宜物。依能顯詮空門示所顯如。其如爲性廢詮無別。名非安立。唯名勝義約依能顯詮空門邊。勝義言加世俗爲勝義世俗諦。第四亦名安立。雖然初所顯如。非安立離言體。前文不云安立名非安立。能所顯同時故約名二空如邊。名假名非安立諦。故章主今釋云第四勝義假名施設。以深會相違了。
　　【章】勝義諦四（至）廢詮談旨諦鈔曰。列別名六文中。五列四重勝義諦名一世間勝義諦等者。謂蘊等法。心變有相有實體性。過初俗有名無實。故名勝義。事相麁顯隨緣出沒。故云世間。雖三界事相隨緣沒。今就事相麁顯亦名體用顯現體。體謂體相。用謂相用。二道理義諦等者。苦集等染淨因果差別。心緣口言名爲道理。是此差別性理即正智境。若彼相事即後得智境。總是無漏智境。凡流所不可側。過前二倍。故名勝義。三證得勝義諦等者。根後聖智。依詮空門顯眞淨法界理。名爲證得。凡愚不測。過前三俗。名爲勝義。依門者。依詮空門。顯實者。一實如現。四勝義勝義諦等者。一實如理。體妙離言迥超衆法。名爲勝義。聖智內證過前四俗（前四俗事相顯現。第四俗雖勝義。能顯施設爲俗）今所言如不拘顯不顯別。體妙離言復名勝義。亦名廢詮談旨諦者。彰體妙離言之名也。釋此名我朝古來相傳有二。一廢詮談旨。此是音石先德所點。二廢詮談旨。此是子島上綱所傳。今謂二家俱得體妙離言之義。復何如焉。今據此章前文檢章主意。以讀廢詮談旨。可云章主意歟。前文既云詮旨二諦。以旨言爲第四眞諦故。以廢詮談自所顯旨爲此諦炳然歟。後學者擇而居諸。
　　【章】前之三種（至）非安立勝義鈔曰。列別名六文中。六以安非安立釋四勝義。前三眞相可擬宜名爲安立。爲心言所及也。非安立廢詮談自內所證可知。
　　【章】後釋名者（至）後釋別名鈔曰。此下釋成三文中。三由列釋名。此中有四。初標勝。二子科。三釋總名。四釋別名。今即初二也。
　　【章】釋總名者（至）名隱顯諦鈔曰。此下三釋總名。此中有二。初釋世俗諦名。後釋勝義諦名。初中有四。初標牒。二護法菩薩義。三常途義。四離合釋。今即初二也隱覆者。隱覆眞理。隱覆空理等者。隱覆二空所顯眞淨法界理。色心等有別相自顯現。喩如結手巾爲兎等物。此亦如是者。法合喩辭謂空理上本無。色等由四緣會色相現。故今以喩示今隨古名等者。示翻林義翻。
　　【章】又復性隨（至）目之爲俗鈔曰。三常途義釋世俗言性隨起盡等者。意謂諸法性。有爲緣生必墮生滅。生滅是時·世。世謂代也。是遷變義故今名爲世。凡墮起盡法。緣起有別顯現目之爲俗。俗謂風俗。徐曰。傳相習也。上行下效也。上所化爲風。下所習爲俗（云云）是皆隨緣顯現有別謂也。
　　【章】世即是俗（至）依士釋也鈔曰。四離合釋世俗言。初世俗二字對離合。謂有相顯現。體持隨起盡業用。持業釋也。亦墮起盡體持有別現用。是持業釋。又俗言有別顯現四俗通名。世言墮起盡相。但在初俗簡以彰非後三俗。能依墮起盡用之俗。依士釋也諦者實義下。世俗諦三字對離合也。先釋諦言已合釋。有如實有者。後三世俗以緣起有爲俗。是如實有。無如實無者。初重世俗名有名無實。無如實都無。體用是如實無有無不虛者。初俗□。後三俗有全非虛妄如實有無。名之爲諦者。諦謂帝也。王天下之號也。德配天地不科公位。稱之曰帝（云云）由世儒釋。不私義與主宰義以釋帝言以帝言釋諦言。今文云諦者實義。即不私義主宰義也世俗即諦等者。合釋也。世俗之詮緣不虛不私。即諦斯體持世俗業用。亦世俗信緣體持不私不虛業用。俱是持業釋。世俗之諦等者。世俗是墮起盡。有別顯現之士用。能依不虛諦實依士釋也。
　　【章】勝謂殊勝（至）道理名義鈔曰。釋總名二文中。二釋勝義諦名。此中四文。初釋勝義名。二勝義二字對約四眞別離合釋。三勝義諦三字對約四眞別離合釋。四示亦名聖諦。今即初也。勝謂殊勝者。云何於四眞殊勝相。謂前三眞。雖於智境可論差別。於第四眞非境非智。廢詮談旨非境界。故非非境。非非智。說非安立自內證故。迥超衆法強名一眞法界。殊勝究竟名爲勝義勝義。若於第三眞能顯智依詮空門故。雖應唯俗所顯如體非安立非凡愚所測。超前二眞。名爲殊勝。若於第二眞境是染淨因果差別修學方便。設立道理雖應唯俗。智是無漏根後二聖過第一眞。故殊勝名勝義。若於初眞蘊等三科事境麁顯隨緣出沒易知。雖應唯俗。無漏後得聖智能顯起第一俗當世情者唯墮虛僞。故名殊勝。此是爲四眞殊勝別境界名義者。秋篠云。境界之義即通依主有財。道理義唯持業義。基辨詳云。此秋篠釋麁漫。不解童意。境界名義中加之言唯應依主。若有財釋加入即言應云境界即義。名不爾。如爲境故通文云何解耶。至次文當辨之。又云道理之義唯持業亦爲麁漫。此亦至次具辨。今所云有二種義言。義謂差別。若就能緣勝言爲殊勝智。則以所緣應釋義言。所緣境界所差別應云持業釋（所緣境界體持所差別業用名持業釋）若就能詮勝字爲殊勝言。則以所詮應釋義言。所詮道理所差別應云持業釋（所詮道理體持所差別業用。則名持業釋也）此爲義言有二種別。爲下所言通依士有財等釋。此二種義約四眞名勝義前三眞與第四眞別作釋。故有通依士有財等釋。秋篠前後混合作釋。後學思察。
　　【章】第四勝義（至）依士釋也鈔曰。釋勝義諦四文中。二勝義二字對約四眞別離合釋。此中三文。初以第四眞持業釋名。二以四勝義爲依士釋。三明持業·依士·有財通釋。今即初二也第四勝義諦論多說等者。初句牒辨第四勝義離合。諸論多說等者。今謂論中多分以云廢詮談旨非境界故文爲據。廢詮爲勝。道理爲義。廢詮勝即是道理義持業得名。又少分云何說耶。謂少分廢詮即廢緣（意云。廢能詮則心廢誰緣自烟然）立義應云廢緣談旨非詮理故故。應廢緣爲勝。境界爲勝廢緣即義持業得名也。
　　【章】論說依他（至）隨在何諦鈔曰。勝義二字對約四眞離合釋四文中。三明持業·依主俱用。此辨由境界義勝義之言隨應通持業依士也。論說依他等者。顯揚論等中說依他起相。亦是清淨所緣境界故。亦說爲勝義無性。無漏復得眞智名勝。亦緣此依他爲境故此依他。亦名清淨所緣。勝之義故（成唯識九末三丁引）其所應者。意言依圓二性約四眞勝。深能應知隨應。第一眞勝三科。第二眞勝四諦。第三眞勝二空。皆是施設安立心變依他。然第一眞無漏後得智境。可名清淨所緣。是殊勝智之境界義。說爲勝義。又第二眞苦等染淨因果差別所觀亦是後得智境。有相安立心變依他。亦清淨所緣殊勝智之境界義。若復如是染淨因果歸一滅諦證離言體。根本眞智所緣以如體勝即爲境。殊勝即境界義。又第三眞後得聖智。依詮空門證圓成實。依詮空門心變依他施設安立後得清淨。所緣勝智之境界義說爲勝義。然約所證圓成實體。是根本眞智月內證眞如體勝即境界義。又若第四眞廢詮談旨非境界故。是自內所證非心變非安立。圓成實性非依他起。殊勝一實如理即道理義。如此於四眞別約依他。或約圓成實根後二智所緣差別。道理境界差異隨此等所應。或應持業亦應依士等熟察可知而已。此說隨應二智境所以也。所以諸教等者。以上來所辨隨應所以約如體勝即境。此於前三眞中離言體勝爲持業。如體持勝境義業用故也。實通依士者。依殊勝智之境界義。前三眞中以根後二智能證用有相安立所顯。此爲境義。依士夫用得名爲勝之義也。其無漏眞智等者。釋通依士之由。其者前三眞中。無漏眞智者。初眞三科爲境。智是無漏後智次眞四諦二空雖通根後二智。今但取後得有相安立爲境故。此是安立依無漏殊勝智之安立境義。故今云隨在何諦也。
　　【章】亦以勝爲（至）通有財釋鈔曰。四明境界義通有財釋亦謂亦于持業依主以勝爲義等者。辨通有財釋由。意言以殊勝言爲所緣境界義。則眞如體殊勝即所緣境可知。爾則能緣。應無漏殊勝如與智冥合根本智。可謂勝義二言共如眞。已由之能緣智爲能有。能有所緣境他財用。名能緣智應勝智（之即）境義。是有財得名義。通者前已明勝即境持業釋勝之境依士合于一處。則有有財義故今云通也。
　　【章】第四勝義（至）境界名義鈔曰。釋勝義諦名四文中。三勝義諦三字對約四眞別離合釋。此中二文。初約四眞別釋勝義二字第四勝義等下。明第四眞由道理義名勝義勝義多分者。諸論中多分說道理義。少分用境界義如前已明。非境界故者。非根後二智境義也前三勝義等者。明前三眞境界義。此亦就多分爲境界義。少分道理義前已明已。二智境界故云境界名義也。
　　【章】諦者實義（至）二釋如前鈔曰。後釋諦言。合釋如文。自可知已。
　　【章】雖無教說（至）目之爲諦鈔曰。釋勝義諦名四文中。四示亦名聖諦。雖無教說者。秋篠云。問。涅槃經十三云。善男子知聖諦有二種智。一中上乃至廣說。又勝鬘經中說。無量聖諦章。文既分明。何故今云雖無教說耶。解云。諸聖教中總言聖諦而不說言二聖諦等。既無二言。故不虛構（云云）今謂。此問答大好。復何加諸。
　　【章】次釋別名鈔曰。自下由列釋成四文中。第四釋別名。此中三文。初標牒。二釋四重世俗諦別名。三釋四重勝義諦別名。今初也。
　　【章】世間世俗（至）名曰世俗鈔曰。二釋四重世俗諦別名。此中二文。初正釋。後離合釋。今即初也隱覆眞理等者。如瓶盆等。但有假名而無實體。亦如結手巾現兎等想。如前已明。當世情有等者。當世人妄情種種想現無一實事。墮虛僞中凡夫皆謂實有。依人妄情隨世流名假名安立。名世間世俗如前已辨道理世俗等者。秋篠曰。世間有情有尋伺者。所說道理體用俱有。即蘊處界有。無爲法是也（云云）施設染淨等者。秋篠曰。世間學者方便修學除惡務善證得聖果。爲此施設苦等染淨因果差別令其趣入。故名證得。即四諦理等勝義世俗者。秋篠曰。世間學者既修學已以此殊妙爲所證得。此等所證妙出衆法。聖者所知名爲勝義即二空如也（已上秋篠）妙出衆法者。周記云。問。第四眞諦亦是超出衆法。名言豈濫耶。答。前言出超望前三俗。後云出超對前三眞。故亦無過（已上周記）今詳云。此釋未穩。前云出後云超。兩共超出之義也。但以依詮廢詮別爲異而已。前以依詮勝義云妙出也。後以廢詮勝義云向超。以是無相濫也。
　　【章】此中世間（至）皆持業釋鈔曰。二世俗諦離合釋。皆持業釋者。秋篠意云。准次時義離合釋。此世俗離合亦可說言或世間之世俗乃至勝義之世俗依士無失。但文略耳（已上秋篠）今云。此釋未盡。謂有二義別。名言一是通丁切言。一是義別局不通餘。別爲所依。通爲能依。以別簡通。以體別簡。依主得名。以用別簡。依士得名。而體用不離故。依主依士唯一箇釋。又二義別言。一爲體一爲用。有其體言持業用言義持業得名。體用不離如云硯石言義硯體亦持石業用義有（一切如是應知）
　　【章】世間勝義（至）復名勝義鈔曰。釋別名三文中。三釋四重勝義諦別名。經中二文。初正釋。二離合釋。今即初也。事相麁顯等者。秋篠曰。諸有學者世間言說以此爲有。即蘊處界等。蘊等事相麁顯猶可破壞名曰世間。此蘊等事相從得聖智所知。過第一俗名爲勝義（已上秋篠）道理勝義等者。秋篠曰。諸有學者共立道理四諦理等。此名道理。如是四諦。若彼性理即正智境。若彼相事即後得智境。總是無漏智境。過前二俗名爲勝義（已上秋篠）證得勝義者。秋篠曰。諸有學者以依詮空門方便顯一實如能證聖果。故名證得。即二空如也。此處凡愚不測。過前三俗名爲勝義（已上秋篠）勝義勝義等者。秋篠曰。諸有學者既修學已以此深妙爲所證得。此所證得體妙離言。迥超衆法名爲勝義。聖智內證過前四俗（事相顯現）復名勝義（已上秋篠）。
　　【章】此中世間（至）依士無失鈔曰。二離合釋皆持業釋者。世間（爲體）持勝義諦業用。勝義諦（爲體）持世間業用。如前已明。依士無失者。今云。若作勝義之勝義。則上勝義體妙離言。下勝義言指自內證是智。依體妙勝義之內證勝義依主得名或勝義之勝義諦者。現本脫勝義二字。秋篠所覽本作之勝義諦。復前文持業釋處作即勝義諦。故現本脫闕炳然。由是釋今文意。可謂依殊勝智境之勝義實諦是依士無告也。
　　【章】次出諦體鈔曰。自此已上當章大段三門分別第一門。顯名辨體二文中。初顯名已自下第一門有二中。第二辨體文。此中四文。初標牒。二辨四重世俗諦體。三辨四重勝義諦體。四令論眞俗二諦歸三性。今即初也。
　　【章】第一世俗（至）輪等體無鈔曰。二辨四重世俗諦體。此中二文。初正四重各別辨體。二總論四重俗諦體。初各別辨體中有四文。此即第一辨初世俗體也。顯揚論說者。第六卷文也。瓶軍林等二句。擧無體有用無體無用物示都無體用或無實體等下。章主釋文或無實體者。明瓶軍林等無體有假用（假謂似也）或體實無等者。我有情等不但無用亦無實體。但有情（妄情）名（能詮）都無體性（有名無實如龜毛等）然通有用等者。明雖無實體通有用無用二法瓶等有用者。有假用。假謂似也。似有用之妄情顯現我等用無者。謂不同瓶衣等有受用法。但有妄情及能詮名。名句等五種世法者。涅槃經第十三聖行品所說。如當章下文引成今略示云。善男子世法（隨世遷流可破壞名爲世。世法體）有五。一名世。二句世。三縛世。四法世。五執著世（名世者。男女瓶衣車乘屋舍等。句世者。四句一偈首盧偈等。縛世者。捲合繫結束縛合掌。法世者。鳴鐘集僧。嚴鼓誡兵。吹貝知時等。執著世者。如望遠人有染衣者生想。執著云是沙門非婆羅門。見有結繩撲滅身上。便生心念。是婆羅門非沙門等。是云五種世法。善男子若有衆生於如是等五種世法。心無顛倒。如實而知有名無實。是名第一義諦也）衆生等秋篠曰。不但無體亦無假用。此就實我。若假我者。即依他攝。非無假用（文）火輪等。同曰。小有能照用。而無實體。故云體無（文）。
　　【章】第二世俗體（至）異於初俗鈔曰。二辨第二世俗體所安立等者。證蘊處界是世俗諦。安立者。心緣詮言施設安立有相體事即有無爲等者。示道理世俗體。謂三科中五蘊唯有爲法不通無爲。處界門中法處法界一分是無爲。餘是有爲。體事者。心變口詮自有體用差別。安立淺深勝劣是爲道理。相待有相假名安立爲世俗。與初俗有名無實異故爲深爲劣。有別體用者。明有淺深及勝劣體相功用也。
　　【章】第三世俗（至）名爲世諦鈔曰。三辨第三世俗體顯揚論說者。第六卷（十丁右）文。瑜伽六十四（四丁右）同說之。謂所安立者。世俗之證。預流果等者。顯揚六曰證得世俗者。謂安立預流果等。及安立彼所依住法（云云）秋篠解曰。施設預流等四沙門果。及以安立四沙門果所依四諦故名證得俗（云云）及所依處者。周記意云。所依年者。四諦理。此安立四沙門果所依處四諦也（云云）今謂。四諦理所證得理。四沙門果能證得智果。合能所證得爲證得體名爲證得。即諸聖果等者。正示證得世俗體。此體即能所證得合取故。今云即果理等。於智果勝劣施設四人。其體但智果。已能證如是所證佳法亦安立理。名爲世俗。有八苦相等者。若說無八苦相無法我。故雖第一義今說有。故施設苦諦相安立因果因果差別。云名爲世諦也。
　　【章】第四世俗（至）名世俗也鈔曰。四辨第四世俗體瑜伽論說等者。六十四（五十丁右）卷說文。意言。此所爲體勝勝諦性。廢詮談旨非安立故。第四眞體非俗諦體。何故今明世俗體云勝勝諦性耶。有此疑故今上句置所安立言。安立者。雖有種種今所云作二無我親。何故名安立。欲顯得勝勝諦觀一切法緣起。常一我法等相都無體用通達。非依詮緣空修習。不能至非安立勝勝諦契會。修習都無體用觀心。如次所引涅槃經所說。於一切法常一我法。若燒若割。若死若壞等。心緣口言其觀徹已。二無我智自顯自內證廢詮勝勝諦。今此安立二空所顯勝勝諦性。與第四眞廢詮談旨非安立勝勝諦。體雖無二今所言由二無我所顯。故云所安立名世俗。彰有能顯修觀。而所顯體勝勝諦性彰與第四眞無二云勝勝諦。復名勝義。後來學者必勿膠執。
　　【章】第一俗體（至）有相安立鈔曰。辨世俗體二文中。二總論四重俗諦假名安立者。第一欲有名無實。故所安立但有情名已。如龜毛等有相安立者後三欲隨應雖有名有實。隨能顯智所顯有淺深勝劣差別現。即有相安立（今云。後三俗中第四俗體雖是無相。依詮空門有顯。故云有相安立也）。
　　【章】第一勝義（至）亦是勝義鈔曰。辨體四文中。此下三正四重各別辨體（自有四文）此即第一勝義體文也。亦是勝義者。謂此蘊等有別體用。勝於初俗。故名勝義。
　　【章】第二勝義（至）第一義諦鈔曰。二辨第二眞體。此是道理勝義體。即苦等四諦此理深過初眞。故云道理勝義苦集滅道等者。謂先苦後集。先滅後道。厭果斷因。欣果修因。因迷難知。果顯易知。
　　【章】第三勝義（至）名勝義也鈔曰。三辨第三眞諦。即二空如是體勝前證得世俗。故云勝義。
　　【章】第四勝義（至）而顯眞故鈔曰。四辨第四眞體。即非安立一眞法界。一謂更無二。眞謂是實。圓遍也。法謂一切諸法也。界者因義含藏義。實體者等者。涅槃十三曰。眞實者。即是如來。如來者。即是眞實。眞實者。即是虛空。虛空即是眞實。眞實者即是佛性。佛性即是眞實也又言無燒割等者。又涅槃經十三說。無燒無割。無死無壞。是名第一義（云云）今云。此即廢詮談旨非安立義也。無言能顯第一義故。
　　【章】前三勝義（至）相非安立鈔曰。辨勝義諦體二文中。此文二總論四重眞俗文。
　　【章】初之一俗（至）即是三性鈔曰。辨體四文中。四合論四重眞俗歸三性即前三眞者。後三俗即前三眞。是眞俗俱心變依他事理。
　　【章】上來第一顯名辨體鈔曰。此文結當章大段三門中第一門說。
　　【章】第二三乘（至）後顯淺深鈔曰。自下大段第二門。此門大分四文。初標門分科。二辨三乘二諦。三於人法顯淺深。四總四眞俗相對示淺深四諦結。今即初科之文也。
　　【章】二乘自說（至）許觀眞俗鈔曰。大分四文。第二辨三乘有二諦。此中有二。初總明三乘二諦。二別明二乘二諦。初文有三。初辨三乘應有二諦。二引經立三乘有二諦。三由智差別。凡聖相望結成三乘有二諦。此即初文也。意言。二乘自說。教文但說觀二諦不說作二諦觀行悟入于眞。雖爾大乘學眼見小乘教。後教修學人雖不修法空觀。亦同大乘所學。觀生空無我證生空智果。加行時觀生空俗。入生空智必應爾。由是大乘評說云小乘亦觀二諦。今立三乘有二諦也。
　　【章】涅槃經云（至）如下廣說鈔曰。二引經立三乘有二諦經是北本十五聖行品文皆有中智等者。經意以總相爲中智。一切種別同時同處分別而知爲五智。如次門廣辨。此乃俗諦等下章主文。此者前引經說知世諦等爲此。故俗諦有中二智。一切行無常等者。明眞諦有中上二智。一切行等文涅槃經文此勝義中等下章主文也。以種別智等者。秋篠曰。分別而知名種別智。總想而知名爲總智。分別而知名之爲上。總相而知名之爲中。此總別智並據後得。不取正智。故對法論十一云。種別智者。謂出世門後所得慧。此等二智如下廣說。
　　【章】同仁王經（至）皆有二諦鈔曰。三文中三由智差別凡聖相望結成三乘各有二諦同仁王經下引仁王經難勢。令義例准成人法各有二諦。經舊經二諦品說諦不應一者。謂眞智解一證無二理。能證智既一所證諦亦一。若世諦中有眞諦者。諦有二故智亦應二故云諦不應一也。智不應二者。謂知俗名俗智。知眞名眞智。若世諦中無眞諦者。諦既一故智亦應一。故云知不應二也。即顯人法等者。秋篠曰。諦既二故智亦有二。能知之智爲人二諦。所知之諦爲法二諦。是故人法皆有二諦（云云）以人相望等者。意言。上既成人法皆有二諦意。其中取人二諦能知之智有三。一異生。二二乘。三如來。此能知智有三。下中上中下非今所論但取中上。與人二諦相望三乘各有二諦炳然是立三乘二諦所由也由此人法等下。正結成三乘各有二諦義。能知所知不離人法各有三乘二諦故云各分二重。以結成云是故三乘等也。
　　【章】聲聞乘二（至）亦不取之鈔曰。自下明三乘二諦二文中。第二別明三乘二諦。此中三文。初聲聞乘二諦。二獨覺乘二諦。三菩薩乘二諦。初中有二。初正明聲聞乘二諦。後三乘相對辨初正明中。牒章文有五。四重俗諦四文。眞諦四重合牒也。今即初世俗文也不取實法等者。明唯取所執實我由。意言。聲聞乘人設起實有法執。不障聲聞所證果。故取實有法執不云世間世俗。故云不取之也。
　　【章】第二道理（至）三義觀故鈔曰。二明聲聞乘道理世俗諦多爲三義觀故者。周記云。三義觀者。即三科觀也（云云）多爲者。秋篠云。波羅蜜多聲聞不但爲三義觀亦兼作因緣觀等。是故名多也（文）又云此觀聲聞皆作。佛及獨覺不作（云云）又云。在雜緣法念住後。總想念住前加行位起此觀。如正理論六十一說（已上秋篠）又婆沙第八云。如七處善三義觀。能於此法毘奈耶中速盡諸漏。解云。三義觀者。謂次第觀蘊處界也。
　　【章】第三證得（至）修證得故鈔曰。三明聲聞乘證得世俗諦依此加行等者。依觀四諦十六行相加行。修習證得聲門自果。加行修三學因。證得言果也。所安立等言。加行修時十六行相等施設安立苦等理因果差別。皆是施設故云世俗也。
　　【章】第四勝義（至）證眞如故鈔曰。四明聲聞乘勝義世俗諦依生空門等者。聲聞乘人不觀法空。依生空無我有相觀門。但詮生空如。故云勝義世俗也。
　　【章】第一世間（至）一眞法界鈔曰。此文正明聲聞乘四重眞俗二諦中。已上文鈔釋四重世俗諦已。今此文明品重眞諦。文文難四重合牒。准前可知。四重俱聲聞乘眞諦理眞所安立者。有相觀門安立。證眞所安立者。生空無依詮安立。
　　【章】此中安立（至）境界而說鈔曰。明聲聞乘二諦二文中。後三乘相對辨文。故諸論中等者。秋篠曰。三科四諦多聲聞境。若依獨覺境界而說二三俗。十二有支爲第二俗。七十七智業爲第三俗。若依菩薩境界而二三諦。則十善巧等爲第二俗。唯識理等爲第三俗。而諸論中多依聲聞境界而說（已上秋篠由次下章主意釋）
　　【章】獨覺乘二（至）故成差別鈔曰。明三乘二諦三文中。二明獨覺乘二諦。此中三文。初示與聲聞異。二正明獨覺二諦。三與聲聞對辨今即初也。文易可知。
　　【章】第一世間（至）不障果故鈔曰。三正明獨覺乘二諦。此中大分有二。初明獨覺四重俗諦。後明獨覺四重眞諦。初中有四。初世間俗。二道理俗。三證得俗。四勝義俗。今即初世間俗也。文易可知。
　　【章】第二道理（至）此爲境故鈔曰。明四俗中。二道理俗。所安立十二有支等者。安立者。獨覺乘者修觀心上所施設安立有相差別此爲世俗。有支者。有謂三有（生有·死有·中有）支謂因義。分義。十二緣起法爲三有因。廣明十二有支。
如瑜伽第九·十九十三·對法四·十地論八·世親十二因緣論·成唯識八等說。獨覺多緣等者。麟喩觸覺。不但爲因緣觀。亦作三義觀。故云多也。緣此十二有支爲所觀境也。
　　【章】第三證得（至）修證得故鈔曰。四俗中三證得世俗所安立者。有相觀所施設也雜染順逆等者。對法論四（十四右）曰諸行緣起順逆者。謂雜染順逆故。清淨順逆故。是說緣起順逆。雜染順逆者。或依流轉次第說（說者修觀）謂無明緣行。如是順次第說。或依安立諦說（說者修觀）謂老死苦。老死集。老死滅。老死趣滅行。如是等逆次第說（說者修觀）清淨順逆者。謂無明滅故行滅。如是等順次第說（說者修觀）由誰無故老死無。由誰滅故老死滅。如是等逆次第說（說者修觀）應如是觀緣生起義。一切皆是緣生。唯除法界法處一分諸無爲法爲捨執著無因不平等因我故觀察緣生（云云已上對法論文）秋篠曰。問。順逆之名據何而立。解曰。此有三對。一因果相對。先因後果。名之爲順。順生之理。返此名逆。二細麁相對。先細後麁。名之爲順。順積集理。返是名逆三近遠相對。先近後遠。名之爲順。順觀適理。返是名逆（云云）是婆沙二十三說三對示順逆觀察（已上秋篠）七十七智者。瑜伽第十（十八丁）說。問。何因緣故依止緣起建立七十七智耶。答。爲顯有因雜染智故。又復爲顯於自相續自己所作雜染智故。又復爲顯後際諸支容有雜染還滅義故。又復爲顯支所不攝諸有漏慧偏知義故。於一一支皆作七智。當知總有七十七智（云云）倫記三（下三十二丁）擧基師備師義云。七十七智者。謂緣現在老死有二智。一緣現在生而有老死。二非不緣現在生而有老死。現在自身自已作故。又緣過去老死有二智。一緣過去生而有老死。二非不緣過去生而有老死。觀於前際無始來老死無不皆以生爲緣故。又緣未來老死有二智。一緣未來生而有老死。二非不緣未來而有老死未來雖不起容有雜染還滅義故。觀雜染故成二智也（二智者。初智觀果有因。顯其所由。第二智觀果有因。非不失定。破外妄計。非不平等無因靈）此中前六眞實智。第七法住智。觀支所不攝法。諸有漏慧遍知義故。即法住智。遍知三世緣起教法名與不攝。以爲第七智前六眞實智。合法住智一眞實六。故成七智。若依此義。聖者身中亦有法住智。異生身中亦有眞實智。皆起七智觀。餘前十支亦然。故成七十七（云云）私云。問十二有支中一一支云起七智觀。則可云八十四智。何故減一人七智云七十七智耶。答。如倫記擧基師說云。謂如老死以生爲因乃至行支以無明爲因。此觀諸支有其因法也。無明更無其因故智種自闕。故減七智云七十七智也。緣此雜染之所起智名雜染智咸能緣智。即是雜染（由倫記基師說私書記也）
　　【章】四十四智瑜伽論第十（十八丁）曰。問。何因緣故於緣起中建立四十四智耶。答。爲顯於一一支依四聖諦觀察道理。是故總有四十四智（云云）秋篠由倫記釋曰。此四智者。謂觀老死支爲四。一老死苦。二老死集。三老死滅。四老死趣滅行。乃至行支皆作此觀。無明無因智種闕故不觀之（云云）今私云。此亦雖應云四十八智。闕無明四智故云四十四智也問。七十七智四十四智有何別耶。答。約通相三乘同起。若約別相幷是聲聞觀。聲聞觀中鈍根人。起四十四智觀果由因。觀易成故。利根之人起七十七智觀因生果。觀難成故。此二智門雖通後智。而正是當加行觀法。爲初生道之方便故也。
　　【章】第四勝義（至）生空眞如鈔曰。四俗中四勝義世俗所安立者。依詮安立。獨覺乘生空所顯如名爲勝義義。名勝義俗也。
　　【章】第一世間（至）一眞法界鈔曰。正明獨學乘二諦中。後明四重眞諦。此中四文。初世間眞。二道理眞。三證得眞。四勝義眞。雖四文別。今合牒不別牒。文簡易故。准前應解第一世間者。獨覺乘初眞。所安立者。心念有支施設名安。流轉有相宛然名立。即是世間。難可壞相。有名有實名勝義。第二道理者。獨覺乘第二眞。前文應染淨順逆觀修加行是所安立。七十七智四十四智所觀名爲道理。緣起道理及雜染還滅顯得即是理眞。名爲勝義第三證得者。獨覺乘第三眞。與聲聞乘同所修觀安立生空無我所顯眞如。是名證得。即是無差別平等相名爲眞。是勝義。第四勝義者。獨覺乘第四眞勝義眞。生空所顯廢詮眞如。
　　【章】既與聲聞（至）餘聲聞境鈔曰。獨覺乘二諦三文中。三與聲門對辨既與聲聞等者。明獨覺聲聞不異云何不異。謂所悟所悟所證是一。二乘俱悟生空眞如證無餘滅。復詮得廢詮如不異聲聞悟證。不異聲聞。問何故所悟證一云耶。答。即所安立生空眞如及非安立生空無我。一眞法界是二乘人間所悟證。故不異聲聞也。又復獨覺等下。正明聲聞與獨覺異。根不同者。根謂機根。獨覺上根。聲聞下根。是爲不同。行緣亦異者。所修所觀云行緣。如上已明。聲聞唯三科四諦生空爲行緣。
獨覺十二有支染淨順逆觀察七十七智四十四智生空無我爲行緣。故云行緣亦異上兼下等者。上智上根獨覺兼聲聞下智下根。故聲聞行緣必在獨覺乘法。前又既云獨覺多緣是爲境故不但觀緣起。亦兼觀三科四諦故說爲多。是故獨覺所觀境中聲聞行緣必具。是上兼下義也。故云三科四諦亦獨覺境（境者所觀境也）下不兼上者。下智下根聲聞法不兼上根上智獨覺乘法。十二有支流轉還滅等者。明獨覺乘法非聲聞境。流轉者。十二有支雜染順逆觀察云流轉。此觀流轉次第故。還滅者。觀雜染滅無。故此云淨品順逆因果等觀察。此云還滅。除大利根者。秋篠曰。不問麟角部行。總望聲聞人獨覺皆名大利根也。非餘聲聞境者。結獨覺乘非聲聞人所觀境也（已上）獨乘二諦已。
　　【章】菩薩乘二（至）悟執亦異鈔曰。別明三乘二諦三文中。三明菩薩乘二諦。此中四文。初明與二乘二諦別。二正明菩薩乘二諦。三與二乘對辨明菩薩乘各別。四眞俗四重相望明安立非安立。今即初也根性不同者。根謂增上義。出生義。二乘觀三科四諦理爲增上緣。菩薩觀眞如淨法界爲增上緣。二乘以三科四諦出生自果。菩薩以離言說眞如慧出生諸行。性者體相義。二乘生空無我爲心體相。又二乘自利爲心性。菩薩自利利他爲心性。故云與二乘根性不同也行緣有別者。二乘以四諦事理爲觀行。爲所緣。菩薩二空眞如爲所緣。以廢詮眞如智爲觀行。是云有別悟執亦異者。秋篠曰。問。悟有淺深。三乘各異。其義可爾。執無淺深。三乘同起。何得名異耶。解曰。人執雖同而法執異。此義云何。法執有二。一者障果。二者不障果。二乘法執不障自果。菩薩法執障自乘果。執體雖同其用各異。故云悟執亦異也。
　　【章】第一世間（至）障自果故鈔曰。此下二正明菩薩乘二諦。此中大分二文。初菩薩四重俗諦。後菩薩四重眞諦。初中有四。此即第一菩薩世間世俗諦通取實執等者。通一切。取實有固執人法二執。爲菩薩世間世俗有名無實物。障菩薩自果故。
　　【章】第二道理（至）更加於諦鈔曰。此二菩薩道理世俗諦十六善巧者。周記云。中邊有十。瑜伽有六。合云十六。非是別。有十六善巧（云云）秋篠曰。言善巧者。舊云勝智。若云善巧是緣彼智。即蘊之善巧乃至無爲法善巧。竝依主釋也（云云）菩薩藏經第十七等者。唯識演祕中引菩薩藏經第八及十。而云與辨中邊論所說十善巧大異。而爲會通云。中邊爲治十我見。故經爲菩薩修波羅蜜多各據一意云十不同（云云）有人詳此會通云。此通釋及引第八及第十卷非也。秋篠云。正檢彼經第十七卷列十善巧。第十八·十九具明其相（云云）菩薩藏經合二十卷。竺法護譯也。辨中邊論引此經十卷。與今文大同也（已上有人考。基辨詳有人考云。有人云竺法護譯二十卷者。檢明藏目錄。云佛說大乘菩薩藏正法經二十卷者。舊作四十卷。推淨譯。後竺法護等校譯作二十卷者現存。寶積經中與十二菩薩藏會同本異譯。予對檢如有人云。無別名菩薩藏經者。由此演祕所云亦別本歟。予閱寶積經菩薩藏會。如秋篠云。此皆緣彼智。又演祕中云辨中邊論與菩薩藏經說意相違。恐非歟。章主意非經論說意別）菩薩緣此十種爲境除我法執者。辨中邊論頌曰。十善巧眞實皆爲除我見（云云）（今云。頌但云我見。除人我法我二見故）長行釋曰。善巧眞實復十種。爲欲除遣十我見故（乃至）善巧眞實謂爲對治十我見。故說有十種。云何於蘊等起十我見耶。頌曰。於蘊等我見。執一因受者。作者自在轉。增上義及常。雜染清淨依。觀·縛解者性。長行釋曰。於蘊等十法起十種我見。一執一性。二執因性。三執受者性。四執作者性。五執自在轉性。六執增上義性。七執常性。八執染淨所依性。九執觀行者性。十執縛解者性。爲除此見修十善巧。云何十種善巧眞實。依三根本眞建立。以蘊等十無不收在三種根本自性中故（今云。三根本眞實者。頌前文云。云何根本眞實。諸三自性。一遍計所執自性。二依他起自性。三圓成實自性。依此建立餘眞實故）如何收在三自性中。頌曰。此所執分別法性義在彼。長行釋曰。此蘊等十各有三義。且色蘊中有三義者。一所執義色。謂色之遍計所執性。二分別義色。謂色之依他起性。此中分別以爲色故。三法性義色。謂色之圓成實性。如色藥蘊中有此三義。受等四蘊界等九法各有三義。隨應當知。如是蘊等由三義別。無不攝入彼三性中。是故當知十善巧眞實皆依根本三眞實而立（已上辨中邊論文）秋篠釋爲治十我說十善巧。廣設縷說。其中義有得失。基辨因中邊論義意詳云。初蘊善巧釋無害。二釋界善巧中。但云顯種因說界善巧。文簡難了。謂據論文應釋云能所取（能謂眼等六內界。所謂色等六外界）彼取（眼識等六識界）種子義名界善巧。三釋處善巧。與論無違。四釋緣起善巧。與論相違。秋篠云。今顯諸法皆從緣生說緣起善巧。通漫論就十二緣起有增益損減過。我爲因必因增彼執無因因減過。增減果用皆有不平等過。於因果用無增減過爲緣起義。是緣起善巧。是論文意。五釋處非處善巧。云由惡行受不愛果亦因善業受可愛果說處非處。與中邊顯揚以七種不自在釋相違。論曰。處非處義略由七種不得自在。應知其相。一於非愛不得自在（謂由惡行雖無愛欲而墮惡趣）二於可愛不得自在（謂由妙行雖無愛欲而昇善趣）三於清淨不得自在（謂不斷五蓋。不修七學支。決定不能作苦邊際）四於俱生不得自在（謂一世界無二如來二種輪三俱時出現）五於勝王不得自在（謂女不作轉輪王等）六於證得不得自在（謂女不證獨覺無上正等菩提）七於現行不得自在（謂見諦者必不現行害生等事諸異生類容可現行）多界經中廣說此等。應隨決了是處非處。如是已說處非處義（已上論文）此論述記曰於頌中第四結句云處非處。今解。七種俱云非處。以非處義唯破我有自在。故終不明處（云云）又顯揚論十四（六十）曰。云何處非處善巧。頌曰。不作（謂不純作妙善行故。是故無有自在之我）不趣（謂離妙行不住善趣故。如經言。無處無容行身惡行乃至得生天上。必無是處。乃至廣說）不得（謂離善方便無漏聖道定不能得道果所攝畢竟清淨。如經言無處無容不永斷五蓋乃至不修七覺支能正證得苦盡邊際。必無是處）二體不轉（謂無處無容非前非後有二如來出現于世。乃至廣說）餘體不轉（謂離丈夫身外餘身心無有作轉輪王等。如經言。無處無容女人得作轉輪聖王。乃至廣說）淨見無餘業（謂如經言。無處無容聖見具足補特伽羅故斷物命乃至受第八有。必無是處。有是處者。謂諸異生）今於此中言不作者。謂所計我於因不得自在。不得者通於因果。淨見無餘業亦爾。餘唯於果。又處非處者。於自果決定名之爲處當知於餘（餘者不於自果）名爲非處。由無倒慧於此善巧是名處非處善巧（已上顯揚論文）由顯揚說。處非處者。因於自果決定云處。不於自果於餘名爲非處。可云決定不決定名處非處。檢儒傳字畫。釋處字云定也留也。若云決定名理不決定名非理。則與瑜伽五十八云。何等爲處。於彼彼事契道理云處。何等名非處。於彼彼事不契道理云非處之釋全相同。若由中邊論。則可云自在名處不自在名非處歟。不然。述記釋七種不自在論文云。今解。七種俱言非處。以非處義唯破我有自在。故終不明處（云云）此意言。諸外道等執我體遍一切有能自在力用能作能受。然今所說七種於果不自在者。由是見我不遍此七種耶。亦於七種不能自在耶。故彼計我執遍常能自在。虛妄應非如實說。是故菩薩了知彼計我於因不得自在妄計。但自內於自果決定名處。於餘名爲非處。是無倒慧。於處非處善巧（此中邊·顯揚二論意同私釋）又可自因於自果自在緣生。是契理故非處。翻是如是解則伽五十八說理非理名處非處。亦可云顯揚·中邊同義歟。必秋篠據義演說。但可愛不愛果釋處非處。學者須擇而居已（已上處非處善巧已）六秋篠釋根善巧。云執根是我有能取增上勢力用。今顯諸根有能取用非由於我故說根善巧。與中邊·顯揚拼觀簡約論說意味稍相違。秋篠但云根是我能取增上。亦云諸根有能取用非由於我。諸根言似云二十二根。次云但有能取用故。但眼等六根炳然。然二論根善巧非但六根。以二十二根說。增上用亦非但能取故。秋篠所釋不盡。今據顯揚論應釋。論曰。若不見我於能取等是增上。故名根善巧。何以故。非所計我觀餘因緣。於能取等增上自在。即餘因緣於能取等。是增上故。是故計我不應道理。所言諸根（二十二根）能取（增上）眼等六根（於取六境增上名根）能生相續（增上）男女命（三根）染汚（增上）憂喜苦等五受根清淨（增上）信等八根。此中顯示根善巧自體及彼陽斷勝利。是名根善巧七世善巧。秋篠曰。執即蘊等我即是常。今顯有爲三世流轉故知蘊我非常。是說世善巧。八諸善巧。執我是一爲染淨二法依。今顯四諸是染淨因果不由我。是諸善巧說九乘善巧。執我爲觀行主者。今顯三乘正智是能觀者。是說乘善巧十有爲無爲善巧。辨中邊頌曰。謂若假（名等）若因（謂種子藏識）若相（謂器·身幷受用具·及轉識攝意取·思惟也。意謂轉時思量性識。取謂五識。取現境故。思惟即是第六意識。以能分別一切境故。如是若假若因若相。及相應法總名有爲）若寂靜者（謂所證滅及能證道。能寂靜故）復所觀義（謂即眞如是寂靜。道所緣境故。如是所說若諸寂靜。若所觀義。總名無爲已上辨中邊論第十善巧文）瑜伽論說等者。三十五說六善巧。自蘊至根。又同二十七說五善巧。謂蘊界處緣起處非處或說七種者。顯揚論十四說七善巧。瑜伽六種加諦爲七也。
　　【章】第三證得（至）而證得故鈔曰。此三菩薩證得世俗諦。所安立者。心緣口說由聞思修慧。熏習成習修得修等皆是安立三性三無性者。深密經二一切法相品說三性。同卷無自性品說三無性。又成唯識論八說立三性。同第九卷說三無性。此中三性者何。謂一遍計所執性。二依他起性。三圓成實性。周遍計度名爲遍計。能遍計（見分）所遍計（相分）能所合名妄情。此情（二分）依虛妄分別熏習起性依他起。於能所計妄情所妄執我法相。總名遍計所執自性。此是自性體性都無理教推求。如龜毛等都不可得。依遍計之所執名遍計所執。依士釋也。又相見二所依體（自體分）實託虛妄熏習緣生。此性非無名依他起。虛妄熏習緣（種子因緣）所生故。由斯理趣衆緣所生。心心所體及相見分有漏無漏皆依他起。依他衆緣而得起故名依他起。又二空所顯圓滿成就諸法實性名圓成實。此即於彼依他起上常遠離前遍計所執。二空所顯眞如爲性。顯圓成實與依他起不即不離。本頌說圓成實於彼。彼是前句所說依他起性。復深密勝義諦品。說此圓成實與彼依他起非異非不異。具立理成。如成唯識八卷。復厚嚴經說非不證見此圓成實而能見彼依他起性。亦本頌說如無學等性顯此圓成實與彼依他非一非異。此名圓成實性。三無性者。本頌說即依此三性立彼三無性。初相無性。由是顯初遍計所執性其爲體相本來理無情畢竟都無加空華。立相無性次無自然性。亦云生無性。由是顯次依他起性依他衆緣起相無緣不能生起如幻術所現事。無如計所執固執實有自然生性。故立自然生無性。後勝義無性亦云遠離前所執性。由是顯圓成實性如大虛空雖遍衆色而是衆色無性所顯。遠離遍計所執我法處所顯絕言緣起性。雖非全無二空無所顯絕言性。假云勝義無性。我慈恩一家相承。以說三性爲眞勝義。說三無性爲世俗諦。三無性彰一法一法三性中道。施設方便名爲世俗。如他家云。無性爲眞。三性爲假。至次自可知已唯識妙理者。一法一法唯識所變觀知已時。即知一切諸法依他緣生已。故了計所執本來情有理無。是一切法同時同處變現道理法爾具故。是圓滿成就眞實。一法唯識實了知已。圓成實性絕言緣起一心現已。是名唯識妙理問。三性三無性與唯識妙理云何爲別耶。答。唯識妙理是總說。如次前明。故三性三無性別說也。離唯識變無依他起性。故無能所遍計應起由。亦何處圓成實顯現。由是無三性。故無三無性。今說唯識即說三性三無性。又翻可言。三性三無性是總說一切法。無法不依他緣生。故唯識變是別一法。一法相故。如是理趣非但唯識教門。一切教門皆是有空中三性。即三無性皆是一法一法唯識離言中道云唯識妙理而已緣此爲境等者。彰菩薩緣此妙理爲所觀境而證得自棄果。故名爲證得。能觀心上所安立故名爲世俗也。
　　【章】第四勝義（至）二空如故鈔曰。此四菩薩勝義世俗諦。所安立者。心緣修觀以二空智。所觀所證二空所顯如。故云菩薩雙證等也。
　　【章】第一世間（至）十善巧等鈔曰。上來正明菩薩乘二諦中。初明菩薩四重世俗諦竟。此下二明菩薩四重勝義諦文也。此中有四。初菩薩世間勝義諦。即今此文也。所安立者。菩薩乘人於十善巧等所觀境。心緣口詮於彼彼境起善巧智觀心安立。此是善巧觀境待初世俗。有名有實觀境名爲勝義。心緣口詮有相安立名爲世間。事相麁顯亦是世間。
　　【章】第二道理（至）三性等理鈔曰。二菩薩道理勝義諦。所安立者。菩薩乘人以三性三無性等理爲所觀境。此境待理世俗十善巧等麁顯事相。則此是有名有實中微細理性。若觀三性即離亦觀三性三無性一法唯識變。稍近廢詮無別無相。故名勝義。是理性觀名爲道理。
　　【章】第三證得（至）而證得故鈔曰。三菩薩證得勝義諦。謂二空如者。以二空觀所顯眞如名二空如。亦云空性眞如依二空門等者。明此諦名證得勝義由。前二重所修三性三無性觀非不二空觀門。而觀十善巧亦說爲除十我。皆是二空觀之方便也。待前加行修觀。今正云證得。彰昇廢詮之堂。云門亦云入堂故。故名證得勝義也。
　　【章】第四勝義（至）一眞法界鈔曰。四菩薩勝義勝義諦謂非安立二空等者。秋篠曰。問。二空無我並目安立。何故亦云非安立二空無我耶。解云。擧詮取旨。
是故標二空（二無我即二空）理但可云非安立廢詮談旨一眞法界（云云）今詳云。此解釋未穩當若云安立二空無我等。則應知所難。今云非安立二空無我。以彰廢詮談旨。若不云二空無我簡二乘唯生空。則不彰示菩薩乘非安立無我故也。非安立二空無我者。彰菩薩乘廢詮。一眞法界者。示菩薩乘談旨竟。
　　【章】所悟所執（至）非二乘境鈔曰。菩薩乘二諦四文中。三與二乘對辨明菩薩乘差別所悟所執等者。菩薩所悟即二空智所執即二執也。二乘所悟即生空智所執即二執也法執雖通二乘不障二乘果。故今云既異二乘也。所證所斷等者。菩薩所證即二空如。所斷即二執二障也。二乘所證即生空理所斷。我執及煩惱障也。斷證相對顯示寬狹有別。上必兼取下等者。明菩薩乘寬。謂上智上根上乘必兼取下等下根下智。菩薩兼了知二乘境行。故必兼取修如菩薩行十善巧法攝入蘊界等。諸論多說等者。擧兼取理證。謂三科四諦雖二乘所修。大乘人亦爲所觀故。明四重世俗中。以三科四諦爲二三體。雖所觀境等取菩薩四諦歸滅三科歸識。觀等能觀智有上下。次文具明。下不及上等者。明二乘狹。如文可知。
　　【章】二四諦中（至）自內證故鈔曰。四眞俗四重相望明安立非安立二者眞與俗二諦四者二諦各有四重諦。諦言通二四可觀有相安立者。心變緣起事相有別。心上安布道理有別。是名有相安立。無差別相者。謂廢詮談旨之無差別相。故無別亦無不別。本疏七本釋論說眞故相無別文。云既云廢詮何別不別之有。由是自知。今云無差別相者。無別亦無不別相強名爲無差別相。唯非安立等二句。明廢全無別相之由也上來大門大段第二三乘淺深門有四中。初二辨三乘二諦文竟。
　　【章】言淺深者（至）通二四諦鈔曰。自下第二門大文有四中。第三於人法顯淺深。此中二文。初總明。後別明。此即初文也（此文中皆通二四諦者。依人依法。眞俗二諦各立四重。然次明文就法但明四重二諦。人二諦中但凡聖相對。明二諦別而不說四重。雖爾理必應有。文但存略也）
　　【章】依人淺深（至）名爲世諦鈔曰。此下後別明。此中亦二。初依人明。二依法明。初中有四。初標牒。二由就經所說凡聖智淺深說人二諦而成立。三正引經成立實義。四別示二諦別。今即初二也。文義易知。涅槃經者。北本十三聖行品文也淺深者。下劣道理名世俗諦。上勝道理名勝義諦。世俗爲淺。勝義爲深。出世人知者等者。無漏智人知三科四諦二空一實如。名勝人之義諦世人知者等者。意言。世者有漏也。有漏智人知瓶盆三科四諦二空眞如。是名世俗人之諦也。
　　【章】世諦即第（至）說有二諦鈔曰。依人明中有四文。第三正引經成立文義也。世諦即第一等者。謂世諦即第一義故雖不可說二諦。隨順衆生。說有二諦。是佛有善方便故。經文意也。
　　【章】如五陰和合（至）無樂甲名字鈔曰。有四文中。第四別示二諦別。此中二文。初就人不同明二諦說相別。二明離知此說相別餘無第一義諦。今即初也。如五陰和合等下五句。示世人麁相推求。是世俗諦相。經有八復次。廣說此義。謂如五陰假和合有根身由世人麁相推求稱云某甲。凡夫衆生任其所稱想像分齊。是名世俗諦解陰無有等者。示出世人微細推求。是即第一義諦相也。解謂出世人觀解也。五陰假和合身無有某甲名字。推求都不可得。離五陰身亦無某甲名字。是出世人觀解相也。
　　【章】出世之人（至）第一義諦鈔曰。二明離知此說相別餘無第一義諦意言。出世無漏智人於所觀境。如其（彼彼）性（無別）相（有別）同一時處宛然具足。而能觀知之名第一義諦。
　　【章】依法淺深（至）當廣顯示鈔曰。此下別明二文第二依法明。此中四文。初標牒。二擧證推第三門。三章家就境麁細明法二諦。四引論示大乘眞俗妙理。今即初二也依法等一句。初標牒第二科。涅槃經中已下四句。二擧證推第一門經第十三聖行品以八復次說中。初復次依人。後七復次依法。故云自具解釋。下教攝中者。第三門也。
　　【章】如五蘊法（至）顯眞如故鈔曰。依法明四文中。三章家就境麁細明法二諦。此中二文。初明俗諦。後明眞諦。今即初也如五蘊法等者。一切法法一一之上具各有眞俗二諦。今且擧五蘊一法相。例餘令知。此文示由觀心於一蘊一法上立四重眞俗。秋篠曰。同三科四諦等相望而說法淺深者。其義應爾。一五蘊上更無麁細。如何今云一法之上具有眞俗耶。解云。五蘊之體雖無麁細四義條然各有差別。所謂名事理詮爲俗四義。事理詮旨爲眞四義。是故非無麁細淺深。由是當知。就境麁細辨法淺深誠有其因（云云）若所執蘊等三句。示世間世俗有名無實相。意言。若因執實有五蘊。當情妄現故唯虛妄起都無體用爲第一俗。此五蘊事等者。離妄執五蘊事體即理世俗五蘊之上等者。於五蘊假和合觀解染淨因果（即四諦道理也）等言等取三性三無性道理。是亦於五蘊上觀解三性三無性唯識妙理。是即第三證得世俗（是皆有相有別相待觀成證得。故名爲世俗也）觀此五蘊等者。意言。上來所觀五蘊今觀細分。無人我法我二實執。依二無我觀成。所自內證顯得眞理（眞謂絕亡妙理）是即第四勝義世俗。以說依詮等者。釋上句眞理言。示俗諦說眞如由。此眞理即是依詮所顯如今名爲俗。
　　【章】其五蘊事（至）復復細故鈔曰。章家約境麁細明法二諦二文中。二明眞諦四重即第一眞者。問。何故以世俗五蘊事云第一眞（乃至）以第四俗二空如云第三眞耶。答。本疏（一本）曰。眞（第四眞）不自眞待俗（前三俗）故眞即前三眞亦說爲俗。俗（第一俗）不自俗待眞（前三眞）故俗即後三俗亦名爲眞（云云）由是此第一眞待初俗眞。因果等理等者。等有無漏理云等理。即苦等四諦理。待第二俗五蘊事眞（殊勝無別）云第二眞。此五蘊上等者。謂依他起性五蘊上遍計所執（我法二執及有所得法執）本來空無自所顯得空性眞如。今云依門顯實。二我無處顯得亦云二空眞如。待第三俗四諦因果道理云即第三眞也觀五蘊如等者。明第四眞。秋篠云。謂諸聖者無分別智緣眞如境內證自體。百非俱泯。四句斯亡。能所永忘。心言悉息。是名內證（又云。此內證諸家說不同。一云。一切根本後得內證眞如而不變影。以無漏智緣眞如故。二云。根後二智能變影而非親證。不爾者唯識理不成故。三云。正智親證自體不變影像。如自證分無別相分後得智變影而緣以分別故若不爾則圓鏡等緣眞如境正體後得應無差別。雖有三說大唐三藏。及護法宗後說爲正。若廣分別如成唯識第九卷釋）即第四眞者。待前三俗。殊勝故名爲眞前前爲麁者。以前前待後後亦麁顯故名爲俗也後後細者故者。以後後待前前亦微細故名爲眞也。
　　【章】成唯識論（至）今望眞說鈔曰。依法明四文中。四引論示大乘眞俗妙理。此中三文。初約理眞俗示妙理。二約理世俗與第四眞示妙理。三約證俗與第四眞。亦約初俗與第四眞示妙理。今即初也若依世俗等者。此論文意彰大乘眞俗非即非離絕言妙理。此文理眞理俗相待即離說故事差別故者。示第二道理俗（有別）由。謂五蘊事中識蘊行蘊是差別故。若依勝義等者。以理俗事與第二道理眞相待說非即離妙理文也。心所與心非離非即等者。三十論疏（七本四十五紙）云。若依勝義者即四眞中第二理眞。依因果理不即不離。心所爲果心王爲因。法爾因果。道理非即非離（云云）因果道理非即離故者。明第二理眞由。十卷楞伽七五法品曰。心心數法一時非前後。如日共光明而一時有分別種種相（云云）是非即離之誠證也同疏（七本同處）云。又約第三勝義依詮顯旨。若約能詮八識（心所）依他別八（識非定即）若同二無我八識（心所）非定離（示眞無別相。又約第三下但第三俗第三眞相待示妙理已）又第四勝義既絕心言。何即何離（云云）第三世俗準亦如是者。心王心所五蘊事故。四世俗中第二理俗。四勝義中雖第一眞今取心所爲果心王爲因義邊。准四諦染淨因果道理。與四眞中第二理眞相待示非即離妙理。若約第三證得世俗。則一法一法上染淨因果義門差別故。心心所亦復如是。染淨因果義門有別法爾應爾。是亦約第二理眞云。則心王心所因與果同一時無別亦無不別。第二勝義無別。廢詮今依詮云因果道理非即離故。今望眞說者。意言。因果道理非即離故。望第二理眞說。秋篠云。第三世俗等者。雖一四諦而義門別。若依俗門說爲第三（證俗）若依眞門說爲第二（理眞）今云非即離故。即望第二理眞說。文意既如是（已上秋篠）
　　【章】又第七云（至）即第四眞鈔曰。二約理俗與第四眞示妙理。本疏七本（四十五右）曰。前來所說三能變相是何。此依四俗中第二道理世俗說有八等。隨事差別非四重眞諦中第四眞勝義諦。勝義諦中窮八識理。分別心與言皆絕故。非一非異離四句等前之心所望心一異。以第二俗諦第二第三第四眞諦相對。今（此八識差一異論文）以第二俗諦對第四眞諦爲論。此前云不可言一異已。是明第二眞諦因果等理訖（秋篠亦與此疏釋同釋云云）即第二俗即第四眞二句章主文也。其餘皆第七卷論文。
　　【章】又彼卷解（至）即第四眞鈔曰。三約證俗與廢詮。亦約初俗第四眞示妙理。彼卷解者。第七卷論文也。疏（七本）云。此非一異。依四勝義對四世俗皆得。如理應思。而無別配四重二諦。此文方配如文應知。即第三俗者。說能熏與所重因與果同時同處非即非離。即第三俗能所因果義差別。以是對觀窮八識理。分別至心言絕。一切義門同時同處非即非離故云即第四眞也虛妄識性等者。亦約初俗第四眞示妙理。疏云。虛妄識性等者。取意而引。非正論文也。今謂。不拘虛眞云識性。言示識變任運起心相也。如虛妄言云虛妄識性時。謂遍計所執也。所執相離妄識所變。則求都不可得。但有名都無實。故云是第一俗（世間世俗）又如眞實言云眞實識性時。謂如與智冥合無戲論無所得境智。此境智相心言俱絕廢詮一如。今云即第四眞。不拘虛空。但任運我變相等同一相都無差異。故今加即之言示虛妄眞實識性無差別。眞實者廢詮故。今云第四眞上來第三門中。大段四文第三依人法顯淺深竟。
　　【章】即以初俗（至）通二四諦鈔曰。此文大段四文第四四重。眞俗相對示淺深四諦結成。秋篠釋云。初俗對四眞即名名事二諦。事者實義。亦名假實二諦。第二俗對三眞即名事理二諦。事者三科事也。理者四諦二空一眞也。第三俗對二眞即名淺深二諦。淺者四諦理也。深者二空如一實如也即望四諦俱名深。第四俗對一眞即名詮旨二諦。詮者二空如也。旨者一眞如界也。此等二諦皆前前麁後後即細。故云一一推尋從麁入細相對爲言通二四諦（已上秋篠）今謂。秋篠所釋大好。即以初俗下對眞俗二名立四重。是結上來所說。由準是理下正結成文。是理者准四重眞俗理推尋。一一推尋者。前前麁後後細推尋。上來第二門訖。
　　【章】第三相攝（至）問答分別鈔曰。自下第三門。大分爲二。初票門分科。二隨科釋成。今即初也。
　　【章】諸教相攝（至）應有五諦鈔曰。此下二隨科釋成。此中大分爲二。初正諸教相攝釋成。後問答分別（三十八左第十行至四十一丁右第五行）有六番問答及四句總相別攝分別初正教攝釋成中。大分五文。初票牒科引涅槃經。相攝一切二諦說（自今葉初至三十五紙左第六行）二以瑜伽顯揚四俗一眞。與成唯識四俗四眞對辨相攝（自三十五丁左第六行至同丁第十行）三以勝鬘仁王說相攝四俗四眞（自二十五左第十行至次丁初行半）四以中邊顯揚唯識三俗三眞說相攝四俗四眞（自三十六丁右至同丁左第二行）五擧瑜伽等十諦相攝四眞俗（有十一文。自一諦至十諦說頌立十諦）初引涅槃經相攝一切二諦所說。其中分三。初擧涅槃經說。二擧古師攝釋（二十九丁左第六行已下）三章家述自義。諸教相收（二十二右第五行半下）初引涅槃經相攝中有六文。初迦葉菩薩欲起問。白佛告往事。二迦葉菩薩正設難。三佛讃迦葉菩薩答。四迦葉重難。五佛答（此中有五文）六擧經中文殊與佛之問答。成世諦即第一義諦（此中有十三文）今即初二也。問。其多少乃至者經全文。曰爾時如來取其樹葉告諸比丘。我今後中所提葉多。一切因地草木葉多。諸比丘言。世尊一切因地草木葉多不可稱計。如來所提少不足言。諸比丘我所覺了一切諸法。如因大地生草木等。爲諸衆生所宣說者。如手中葉。迦葉難言（已下如文）秋篠申此問意云。如來昔說。我所覺法如地草木。所宣說如手中葉。其所聞法爲入四諦。則爲已說。如其不入應有五諦（此即迦葉正問意也）迦葉難言等者。已上告往事。此下迦葉正申問難。文意如秋篠釋。
　　【章】佛讃迦葉（至）唱言不說鈔曰。三佛讃迦葉菩薩答。經中讃文尤長。今取意引秋篠云。依薩婆多虛空非擇滅別有體性。非因果故非四諦攝。大乘無別體性。即眞如上假建立也。眞如即是四諦實性。所以二攝在四諦之中。由是佛答意云雖說與未說異法自攝在四諦之中迦葉復言等者。四迦葉重問。意言。若如是一切所說法在四諦中。佛何故唱言不說。
　　【章】佛言善男（至）猶不名說鈔曰。五佛答。此中有五。初略答。二廣答。三就五陰說智差別。四就三科爲四諦說智差別。五就二諦說智差別。今即初也入中猶不名說者。文意言大凡苦之體不越二種生死。一切有漏果義說苦。即是皆在苦諦之中。雖爾種種差別苦相未說。多有已雖說在苦諦之中。即是猶未名說。於集滅道應知亦爾（已上秋篠）。
　　【章】何以故善（至）佛菩薩智鈔曰。二佛應答。秋篠云。就人辨智差別也。智別相望二乘名下大乘名上。今形凡位二乘名中菩薩名上（已上秋篠）知聖諦者。觀知苦等四聖諦智。就人有別。
　　【章】善男子知（至）曾不說之鈔曰。佛答五文中。三就五陰說智差別知諸陰苦等者。陰是五陰積聚名爲陰。總知陰苦。是中智諸陰有無量苦差別相。悉知此差別智名爲上智。非二乘所知故。此上智所知苦陰細相。佛於小乘經中曾不說之（是私申經意）
　　【章】處界入色（至）智及上智鈔曰。佛答五文中。四就三科爲四諦。辨智差別。處界及色等者。上文但就五陰而說苦相。今文說就處界陰爲苦諦有總別相智。復次就集滅道說總別相智。處者生死門義。六識心心所法生死處故。處即六根六境差別。即六識生長處。界者姓義。於一身中有十八種姓不同故。是等皆有總別苦相。如總名中知別名上。此於十二處十八界五陰說苦諦相。幷集滅道等者。就餘三諦說總（中）別（上）相智。經全文曰。知愛因緣能生五陰。是名中智（即是說集諦中智。總相智故）一人起愛無量無邊。聲聞緣覺所不能知。能知一切衆生所起如是等愛。是名上智（即是說集諦上智。別相智故）如是等義我於彼經亦不說之。餘諦中上智廣說如經。
　　【章】善男子知（至）是名上智鈔曰。佛答五文中。五就二諦幷智差別。此中有三。初引經。二古師釋文。三章主釋經意。今即私也。此引經文有全文。有取意。有章主注。善男子知世諦等三世。經全文也。次句總相知故者章主釋文（秋篠解云。明世諦中。中智所知即是前經已說之義也）分別世諦等四句經全文。次句別相知故者章主釋文（秋篠解云。約世諦中。上智所知即是先經未說之義也）知一切行等三句。經取意所引文（經全文曰。善男子一切行無常。諸法無我。涅槃寂靜。是第一義。是名中智云云）總知三法印故者。此六字句章主釋文（秋篠解云。等者等作三法印無常無我。涅槃寂靜是第一義者。是前經第一義。似中智故。上來所明總相而知是中智。分別而知即是上智。即前經已說未說之義也）知第一義無量等五句。經全文也。
　　【章】古來解云（至）無量無邊鈔曰。就二諦辨智別三文中。二古師釋經義秋篠云。此解遠法師等說也。舊人解。上所引經說知第一義無量無邊不可稱計非二乘所知是名上智之文也。故云古來釋云。彼法師章云。眞諦之中義別有二。一有。二無。有者所謂如來藏性恒沙佛法無中有五。一者眞實如來藏中恒沙佛法同體緣集。無有一法別守自性。名之爲無（乃至）第五此眞中無彼妄想。空如來藏。此五通就如來體。第一義中隨義分別同是眞諦。今經中云知第一義無量無邊等者。即眞如理。如來藏中有恒沙德無量無邊。今即指彼。故云恒沙萬德無量無邊。
　　【章】此上經文（至）隨其所應鈔曰。就二諦辨智別有三中。三章主釋經意因迦葉問二諦等者。今問。由此經文迦葉所問。但問如來所了無量諸法攝在四諦中否。爾章家釋云迦葉問二諦所由。何故不云問四諦所由耶。隨閱秋篠所釋。云此上經文因迦葉問四諦攝法世尊答中顯二諦等。秋篠爲是。章家有何別意云二諦所由耶答若但云問二諦。則如所難。今既云問所由。所由者所趣。迦葉問。無量諸法攝四諦不。即問佛說二諦所趣。觀知諸法有總別二相智。之佛答即說二說別。故章主秋篠至實義全無違。以明二諦別故者。明顯攝四諦中一切法皆有上中智所由。謂中智知俗智。上智知眞智諦者實也者。秋篠云。實謂審實義。若有如仁王經說照解見無二也凡夫不了等者。明明上中爲智別不云下智由。謂凡夫不證了二諦理。但緣諦言。今云不了唯聖者佛菩薩證二諦。諸佛爲上。菩薩是中。若菩薩爲上智。二乘聖者爲中。唯無漏人證故云但上中。不云下智凡夫智緣等者。明凡智名下由由對彼智等者。彼智謂凡夫下智據實而說等者。明立二諦如實義。就法有勝（細）劣（麁）智有深（別相適時無別亦無不別智）淺（總相智有別智）但說二諦。爾今說中上智。形待凡智不證諦實但緣名言。凡爲下聖智說中上也。欲彰證了諦實唯佛菩薩中上智。今云證實唯二。若總相說等者。總就凡夫爲下二乘爲上亦二乘爲下菩薩爲上等說云。則二乘智爲上亦爲下也。故下上二智攝。如根上下智力。隨其所應者。結釋文意。施設上中下名。隨其所形應立。必勿膠柱。
　　【章】次經當顯（至）佛妄語耶鈔曰。擧涅槃經說六文中。第六擧上所引經文次文殊與如來之問答。成立世諦即第一義諦義。此中有十三文。初票擧上所引經次文。今擧以文殊問發端。二如來答。三文殊重問。四佛示說二諦所爲。五示說二諦依詮顯旨。六廣以八復次中第一復次義。明依人智有淺深顯二諦別。七第一番釋。重顯前義。令知二諦依人相待亦建立之（此今家之本義也）八第二番釋。就有名無實爲世有名實爲眞作釋。九第三番釋。有名無實有名有實中麁爲世。有名有實中細者爲眞釋。十第四番釋。就無體有用爲世心無倒如實如無爲眞而釋。十一第五番釋。就遮詮爲世。自爾宛然爲眞而釋。十二第六番釋。就遮諦有八苦相爲世。二無我等無八苦相爲眞而釋。十三第七番釋。就父母所生身有詮緣爲世。知因緣生有詮緣爲眞也。今即初科也。次經當顯等二句。票上所引經次文今擧如其有者等意。謂如其世諦之中有第一義。非別有二諦者。體應一諦。何故名爲二諦耶。如亦無第一義諦。但世諦有。云何說二諦耶。說有二諦。是非妄語耶（已上文殊問難意也）
　　【章】善男子世（至）不相離義鈔曰。十三文中二如來答。此明二諦等者。此二句章主文。明二諦不異義。
　　【章】世尊若不者即無二諦鈔曰。十三文中三文殊重問。問意云。若世諦即第一義諦。唯有一諦便無二諦云何說二諦耶。
　　【章】佛言善男（至）說有二諦鈔曰。十三文中四佛示說二諦所爲。意言。世即第一義諦。佛說二諦意爲利生善巧方便（十善巧中諦善巧）隨順衆生等者。如來大悲隨順一切衆生。因有相有別情執病說俗諦藥（俗自非俗。待眞而俗眞自非眞。待俗而眞。故由病說藥。執藥爲病）病息藥亡。無別亦無不別。說世即第一義。由病說藥。說有二諦。其實非有二。非不有二。
　　【章】善男子若（至）者出世法鈔曰。十三文中五示說二諦依詮顯旨。秋篠云。若隨言說下。明言說道說有二種。解深密經曰。善男子彼諸聖者。於此事中離名言。故現正等覺。即於如是離言法性爲欲令他現等正覺。故假立名相謂之無爲。准此經文。證智解一假立名相。隨順衆生說二諦也（已上秋篠）。
　　【章】善男子如（至）顯二諦別鈔曰。十三文中六廣以八復次中第一復次義。明依人智有淺深顯二諦別。其八復次中有七番釋。此次善男子已下是也。此明依人等者。此三句章主釋文。秋篠云。所知之境雖體一。能知之智淺深不同。如一幻相二人異見。幻師知無。是喩見眞。凡愚執實。是喩見俗。由此道理說有二諦（云云）今云。秋篠所釋尤法喩穩當。
　　【章】善男子五（至）名第一義諦鈔曰。十三文中七第一番釋。重顯前義。令知二諦依人相待亦建立之已下經文（前文就世人出世人所知能智別名爲二諦。是八復次釋中第一復次也。今所藥文已下七番釋。併合八復次釋也。今此第一番釋與前文所云世人出世人所知能智別爲二諦義全同。對世人出世人之隨所稱如性相能知之別。顯二諦別。依人相待雖同。所稱性相異爲前后復次別）五陰和合者。父母所生五陰假和合身。隨其所稱者。示世人麁相推求。此俗諦相。解陰無有等者。解謂觀解。陰謂五蘊假合處。此文已下示出世人微推求。是即第一義諦相。名第一義諦者。四重眞俗相攝。如下具明。

大乘法苑義林章師子吼鈔第十六（尾）
大乘法苑義林章師子吼鈔卷第十七（二諦章之餘）

　　日本南都西京藥師寺法相大
    乘宗受菩薩戒近住釋基辨撰


　　【章】復次善男（至）有名無實鈔曰。十三文中八第二番釋。就有名無實爲世有名有實爲眞爲釋。此文有二。初明法有有實無實別。二正作第二番釋。今即初也。有名有實者。如五陰等。有名無實者。如我衆生等。
　　【章】善男子有（至）第一義諦鈔曰。二正作第二番釋。即以有實無實爲眞與俗二諦。下章文云。以下六番依法勝劣相對建立（云云）章主意由上下釋文。云依人智淺深以顯二諦。依法勝劣相待建立二諦。由是讀經有名有實有名無實文。雖不分有無別義准自在。四重眞俗也。今此云有名無實是俗諦。即是初世間俗。以我衆生等名無實故。又云有名有實是第一義諦者。即論所說四種勝義。皆有名體故。或唯三科名眞。對我等唯俗有名體故。是第一義諦者。識知此言四重眞俗相攝。以須解有名實無已。
　　【章】善男子如（至）一義諦鈔曰。十三文中九第三番釋。有名無實有名有實中麁者爲世。有名有實中細者爲眞釋。如我衆生等已下八名。皆是有名無實世俗者也。凡夫外道固執我有名無實者。衆生者。新翻所云有情有情愛者執爲實義。壽命者。新所譯命者。實有命者。知見者。新所翻能知者。實有知見者。養育者。新翻云養育者。丈夫作者。受者舊所翻我異名。凡外固執爲實有也。今謂此第三番就我等釋。自我衆生乃至諸陰異入是名世俗。苦集滅道四諦理是爲勝義。陰界入三科待我衆生等有名無實。則是名勝義。三科有名有實故。雖爾待苦等四諦。則此約麁細。麁是俗。細是眞已。故今此番以陰界入爲世俗也。無體我等有體三科。是等二類對四諦理俱爲世俗。問。前第二番中。有名無實我有情等對三科法名俗諦已。何故今此第三番中。無實我等復更說形云俗諦耶答擧我等法。不但形於三科之法名爲世俗。亦形四諦等名世俗。故前第二番以初有名無體用法形陰界入。陰界入法名爲眞諦。即四眞中初勝義攝。顯是非唯是勝義故。後以三科形於四諦事劣於理。即爲俗故。即是論中第二世俗。四諦是第二眞。
　　【章】善男子世（至）第一義諦鈔曰。十第四番釋。就無體有用名世俗。心無倒知無名爲眞建之也。下章釋意云。世法有五種爲世俗。知此爲眞實有者爲初世俗。不唯我等。但有其名無體用法。其如旋火輪者亦是初俗。顯揚等說房舍軍林等亦初世俗。以無實體我等類同最卑劣故。無倒智觀此。但有蘊等。都無眞實名句等法是第一義。四勝義中皆無所說五世法故。或三科中實無此五。此番狀似說之非次。雖爾第三番中以陰界入既說通眞。恐此有用無體之法亦通眞諦。爲顯不爾。因釋彼疑。故今方說五種世法。其中初二（名句）能詮。次二（縛法）所詮。後一（執差）標相。顯能詮若情若事皆有假立非眞實。故作差別說。更無異義（已上由下章文加私意注）善男中有衆生等下。此第四番釋中示勝義諦心無顛倒如實而知者。顯於無體有用五種世法初世俗者。心無倒如實知無體用。同時同處隨智淺深四眞自現。由是第一義諦言隨應知。
　　【章】復次善男（至）第一義諦鈔曰。十三文中十一第五番釋。就遮詮爲世。爾自宛然爲眞而爲之若燒苦割等者。是遮詮故名爲世俗。無燒無割等者。自爾宛然實相廢詮談旨一實如名眞由章主意今釋云。此一對釋二無我爲世俗。一實如名爲眞。外道異生執我常一。佛說都無體用。說五蘊等可燒割等。無彼執我一常相故。割燒等是二無我也。次後番以此二無我待於苦諦理等說爲眞諦。即第三眞。今此第五番釋。以二無我對一實如爲世。一實如名爲眞。一實如不依由可燒割等詮門顯故。即勝義勝義故名爲眞諦。二無我如依詮顯實故名爲俗。第四世俗。若不爾此一對說有何義利。世尊教示。諸佛不說無義言故。由是自知。今文無燒無割無壞者。第四勝義勝義廢詮談旨。一實如名爲眞諦也（已上由下章文釋加私意匡）。
　　【章】復次善男（至）第一義諦鈔曰。十三文中十二第六番釋。就有苦諦上八苦相名爲世俗。二無我等無八苦相名眞勝義。苦相有無相對建立。有八苦相業者。八苦謂生老病死等如常。此入苦即苦諦理故。偏擧一苦類全三諦。由下章文釋今此番。謂今以苦諦八苦相對二無我等無八苦相法即成世俗。第三證得世俗所攝。此番應在第五番說。前第五番應第六說。以言便故前後不定秋篠云。此七番處從淺至深說二諦相。今觀經文前第五番標第四俗及第四眞。此第六番彰第三俗及第三眞。先深後淺故。次相濫。今以言便前后不定無生無老等者。是示二無我等無八苦相爲眞。
　　【章】復次善男（至）第一義諦鈔曰。十三文中十三第七番釋。就父母所生身有詮緣爲世。知因緣生有詮緣爲眞釋。由下章文應釋斯番。云第七番中所說法喩。總明二諦。體無差別。隨其人智及於法中空有事淺深詮旨。四重二諦勝劣相形成眞俗。故世人但知父母所生名爲世俗。出世之人知因緣生名第一義。此隨人智以分二諦。父母所生假事麁淺。名爲世俗。因緣是實法細深。名爲勝義。此隨於法以分二諦。總明二諦差別。法喩更無別門（已上下章文）譬如一人等者。擧譬喩。一人謂父母所生所依身一人而一身有多能若其定時下擧多能如是一人等結喩法亦如是下合法眞俗相對。云依因父母和合所生一身此多能故多名生。則名世俗。假事麁淺之說故。又云十二因緣和合生之身緣生多能其因即成多名。則名眞諦。實相細深之說故（已上○三文中初擧涅槃經相攝有六。以問答成世諦即第一義諦義。十三文科已○已下諸教相攝釋成。大文有五中○初擧涅槃經相攝一切二諦說。有三文○初擧涅槃經說已。此下○第二擧古師攝釋。第三章家述自義。諸教相攝文也）
　　【章】古來釋云（至）當法辨相。鈔曰。諸教相攝有三文中。上來初擧經訖。此下二擧古師攝釋（攝釋者。大小乘諸家所立一切二諦說。今以相攝經所說七番義中已。有古師與今家相違意。今先擧古師相攝釋。次擧今家相收對辨如左。今自古來釋云至次下三十二丁右今據第六故名第一文。是即古師相攝之釋也。其次自上解雖精等已下文。今章家自由正義之文也）此中（古師攝釋中也）四文。初古師總釋。二立四宗釋經七番。三以立惟宗說屬當經七番中。四擧四宗二諦屬當涅槃經所說二諦。今即初文也。古來釋云者。指何人說云古來釋耶。答。秋篠釋云。古來轉云至今據第六故名第一二紙半文。是遠法師涅槃經疏第五卷文。少文無違學者須勘（云云）今也末代法寶難得。但識其目忍古戀昔而已。不能視全璧也。今撿濟恩傳燈目錄。云大般涅槃經略疏十五卷（惠遠分本末成二十卷。四百紙。西院西房本二十卷。缺一本末三本五末云云）五陰和合以來者。經七番釋中第一番文。善男子五陰和合稱言某甲已來七番經文。今云後之七番。當法辨相者。令契當於法相辨明二諦義相。總是釋經七番說相也。
　　【章】於中麁分（至）細分有四鈔曰。此文二立四宗釋經七番。此中三文。初以麁細分宗。二明四宗別。三以經七番配當四宗二諦。今即初文一大二小者。謂四宗中初二是小乘中所立。後二大乘。故梗概分爲二名麁細分有四者。秋篠云。遠公言。此四乃是望義名法。經論無名。經論之中雖無四宗之名。實有此義意別。大小之中各分淺深。故立四宗名別。此委細論今云細分有四也。
　　【章】一立性宗（至）涅槃等也鈔曰。此文二明四宗別一立性者。秋篠云。亦名因緣宗。小乘中淺宣說諸法。爲有法性。雖說有性皆從緣生。不同外道立自然性。故名因緣宗也。此宗屬阿毘曇也薩婆多等也者。小乘二十部之一。此翻云說一切有。就立在世實有法體宗計爲名二破性宗者。亦名假名宗。秋篠云。小乘中深宣說諸法。實假無性。不同前宗立法自性。法雖無性。不無假相。此宗當彼成實論也（云云）成實論等者。此論分齊諸家判釋各各不同。如三論玄義具辨三破相宗者。亦名不眞宗。秋篠云。大乘中淺宣說諸法。明前宗中虛假之相亦無所有。如人遠視陽炎爲水近見本無不但無性。水相亦無。諸法像此雖說無相未顯法實中百論等者。今謂。中百二論論主意說廢詮中道。非如破相宗義。然今云中百論等者。就由中百論起計執者。中百論主實義如中觀十二門及廣百論等明四顯實宗者。遠公云。亦名眞宗。大乘中深宣說諸法。應相故有妄相。無體起必託眞。眞者。所謂如來藏性。恒沙諸法同體緣集。不離不脫不斷不異。此眞如緣起集成生死涅槃。眞所緣故無不眞實。辨此實性故云眞宗（已上秋篠抄）涅槃等也者。支那梁隋唐諸家。由涅槃經立如見宗名涅槃經宗。爲所學者多。今所擧遠公亦爾。一切大乘經教實義皆應如是。爲淺深見皆是機熟淺深。豈應有淺深頓漸定經教。
　　【章】於此四中（至）故備論之鈔曰。此文三以經七番配當四宗二諦上七番中者。經七番說自今此文上已說。故云上七番也初三是其等者。七番中初番說五陰和合爲俗。如實如假爲眞。第二番說無實爲俗有實爲眞。第三番說三科爲俗四諦爲眞。是自初三番說。今云初三。此三番二諦爲立性宗所辨二諦。何故知爾。謂此三番皆如實有實諦理爲眞故。次二是其等者。第四第五番爲次二。第四番五種世法爲俗。心無顛倒如實知無爲眞。第五番燒割死壞爲俗。無燒無死爲眞。是即破性宗所辨二諦義。何故知爾。謂此二番皆知無。無死無壞爲眞。故同破性宗法假無性假亦不無。次一破相宗等者。第六番爲次一。此番八苦相有爲俗。無八苦相爲眞。無相爲實。是破相宗所辨後一顯實等者。第七番爲後一。此番依父母和合多名生爲俗。十二因緣和合實是一有多名爲眞。是即顯實宗所言如來藏性。恒沙諸法同體緣集之義今此文中等者。意言。今此以經七番配於四宗。即以深攝淺門以深攝淺等者。遠公疏曰。約宗辨諦門。別有四。一約宗分法。二以深攝淺。三歴法分別。四辨即離。今以七番配於四宗。即約第二以深攝淺門。故云今此文中以深攝淺等。若小乘中立性爲淺。破性爲深。大乘宗中破相爲淺。顯實爲深。亦如破性宗中。法相世諦。謂一切法皆無常等。法實相故稱爲世諦。此世諦是立性宗眞諦法也。餘皆准知。深宗俗中攝淺宗眞。故云以深攝淺。應如彼遠法師疏中明（已上秋篠）。
　　【章】就初宗中（至）不能繁引鈔曰。此文三以立性宗說屬當經七番。此中二文。初申立性宗所立依據婆沙等者。婆沙論七十七爲依。古師立立性宗說等言等俱舍二十二雜心第十不能繁引者。意言。具引婆沙等說屬當經七番。則彼宗說亦雖應有七番。今但次所辨七分別爲依。屬當經初三番。是不能繁引彼論故。此是示不屬當餘四番由。
　　【章】一情理分（至）爲第一義鈔曰。此下後由彼宗所據婆沙雜心義立七分別。以彼宗說屬當經初三番。此即七分別中初分別也。秋篠云。此七分別皆有所依據文。此七分別第二第七依雜心文。餘之五分別文依婆沙說。婆沙七十七有八異說。此今初分別說。當彼第六之三義。婆沙說文云。復作是說。隨順世間所說名是勝義（云云）（已上婆沙七十七有八復次。申二諦義。其中第六復次今取。爲第一清理分別。此次章文釋云。第一先就清理分二。五陰和合稱云某甲。凡隨所稱計有我人。是名世諦。聖人。解陰無有某甲離陰亦無。名第一義已上下章文。此即婆沙八復次中第六復次義也。秋篠云。問。我等情取爲有。於法本無說何爲諦耶。答。遠法師云。凡夫取陰隨情取名爲我人說爲世諦。非全無。法其眞諦者。聖人知陰非我我所。從聖人解說爲無我名爲眞諦。亦非無法云云已上秋篠）。
　　【章】一假實分（至）說第一義鈔曰。此七分別第二分別瓶衣車乘等者。依雜心說文也。瓶衣等法有名無實名爲世諦。蘊等諸法有名有實說爲眞諦。此屬當經第二番義。故雜心云等者。雜心論第十卷文。彼論文云。若事分別時捨名。即說等分別無所捨。是即第一義。彼論釋云。若事分別時捨名者。是即等事。彼文注云。等事者。胡音云三佛栗提。翻云等事。亦云等積集。凡會有。散無者名等集（已上論文）秋篠云。如瓶分別色香味觸時。捨瓶名亦非捨色香味觸別有瓶名。是故名等事（已上秋篠）若法分別等論文作若事分別。事謂法體瓶等事相。分別瓶等法體色味香觸細分時捨瓶等名。意全無違。分別無所等者。同師云。如五盛陰名苦諦。苦分別五陰時亦不捨苦名。以色是苦故（乃至）識亦如是。應如彼說（已上秋篠）。
　　【章】三理事分（至）爲第一義鈔曰。此七分別第三分別陰界入等事。依婆沙四評之第三師義爲立性宗說。彼論文云。陰界入等事相差別說爲世諦。十六聖行通相之理以爲眞諦。又云。四諦皆有世俗勝義。四諦之事名爲世俗。四諦之理名爲眞諦。又云世俗勝義俱攝十八界十二處五蘊。虛空非據滅亦二諦攝故。以此意解四諦事理云。苦諦事者。男女瓶衣等事。苦諦理者。苦無常空無我理（乃至）道諦事者。謂佛說道如船筏（乃至）如花如水。是即事也道諦理者。道如行出理也。應如彼論七十七說。
　　【章】四縛解分（至）滅道第一鈔曰。此七分別第四分別。依婆沙說此即當四評家第一師說。若集縛法說爲世諦滅道解法名爲眞諦。如彼文云。於四諦中前二諦是世俗諦。男女行住及瓶衣等世間現見諸世俗事。皆入苦集二諦中故。後二諦是勝義諦。諸出世間眞實功德。皆入滅道二諦中故。
　　【章】五劣勝分（至）說爲第一鈔曰。此七分別第五分別。先德謂此即當於婆沙四評家第二師義（云云）劣勝分別者。今此分別苦集及道三諦。有爲法故判爲世諦。滅諦無爲寂止勝法。說爲眞諦。今章家既云非上爲世精勝爲眞。是即擧劣勝判。而苦集道三諦爲世。滅諦唯一爲眞。若爾有爲是劣。無爲是勝。是章家章。秋篠云遠公章云爲無爲分別。彼師亦涅槃疏云劣勝分別是義同也。此等判尤爲好。然秋篠引婆沙文云。於四諦中前三諦（苦集滅三）是世俗諦。苦集諦中有世俗事義如前說。佛說滅諦如城如宮或如彼岸。諸如是等世俗施設滅諦中有。是故滅諦亦名世俗。唯一道諦是勝義諦。世俗施設此中無故（已上婆沙文秋篠所引）今云。此所引婆沙文違於章主所云劣勝分別。此文云唯一道諦是勝義前三諦（苦集滅三）是世俗故。非有爲劣無爲勝之義。若滅諦中世俗施設亦名世俗。恐此況等六空有分別中所判歟。後學尋婆沙文須研究已。
　　【章】六空有分（至）說爲第一鈔曰。此七分別第六分別。先德謂此當於婆沙第三師義於彼四諦等者。與婆沙說相同。十六行相中除空無我二行相。餘皆爲俗。空無我二是理精妙爲眞。今名空有四諦中有諸世俗事爲俗。四諦中唯是理精妙爲眞。空空無我亦空眞諦名空。施設事相名有問。前三（苦集滅之三）諦中有世俗事義如前說。道諦何有世俗事。前婆沙文道諦無世俗施設事名爲眞故。秋篠引婆沙文云。道諦亦有世俗事。佛以沙門婆羅門各說道諦故。唯一切法空無我理是勝義諦。空非我中諸世俗事絕施設故。廣如彼說（已上秋篠）。
　　【章】七行教分（至）名第一義鈔曰。此七分別第七分別。先德謂。此依雜心文。彼論第十云。經律阿毘曇是名俗正法。三十七覺品是名第一義。彼論釋云。經律阿毘曇是名俗。正法者。修多羅經律阿毘曇。是言說正法依名處起故。先已說佛語是語自性。悟即依名轉。以他處轉故。是故名俗故。顯第一義故名正法。以名顯義故。三十七覺品是第一義正法。離名起故。名有垢故不說第一義正法。慧讃（若澄歟）師云。約此偈中上半是俗正法（經律阿毘曇是名俗正法之二句云云）謂阿含教依他故俗。下半眞法。所謂覺品三乘因果無漏故眞（下半者。三十七覺品。是說第一義之二句也）廣如彼疏第十卷說（云云）（此二句秋篠引慧讃釋已推彼師疏也。今基辨檢永超傳燈錄。有云雜心論疏十卷旨。而不記作者名。恐今此文所云慧讃師者。此是作者歟。秋篠推云如彼疏第十卷說。故基辨檢傳燈錄。不見名賛讃者。有惠證者。大乘光法師撰婆沙鈔次。載此雜心論疏十卷。若爾。此雜心疏者。大乘法光師所著。非慧讃歟。後學須考）秋篠鈔釋七分別已云。遠法師言。初宗之中具此七番。雖有七種事理二諦。正是宗歸即當婆沙評家義也。問。婆沙七十七云。尊者世龍作如是說。能顯名是世俗。所顯法是勝義（已上世友）大德說曰。宣說有情瓶衣等事。不虛妄心所起言說是世俗諦。宣說緣性緣起等理。不虛妄心所起言說是勝義諦尊者達羅達多說言。名自性是世俗。義自性是勝義。此等三義於此七番何番所攝。解云。世友達多二師義第七番攝。能詮爲俗。所詮爲眞。故大德之義第二番攝。假法爲俗。實法爲眞故。又解。大德之義第七番中教一分攝。以唯約教說二諦故。既云不虛妄心所起言說故知教攝。
　　【章】今此但彰（至）餘略不辨鈔曰。上來就立性宗說七分別釋二諦竟。自下擧古師相攝釋四文中。第四擧四宗二諦。屬當經說二諦。此中亦有四文。初以立性宗七分別屬當經說。此中三文。初總明。後別明屬當。今即初也。今此者。指前申立性宗所言七分別二諦義云今此也。初之三門者。涅槃經所說七番中。初番第二第三之番會云初三門也。餘略不辨者。章家意立性宗所云七分別二諦義。但屬經說初二三三箇番。餘四番經說。二諦義於立性宗未曾論之處也。故云餘略不辨也。此初以立性宗七分別中初之三門。屬經說二諦義。餘四分別不屬經說。總明之文也。
　　【章】第一先就（至）名第一義鈔曰。此下後別屬當經說初之三番。此中三文。初就立性宗第一分別屬經說。次就同宗第二分別屬經。後就第三分別屬當。今即初文也先就情理者。標立性宗第一分別分二者。妄情所取我衆生等以爲世俗。無我之理以爲勝義。是即情理分別爲世俗勝義二。故云分二。五陰和合等者。以情理言屬當經文。前所引經云。善男子五陰和合稱言某甲。凡夫衆隨其所稱是名世諦。解陰無有某甲名字離陰亦無某甲名字。出世人如其性相而能知之名第一義（云云）此經文意。與立性宗義隨陰和合凡稱言某甲。計實有我人是爲世俗。如何雖無我人。隨情所取爲俗。出世聖人觀解某甲有無。如理能知不拘情取爲眞。依情與理分別立眞俗諦更無相違。正今屬當。
　　【章】第二約就（至）實爲第一鈔曰。此二就立性宗第二分別屬當經文。先分二法等者。涅槃經第二番中有二文。初說復次善男子示法有二。一者有名有實。二者有名無實。後但說善男子。示有名無實法爲俗有名有實法爲眞。今文初後俱牒也。先分言對後下就辨辨云先。分二者分有實無實二法是其實法者。簡假施設。彰有實體用名其實法。其謂彼。彼此云有名有實陰界入等彰示有實法。依有名推求法體有法體可得用亦非無。即陰界入等。是云有實有名無實等者。彰但有名無實體者。瓶衣車乘等者。彰其假法。如是一切雖無體假施設其名。但有假名推求都無其體。故云有名無實下就諦辨等者對前文先分二法之先言。今云下猶云後也。此屬當經次但說善男子說二諦文。但有假名無體爲假世俗。有名有實爲具勝義。此即立性宗以假實分別眞俗屬當經文。更無相違。
　　【章】第三約就（至）爲第一義鈔曰。此後就立性宗第三理事分別屬當經文。理事分二者。今謂。經文意有兩重相對。一者有名無實我衆生（乃至）龜毛兎角施火輪等名爲世俗。有名有實陰界入等名爲勝義。是有無實相待有實爲眞無實爲俗。俗是假事。眞是有實。事故對假事名爲理。二者諸陰界入雖有名有實對我衆生等名爲理眞。其實事相麁顯對苦集滅道微隱法相道理名爲俗諦。苦等四諦名爲眞諦。有如是兩重相對意。經說義意。今立性宗理事分別亦事有假實事有麁隱。有兩重相對立眞俗義。由是以此理事分別屬當第三番經說二諦義也。上來以經文屬當立性宗初三分別已問。何故以立性宗餘四分別。不屬當經第四番已下二諦耶。答。立性宗除初之三分別。餘四分別不屬當經第四番已下文。經第四番五種世法無體有名爲俗。於其五世法心無倒如實知體無爲眞。彼第四分別以四諦初二繫縛爲俗。後二是解脫法爲眞故不屬當。又第五番經文。說若燒若壞爲俗（是遮詮爲世也）無燒無壞爲眞（是自爾宛然爲眞也）彼立性宗第五分別苦集道三有爲爲劣（理中非勝）名俗。滅諦一無爲（諦）法爲勝（理中爲種勝）名眞。以爲劣無爲勝分別四諦爲二（諦）不屬當經又第六番經文。說有八苦相爲世無八苦相爲眞。彼立性宗第六分別。於四諦十六行相。除空無我二餘名世諦。空無我二相理中精妙名爲眞諦。是以四諦十六行空有相分別爲二（諦）不屬當經。又第七番經文。說一人多能多名字因父母和合所生依身而生爲世。十二因緣和合生以爲眞。彼立性宗第七分別由雜心說教（經律論依名轉者）行（三十七覺分菩提分法）如次名爲俗眞。全無屬當義。由此等義云立性宗但初之三分別屬經餘界不辨也。
　　【章】次下就其（至）以辨二諦鈔曰此下擧四宗二諦。屬當經說二諦。四文中第二以破性宗義屬當經二諦。此中三文。初以成實所立明前後兩門以辨二諦。二以成實義屬當經第四番二諦（五種世法爲俗。如實知無爲眞）三擧經第五番二諦。屬當成實論所說義。今即初也於中兩門者。以經第四番二諦與第五番二諦爲前後兩門也前門就其等者。此三句文正以成實所立辨二諦也。前門之言示經第四番二諦以成實義辨。第五番之前二諦故名前門。就其假法等者。其之言指破性成實宗義假法者。成實所立法雖無性。不無假相之假相今云假法空有者。云雖無性之無性今云空。是成實所立眞諦。有謂彼所立不無假相之假相今云有（不無謂有）是彼所立俗諦。以此二諦辨經第四番二諦。故云前門就其乃至以辨二諦後門就其等者。今示經第五番二諦以成實義辨。居第四之後之番故云後門。其言指成實宗義實法者。成實所立陰界入法性空爲眞。是即實法。今所立無性是空。有謂陰界入假有是爲俗。屬辨第五番經說二諦。則無燒割等是爲性空爲眞。若燒割死壞五陰等假有相是爲俗爲有。已上以成實所立辨經二諦也。
　　【章】就前門中（至）名無顛倒鈔曰。以破性宗義屬當經二諦三文中。二以成實宗屬當經說文。就前門中等者。屬當經第四番故云就前門中先明世諦等者。第四番中世諦五種世法爲俗。今說無體有用五種世法爲俗。屬當此經文。以成實云何成宗義耶。今謂。彼立一切不無假相。即無體有用爲俗。屬當必然後於是五法等者。擧經說眞諦文。知其性空等者。釋心無顛倒。明經如實知言。謂於五種世法假有中。如實知因和合中其性空無。亦知法和合中其無性。是無倒相。是經文意。以成實宗假有無性義。屬當此經文也（是由秋篠所引遠法師意釋）遠法師辨立性與破性兩宗同異。如秋篠義鏡中。文長。且略披文當知。
　　【章】就後門中（至）名第一義鈔曰。以破性宗義屬當經二諦三文中。三擧經第五番二諦。屬當成實所說義苦燒割等等者。牒經說文屬成實論世諦。五陰諸法者。是即成實論假有。彰五陰諸法虛假因緣集用。觀諸世法實爾名爲世諦。被燒割等是虛假故。以經所說若死若壞名世諦文。屬成實論不無假相。無燒割等等二句。牒經眞諦諸法性空等者。是即成實所說諸法無性。屬無死壞爲眞。秋篠云。就性空第一義中。無彼妄情我人。以爲眞諦也（云云）。
　　【章】次下就其（至）有斯別耳鈔曰。擧四宗二諦屬當經說二諦四文之中。三以破相宗義屬當經第六番已下二諦。故云次下。此中二文。初正屬當經第六番中百八苦相爲世無八苦相爲眞。標牒以破相辨二諦。擧經二諦文次下就其等三句標牒。八苦之相等四句正擧屬當經文問曰。此宗等下二問答。對辨破性破相兩宗異。此宗指破相宗。立前者。指前破性宗。古來釋云下。以遠法師說對辨兩宗異答問。此答中先對辨世諦前說等者。前破性宗中理相世諦即法虛假因緣集用。世法實爾爲世。是今云因緣假有等也此宗者破相宗。即說一切世法道理悉皆妄想之有。如陽炎水健闥婆城等以名世諦。是云妄想之有前宗宣說等下。對辨眞諦。前破性宗說因和合中知性空。法和合中知無性名心無倒爲眞。亦諸法無性空爲眞。此云衆性之空爲第一義此宗宣說等者。此破相宗說諸法畢竟妄相空寂。今云無相之空爲第一義也。
　　【章】次就第四（至）名爲第一鈔曰。以四宗義屬當經說二諦四文中。四以顯實宗義屬當經文。此中二文。初正屬當後擧古說辨。今即初也。次就第四等三句標牒科文事相緣起者。如一人名走者亦名收刈者法性緣起者。如觀十二緣生譬如一人等下。示喩相。如是所說等下。合法而明。
　　【章】古來解云（至）故名第六鈔曰。以顯實宗屬當經說二文中。二擧古師立六重緣生辨。一事因緣等者。事相因緣所生。謂陰界入等是立性宗俗諦。故云如毘曇說二法因緣等者。法相因緣生。即苦無常等。是立性宗眞諦法也三假因緣等者。假名因緣有。即破性宗俗諦也四妄想因緣等者。妄想因緣生。即破性宗眞諦也。猶如幻人者。示唯虛空起都無體用五是妄想因緣等者。妄想因緣有。即破相宗眞諦如夢所見者。明心外畢竟無性。但虛妄心想前起故云如夢所見也六眞實因緣等者。示眞實因緣生。謂如來藏緣起集成生死涅槃。是顯實宗眞諦也。如水起波者。彰不同前宗唯一如來藏隨緣作佛亦作因緣。佛性因緣非一非異。故云如水波也前五緣生等者。取捨六因緣生。上來擧涅槃經相攝一切二諦三文中。第二文擧古師相攝釋已。
　　【章】上解雖精（至）所有二諦鈔曰。擧涅槃經攝一切二諦說三文中。第三章主自述自正義諸教相攝。此中二文。初斥古釋。後申今義。今即初也上解雖精等二句。略斥古師。意言。上來所擧遠法師解申四宗二諦別。屬經釋成雖積且勤。今家所解意趣小齟齬此中二諦等者。申意趣差別旨。謂今家解經意。此涅槃經中二諦義。唯明遠法師所云四宗中顯實一宗中二諦。不說小乘二部及破相二諦。是爲今家各別意趣顯實自有等下。叙不說小乘及破相二諦所由。立理斥破。謂如來說二諦雖縷縷長。但顯實一宗故。顯眞實義同一時處自應破。相被斥已無明暗俱有理。亦小乘教二十部別計執。然涅槃經中如來豈懸爲未來世中大唐所有遠法師等。不說餘部所說二諦。獨別說薩婆多部及成實宗二諦理如何爲有斯哉。由是遠法師所言經七番中初三立性宗所辨二諦。次二是破性宗所辨二諦等之說。可云妄談。我黨學者鳴鼓攻之可已。
　　【章】由此應言（至）亦建立之鈔曰。章主申自正義二文中。後申今義。此中十文。初釋七番釋中第一番義。今文即是也由此應言者。標正申今義後七番中等者。經以八復次說二諦義。其第一復次明依人智有淺深顯二諦別。其經文云善男子如出世人之所知者名第一義諦。世人知者名爲世諦。除此第一復次次後善男子已下。今云後七番中。其初番經文云。善男子五陰和合稱言某甲。凡夫衆生隨其所稱是名世諦。解陰無有某甲名字離陰亦無某甲名字。出世之人如其性相而能知之名第一義諦。此文今此云初番擧事（事相）釋前依人以立二諦之文。此云前依人等。即次前云。第一復次明依人智有淺深顯二諦別之文。後七番中初番擧事（陰和合某甲名字有無等事相別）釋前經（依人智淺深明二諦）文經言凡夫隨其所稱等經文。即初番擧事釋文也。後學勿相濫經文。爲膚受麁漫學者不厭勞煩。再三叙之耳故知但是等已下。結初番義。後七番中初番文擧事。釋文今簡云但是重顯前義（經第一復次依人智有淺深明二諦文義歟）依人相待者。世出世人智淺深別。相待建立二諦也。
　　【章】以下六番（至）此中四事鈔曰。叙今義十文中。二總釋已下六番意。依法勝劣等者。此亦不用古師義別叙今家義。秋篠云。遠法師云涅槃經中具有八番以明二諦。初之。一番明人二諦。後之七番明法二諦。今章主意後七番中初番擧事。釋前依人立二諦意。後之六番依法劣勝相待建立。即釋法二諦也（已上秋篠）雖不分明等四句。通伏難難云。後七番中初番擧事重釋前意則義可知。經亦所說。後六番是爲釋何文義如何（已上伏難）章文通此難意言。雖不分明差別經文分別四重眞俗義。以道理義推求後六番意。即是瑜伽顯揚瑜伽釋成唯識論中所說四重眞俗。經文說是立法勝劣麁細。相待建立令有六番也。
　　【章】前第二番（至）相可知故鈔曰。擧正義十文中。三釋第二番義前第二番等四句。牒經文爲四重世俗中世間俗也。前文所引第二番經文。有名無實爲世俗。
即是四重俗中初世間俗爲俗文意顯揚等等說等者。等成唯識第九卷。顯揚第六（十丁）曰。世間俗者。謂安立田宅瓶盆軍林藪等。及安立我有情等（云云）今略擧後安立。故云說如我等也。是與經第二番云有名無實名世俗諦正爲同。立正與此同。有名有實等下。申眞諦四重。此下文有二意。一四種勝義通名有名有實。皆有名體故。二唯三科法名有名有實。對我等故。如文可知（已上秋篠）即論所說等者。成唯識九所說。應說四重眞即顯我有等下。顯我有情有名無實是世間俗。最爲卑劣者。示唯俗非眞由餘皆勝此等二句。除世間俗。餘三科四諦二空如一眞如界。皆對我有情爲勝爲情。故相待爲勝義。或唯三科等者。申有名有實言不爲於四種勝義。但以世間勝義三科法對我衆生有名實。以名眞不違理。相可知故者。相易了知。故立唯三科有名實義也。
　　【章】第三番中（至）第二勝義鈔曰。擧正義十文中。四釋經第三番義如我衆生等下。牒經文釋。此以二類者。一我衆生類。二陰界入類也。四諦理對我衆生等二類。至精妙理勝故。對此四諦二類共麁。事相劣卑故名爲俗。我乃至等者。釋我衆生類更重對四諦理爲世俗諦更重說等者。釋第二番中說我有情名俗諦。今復第三番中更重說我（乃至）旋火之輪等。我有情等亦爲世俗諦。顯示我有情等唯不形待於世間勝義三科法名爲世俗。亦形待第二理眞四諦等名世俗故。準餘世俗等者。除世間眞三科。准餘四諦二空如理眞證眞。我有情等爲世俗諦。皆亦通餘眞可形待云俗也。其餘界入等下。會經與論文違。以初有名等者。謂前經第二番以初世間世俗有名無體用法我有情等形待陰等三科。是有名有體法名爲眞諦。即四眞中初世間勝義攝。顯此非唯是勝義故等者。顯此三科復爲俗諦。謂第三番中以三科形待四諦。三科麁顯事相。四諦精妙理性故。三科影像四諦智光隱沒不現。故事（三科）劣於理（四諦）即爲理俗即是論中等者。謂三科即是瑜伽顯揚等論中第二理俗。四諦第二道理勝義。
　　【章】第四番中（至）五世法故鈔曰。正義十文中五釋第四番經文義。此中二文。初示有名無實爲俗無倒知無爲眞。第四番中等者。牒經文。顯初世俗但不有名無實用我用情等。亦陽炎水等無體有用法初世俗。顯揚等說等者。第六卷說房舍軍林牒無體有用亦初世間俗故。以我有情等類同無實體最卑劣故名爲世俗。無倒知此下擧經眞諦。此謂指五種世法。五中名句實唯聲經。縛法執著實唯色等五蘊。故今云此唯有蘊等都無眞實名句等法。如是知實無是第一義。四勝義中等三句。明云無五種世法是第一義諦所論。四勝義是無別離言境故。無經說名句等事。故知無名句等五世法名俗者即第一義之意。
　　【章】或三科中（至）更無異義鈔曰。釋經第四番文二文中。後明有名無體爲體於此第四番說由實無此五者。秋篠云。三科之中實無此五。故唯初俗不通眞四。
前第三番我衆生等及陰界入形四諦理名爲世俗四眞名眞。今此第四番似說非法而經中說。此番意爲釋疑難（云云）無此五者。無此五世法。此番狀似等者。此第四番五種世名俗之說。似說相不爲次。然以第三番蘊界入既說通入眞。恐今此第四番無體有用五種世法亦云通眞諦。爲顯云五世亦通眞不然申眞俗。因釋彼疑難故。今第四番亦說無體有用五種世法名俗也。五種世中等下。明五世無體有用。初二者名世句世。次二者縛世法世後一標相者。執著世標威儀相廣知沙門婆羅門也。顯能所詮等下。若情者執著世。有假立者但有假立名言。無體用云非眞實。爲顯此有名無體用故。第四番中作不次與餘差別說。更無異義者名釋疑難。說差別不次之外無異義也。
　　【章】第五番中（至）即第三眞鈔曰。正義十文中。六釋經第五番義。此中二文。初示燒割等爲世二無我爲世遮詮義同故。今即初此初科也。若燒割等下。答經顯第三眞二無我。今爲世俗外道異生等下。明無我遮詮故與燒割等義同同爲世俗。此番以廢詮眞爲第一義故。佛說爲無者。無謂燒割等。五蘊和合身可燒割故。無外道異生執常一我自都無。燒割等者即二無我名爲世俗。由是無燒割等是廢詮眞此番第一義諦後番以此等下。顯第五番以二無我對一實如說爲世俗。雖然後第六番說無八苦相。此二無我形四諦理以爲眞諦。由是四勝義中以二無我爲證得勝義。亦四世俗中爲第四勝義世俗。
　　【章】今以之對（至）勝義勝義鈔曰。釋經第五番義二文中。二明此第五番中第一義第四廢詮眞故無我爲遮以名世俗。無燒無割等者自爾宛然相即廢詮如義以之對一等者。以無我二空所顯如對第四廢詮一實眞如。眞如不依可燒割等已下文。立二無我言通眞俗理。秋篠云。今第五番以無我對一實如說爲世俗。即第四勝義世俗所攝二空（所顯）如。雖無燒割等依燒割詮言方所顯故。從其詮門說名燒割等。一實廢詮眞如不可燒割不依詮故即第四眞攝（已上秋篠）由此理故。今云眞如不依可燒割等詮門顯故即勝義勝義故是自爾宛然義由是秋篠云由此應知。此第五番應在第六。其第六番顯第三俗故（云云）此解明似番狀非次。如次章釋。不爾此言等者。正立理文。此文意言。若云上來所申眞俗二諦顯非或俗或眞必是決定者有此義不爾。則經文中燒割等無燒割等言。有詮何理佛示如是。世尊不說無義利言。大小乘教共所傳說（已上立理）若爾則燒割等無燒割等言教。有何義理利益耶。謂彰無一法是決定俗非眞亦是決定眞非俗。如今家傳。俗自不俗。待眞是俗。眞自不眞。俗待是眞。於觀解此道理至其究極。一法一法非俗非俗俗。非眞非不眞。若能如是觀解一法一法。則是人至諸佛證智境界。爲令如是有義利。有如是前後不定說。一實眞如等三句。答此言有何詮理。一實眞如諸佛證智境故。佛說言教體一眞如絕言境界。機有眞俗教遂眞俗。今示佛無無義言。云一實眞如即是第四勝義勝義也。
　　【章】第六番中（至）前後不定鈔曰。擧正義十文中。七釋經第六番義八苦相等下牒經文。文意言。前第四番對蘊等三科爲俗。以苦等四諦爲眞。今此第六番以第四番爲眞苦諦有八苦相。對二無我等無八苦相法爲眞。苦等四諦即成世俗。四世俗中第三證得世俗所攝。經有八苦相者。即是苦諦理故擧之爲俗。雖偏擧一苦諦。餘三類令知（已上文意）此番應在等者。此文意言。此第六番四諦爲俗。二無我爲眞。故應在第五番處說。前第五番二無我爲俗。以廢詮如爲眞之說。應於此第六番處說前後不次。此是何謂。會云。以言便故前後不定。問。不次之說云何言便耶。答。第四番說如實知無爲眞。故一切知無。是眞非俗。恐決定執。因觀待顯不定。第五番知無我遮爲俗。由是亦恐決定執一切遮無皆是俗諦說無燒割等。示廢詮眞除決定執。既說廢詮眞故恐起。如上說餘應說理無之執。第六番前番雖說四諦爲眞。未說爲俗。故是亦恐四諦決定爲眞。對二無我爲眞爲俗。顯無我是雖遮因觀待以爲眞。是等皆以前說二諦言便。及說俗言便說眞相待。前後不決定。是即安立四重眞俗之旨趣也。
　　【章】第七番中（至）更無別門鈔曰。擧正義十文中。八釋經第七番義。第七番中等者。總下說四重眞俗差別義。總明二諦等者。文意言。引第七番中所說法與喩。非如前所說擧一門形待別申二諦。總明上來所說四重二諦之義法·喩。所以何者。二諦爲體無差別故。云何無別。謂隨其人（能說）智及於法（所說）中空（劣俗）有（勝眞）此即初重眞（三科）俗（瓶盆）世間眞俗勝劣相形。又事（劣俗）理（勝眞）此是第二重道理眞（四諦）俗（三科）勝劣相形。又淺（劣俗）深（勝眞）是第三重證得眞（二空如）俗（諦）勝劣相形。又詮（劣俗）旨（勝眞）是第四重勝義眞（一實廢詮如）俗（二空所顯如）勝劣相形。如是四重眞俗妙理勝劣形待有能所說。悉無不成眞俗。於其法體一法一法非俗非不俗。非眞非不眞。心言俱絕。是二諦體無差別所由也世人但知父母等下。正釋第七番說眞俗。是總示人與法二諦。由次章文私釋云。世人但知父母所生名爲世諦。出世之人知因緣生名第一義。此隨人知以分二諦。亦名迷悟二諦。父母所生假事麁淺等者。此是明法二諦。亦名法體二諦。說實法細深名眞。形是假事麁淺名俗。故就法體說。此隨於法等者。結明法二諦總明二諦等者。意言。今此第七番總明二諦差別。法喩更無擧一箇形待別門。由是今私立第七番釋之科文也（已上由章釋及秋篠所言私釋）。
　　【章】審觀經意（至）勝義所攝鈔曰。十文科中此文九申章主自意。明瑜伽唯識等四重二諦爲釋成佛說七番二諦。與論無別者。明經七番所說與瑜伽顯揚瑜伽釋三十論等說四重眞俗二諦全無別義經爲根本等者。明佛說契經安立諸義之根本故。欲宣說義令依託諸法相以爲宣揚。如說以世俗諦（一切法相有別義）說第一義（一切法性無別義）諦論是末宗等者。明重菩薩造論爲令成就安立佛說根本義。意言。禀承世尊說法言義爲釋成其所說理。故議論對揚眞法深細以造諸論。由是可知。瑜伽等論所說四重皆爲釋成經說諸番二諦豈復自爲等者。承上立理。豈謂何也。復謂重也。佛既說七番二諦。故一切法無不攝而重菩薩造論釋成佛說。欲令衆生開悟佛意。何爲經與論大義矛盾。但出菩薩胸襟而已。有釋成經義之理。由是自知。經與論所說大義全無差別。但由惠解及不及分別有不同已作此會經等者。章主承上申自釋意。謂經論所說大義無差別。故作爲此章釋。以瑜伽等四重眞俗。會經七番二諦亦契應道理允當何以得知等者。寄問云理。擧以四重眞俗會之理證。得知者。問以何證經說七番即四重眞俗耶。形無燒割等三句。擧理證答。此文意言。以依可燒割等詮門所顯二空眞如爲俗。形待無燒割等爲眞。此眞即一實眞如。廢詮勝義勝義所攝之經說自備。准是可知餘番二諦亦以四眞俗眞釋成也。
　　【章】涅槃又說（至）其義云何鈔曰。擧正義十文中。十示一實眞如勝義勝義之證。此中五文。初文殊師利問佛實諦者。眞諦也。謂一實眞如也。
　　【章】佛言善男（至）實諦之義鈔曰。示實諦證五文中。二佛答以七義示實諦義。七義者。一眞實法。二無顛倒。三無虛妄。四名大乘。五是佛所說。六一道清淨。七有常樂我淨。是爲七義佛言善男子等者。以眞實法釋實諦善男子實諦等者。二以無顛倒釋實諦實諦者無有等者。三以不虛妄釋實諦實諦者名曰等者。以以名大乘釋實諦實諦者是佛等者。五以是佛所說釋實諦實諦者一道等者。六以一道清淨釋實諦善男子有常等者。七以常樂我淨爲實諦義已上經文。
　　【章】此意即說（至）最殊勝故鈔曰。此章主文擧示證文五文中。三章主釋實諦。此意者。上來佛以七義答釋實諦之意也。章主彰如來答意以一實如爲一實諦。前說經文以無燒割等眞如爲諦。此是非俗唯是勝義。何以知可燒割等。五蘊即我以說世俗。而說無燒割等。以爲眞諦。故非世俗唯是勝義。非廢詮如。指何等示唯眞故非俗唯是勝義。諦者一實眞如最殊勝故云勝義勝義諦。今擧七義所答示說實諦眞法也已上章主釋實諦文已。此下經文。
　　【章】文殊師利（至）無有差別鈔曰。擧一實如勝義之證五文之中。四文殊菩薩申難問。爲示依詮實諦通俗諦義。問意易了。由此問答可知前三眞通俗之證。
　　【章】佛告文殊（至）非謗是實鈔曰。五文中五佛答文殊難。此中三文。初總答前難。二佛別釋答。三章主釋文。今即初也有苦有諦等者。秋篠釋曰。四諦之中各有三重。一有苦者苦相也。二有諦者苦道理也。三有實者苦諦性也。餘集滅道三諦亦准是知（已上由秋篠以私意釋）問。有實者苦性耶。答。苦是苦逼迫處。爲苦體性爲苦實體。故云有實者苦性。是依詮實云實云性苦廢詮苦非苦非不苦。心言絕故。次有集有諦（乃至）有道有諦等。准是可解（已上秋篠）善男子如來等下。說廢詮境。是實者是廢詮實諦。虛空佛性是實亦復爾。已上佛總答文已。
　　【章】文殊師利（至）亦復如是鈔曰。二佛別釋答苦者爲無常相等者。且擧苦諦。餘三准知。今云苦者牒諦。爲無常已下釋也。意言。苦是果。苦果是無常相。故是可斷相。苦果可斷集（業煩惱）因生苦果。故有漏業煩惱集因自我法二執生。二執本來都無體用。集因亦無。集因滅故。苦果亦成。此是俗中假相。如俗境知名爲實諦。故今云可斷相。是爲實諦。如來之性等者。明如來之性是勝義諦。如來即諦故云如來性。是即實諦。此性無逼迫相。故非苦。無遷流相。故非無常。無可斷相。故非可斷相。相滅之處自顯。是爲實諦。虛空佛性亦離三相。故云亦復如是。彰是亦實諦也。
　　【章】此經文意（至）但是實攝鈔曰。佛答文殊三文中。三章主釋如上佛答文意在纒名佛性等者。秋篠云。廢詮一實眞如隨位三名。一在纒名佛性。二在果名如來亦名法身。三通在二位名虛空。從能顯說非是非體空（已上秋篠）又云。問。此等三名皆是詮門依詮所顯。是第三眞。何今云如來等三名皆第四眞耶。解云。擧證取旨。若不擧詮何以生智。今却談旨故第四眞。此義應思（已上秋篠）非安立故等者。今所云廢詮眞如以三名顯非安立諦非安立相。故非四諦所攝此經即是等者。具明非安立諦非四諦攝義。此經者。上來此經所說第一義非云前三眞。第四眞廢詮談旨一眞法界。苦集滅道等下。明非四諦攝。苦等四諦者是安立門故。四諦事相。名四諦之諦言四道理名爲諦。故事非眞。若諦實言則苦諦。如集諦如等應云諦也。由此眞如等者。結上來釋義。此經所說廢詮眞如爲第一義。故非苦。非無常故非諦。非如可斷相爲實諦之諦。故非依詮門實諦但是廢詮實諦。結釋已上來當章大段第三相攝。問答門有二文。初諸教相攝文有五。初擧涅槃經相攝文意次下二以瑜伽顯揚四俗一眞。與唯識四俗四眞對辨相攝。證經說第一義非安立諦。明依詮眞亦通俗。
　　【章】又如前所（至）亦有差別鈔曰。瑜伽顯揚等者。彰經所說實諦者廢詮談旨一眞法界。伽六十四顯第六說非安立眞實者謂一切法眞如實性。而但說俗有四。
唯說眞有一（諦即非安立諦）是即菩薩釋成經義前三不離等者。彰此二論如伽釋論及成唯識不說前三眞由。謂前三眞與俗後三重同故略不說。又有差別等下。明安非安俗眞名別。推成唯識說四俗四眞。最勝子瑜伽釋亦同說四眞俗。示勝於等者。申說四眞由。十卷楞伽第十說俗故相有別眞故相無別。今文有差別爲安立者。申俗故有別義。安立則相別。相別則可斷相。是無常。是可待等自可觀。今云安立有別故說四俗是也。又無有差別等者。申眞故相無別義。如前已明。非安立者相無別義。今云故唯一眞是也。眞自非眞。待俗是眞。俗自非俗。待眞是俗。成唯識論等爲顯此義說四眞四俗。廣如彼明。四俗是可待故。形待則有麁細。有能所。有事理。有詮非詮。有劣勝等自可知已。故云勝於俗等之勝爲眞。劣爲俗。故今有四俗則有四眞。
　　【章】勝鬘一諦（至）各自名攝鈔曰。五文中三以勝鬘仁王說相攝四眞四俗勝鬘經意說。四聖諦中三是無常。一是常住。即據第四眞而說滅諦義。彼經一諦章云。滅諦離有爲相。故是常住。故是非虛妄法。非虛妄故是諦。是常是依。是故滅是經一義（已上秋篠釋亦如是）今私觀解此經意云。苦集二諦有漏因果。滅道二諦無漏因果。先觀苦集二諦。謂如是苦果從何因生。自業煩惱有漏集因生。此有漏法爲因者。其體何物。論說漏是煩惱我執爲根本煩惱障起。法執爲根本所知障起。故知其我法二執唯虛妄起。都無體用情有理無。爾則一切業煩惱集因都無體用。故集因無則知苦果亦虛妄起都無體用。復審觀此虛妄心如何滅。知以無漏智道諦可滅。於是起似無漏智。習修得修。欲由得修力現前無漏正智。至一切相用畢竟不現。於是復審觀無漏道諦體相。是亦知欲治有漏病用無漏藥。若至有漏無對何名無漏。有闇則云有明。本無闇則何有明名。無集因故果亦無。苦集二無爲何修道。有有漏病故有無漏藥。病息藥是對何名藥。故知無苦集。道諦亦自無。於是初知因果病藥有無皆是緣生有名。至觀非因非不因。非果非不果。非病非不病。非藥非不藥。非有非不有。非無非不無。由是可知唯是一切相用不現滅諦是第一義諦也。仁王二諦等者。由人法勝劣說二諦。故今云各自名攝。
　　【章】中邊論顯（至）論自說故鈔曰。五文中四以說中邊顯揚唯識三俗三眞相攝四重眞俗。一假世俗者。三性中遍計所執本來都無。但有假名名假世俗。此四俗中第一世間世俗攝者。二行世俗者。一切有爲行。正體是世俗故簡勝義諦名行世俗。舊中邊論云。取行世俗者唯有爲依他故。四俗中第二第三世俗所攝。行謂有爲事故。心上變似四諦相理。理不離事。故三性中依他性。第二（三科中蘊等）第三（道諦爲主苦集爲境）世俗諦攝三顯了世俗者。根本正智斷染依他遍計所執。本來都無二空爲門。所顯眞如名圓成實。此依能顯之眞如。帶能所相名爲世俗。四俗中第四勝義俗。若取顯已眞如體。第四眞攝。若能顯了是無漏根本智。如與智冥合故。四眞中第三眞攝。三性中圓成實也。本經說淨依他是圓成實故。如次應知等者。假謂計執。行謂依他。顯了謂圓成實自可了知。一義勝義等者。義謂第一義也。勝義謂殊勝即境智。此境智如與智冥合平等。平等非境非不境。非智非不智。此廢詮一等者。此下以三眞三俗對上來所說四重二諦相攝也。文易了知行世俗等者第二謂三科中心心所也。第三謂四諦中道諦爲主能斷故。餘是所觀所斷。如上已辨有爲事故者。有爲法者別故麁易了。故名爲事相心上變似者。是三科中心心所法。第二俗攝。四諦相理等者。明第三俗四諦攝理不離事等者。四諦理不離五陰等事故。第二三共依他起攝。第二第三世俗攝依二空門等者。如上已明。其義勝義等者。義謂第一義。對假世俗之假言名義故。是眞。是實爲第一義。如上已辨。今云第四眞攝。故廢詮談旨勝義勝義也。第三眞攝者。二空所顯眞如也。因證空如自顯。如上已辨。約得辨故者。上句云因證顯者就聖者得勝義。今約得辨者就凡夫所論而釋。秋篠釋云眞舊成不說爲得。涅槃後顯故立得名（云云）第二眞攝等者。第二道理眞攝。無漏眞智觀諦理。非因一往麁顯能觀所了其理廣大深細勝義。故云理稍勝也若隨其事等者。意言。若不拘所觀理稍殊勝。但任其無漏眞智事體相攝。則智是惠心所故。五蘊中行蘊攝。四眞中第一世間眞所攝。隨其所應等者。若無漏智爲境起執。則第一世俗攝。若云無漏智事體。惠心所故五陰中行蘊第二理俗攝。若以無漏智爲法觀行。則第三證俗攝。若以無漏智現二無我。則第四體強褒云殊勝。云勝義勝義。亦云第一義。若強名第一義爲體。則第一義體持殊勝勝義業用。即持業釋。若殊勝勝義體持第一義業用。亦持業釋。此是廢詮強褒作言。其實自內所證應知而已。秋篠釋云。義勝義者。無漏觀心名爲勝智。如即彼境名爲勝義。義是境故。爲簡復二勝義名義勝義（云云）又云。義勝義依士釋也（云云）今云。秋篠所釋不善理也。依士釋能所相對釋。故廢詮眞如以相對不可辨。故設依詮用相對應眠能所言。故爲不好也。謂眞如者。廢詮眞如。次文云第四眞攝二得勝義等者。得謂顯得。若通言云證得。可釋云謂涅槃故。今以證得勝義二空如釋此文。必須以顯得意。不爾末學廣受恐混合四智生得義。涅槃者。此云圓寂。謂眞如本來自性清淨凝寂相。此凝寂相因證二空所顯得如其體本來圓寂。今云涅槃。三行勝義者。行謂能觀智。離能觀無所觀。離所觀無能觀。能所觀行非即非離。同時同處緣起顯現故。行是有爲無漏亦有漏心所現。似無漏能所觀亦是名行。以殊勝法爲義（境界義）名行勝義。今釋云謂聖道。第二道理勝義。菩薩觀察四諦能觀是道諦。苦集是所觀所斷。能斷眞似無漏智能觀。地前凡夫由似無漏智義。不爲得修則眞無漏境智不現。故今云聖道。眞似俱取似是顯眞之因也此假世俗對勝義俗攝。故云隨其所應入四世俗。易可知也。若說四諦等者。意言。若說苦等四諦是證得理故。由是安立名得勝義。則即瑜伽六十四顯揚第六以四諦爲第三證俗。又成唯識九說四眞。以四諦理第二理眞攝。如是此等諸論有誠文。故今云論自說故（上來諸教相攝五文中。四以中邊顯揚唯識相攝了）。
　　【章】瑜伽第四（至）第四眞攝鈔曰。諸教相攝五文之中。第五擧瑜伽等十諦相攝。此中有十一文。此第一文擧瑜伽論總說已立一諦文何名諦施設等二句。總說論文。諦施設建立者。謂諸菩薩略有四種施設建立。謂一法。二諦。三理。四乘。今第二諦施設。所餘法理乘三施設如論廣說。顯揚第八亦有此文。謂無量種者。今所說但自一至十諦。此委數有五十五諦。是有淺深勝劣別法於人智上中下等。以形待則無量四重眞俗自生。巨細難辨。今略云無量種。顯揚八曰。若廣分別無量成立一諦等者。是亦瑜伽論文。是說勝鬘經一諦。故云不虛妄諦唯有一諦更無第二。故名一諦。景師云。莫問眞俗。同有不虛妄義。實無顛倒義故總名一諦第四眞攝者。第四眞諦非因果等門故今云一諦者。論說勝鬘經一諦。彼經曰。虛妄法者非諦非常非依。是故苦集道三非第一義諦。不虛妄者是諦是常是依。是故滅諦是第一義。今云不虛妄諦第四眞攝也。
　　【章】或立二諦（至）二諦所攝鈔曰。十一文中二立諦。或立二諦等三句。瑜伽四十六文仁王般若等下。章主引仁王經相攝諦不應一者。諦理不應一智不應二者。緣諦智不應二與瑜伽同等者。仁王經說世諦與第一義諦。是與瑜伽二諦說同隨名次第。世諦即世俗諦攝。第一義諦即勝義諦攝也。
　　【章】或立三諦（至）後二所攝鈔曰。十一文中三立三諦。或立三諦等四句。瑜伽論文也。所詮能詮等下。章主相攝文也。一相諦者。相謂體也。謂即所詮諸法體相。二語諦者。能詮教法云語諦。顯揚論說詮諦。三用諦者。諸法作用名云用諦。如眼見色耳聞聲用。此等作用名爲用諦。前相語諦各有作用。所詮能詮等者。明說三諦。由相爲所詮。語爲能詮。此二是體。離之爲二。第三用諦是法作用。合之爲一。今說三諦。相諦通眞等下。章主四重相攝。謂相諦是所詮故通四眞俗。若執所詮詮緣共初世俗。若詮緣蘊等理第二俗。若詮緣勝相諦理第三俗。若詮緣二無我平等理第四勝義俗。此四重中對初世俗說緣蘊界等理。是爲初眞。對形第二俗詮緣苦等諦理爲第二眞。形第三俗緣二無我如爲第三眞。形第四俗緣一實如爲第四眞。語用初三俗等者。明能詮語非後二眞攝。由執發能詮語。是初俗。非眞非執。出能詮語。第二俗（第六心王尋伺遍行心所等。名句文聲塵等可知）第三俗（苦集或道三諦）二無我廢詮非語用。故云唯非眞中後二所攝。
　　【章】或立四諦（至）因果殊故鈔曰。十一文中四立四諦。或立四諦等三句。瑜伽論文如前已說等四句。章主釋文秋篠抄云。生死果因名爲苦集。涅槃果因名爲滅道。此四諦義如前已引涅槃經第十三聖行品說。故云如前已說。雜染者。生死清淨者。涅槃是各因果故云各有因果殊問。何故先果後因名苦集滅道。先因後果不說集苦道滅耶解云。涅槃經第十三云。諸佛世尊次第說之。以是因疏無量衆生得度生死。解云。次第有三。一起次第。如九次第定等。二說次第如四正斷等。三是次第。如說四諦。若因果以次第即先集後苦。先道後滅。今依見次故先苦後集。先滅後道。所以爾者。厭果斷因。欣果修因故。如先先知其病。次知病因。次求病愈。後求良藥。諸佛世尊作此次第。說四諦時無量衆生得度生死又此說第諸說不同。廣如婆沙七十八及成實論等。（已上秋篠）
　　【章】或立五諦（至）後一眞如鈔曰。十一文中五立五諦或立五諦等六句。瑜伽論文一因諦者。集道二諦二果諦者。苦·滅二諦三智諦者。智及相應心心所法等名能知諦。即知四諦智等。四境諦者有爲無爲境界等名所知諦。即四諦境等。智之境名境諦五勝諦者。依詮廢詮眞如名勝義諦。殊勝之諦名勝諦也。顯揚云不二諦也。前四安立等下。章主文釋五諦立二說。此即第一說。前四安立等五句。明立五諦之由。五諦之中前四安立。後一勝諦非安立安立之中三句。明前四安立之由能有者。因諦即集道二。所有者。果諦即苦滅二。心謂智諦心爲主故名心。境謂境諦。知之境故名境異故者。明前四安立之由之言。異謂安立。不異不可安立故初因果諦等下。章主釋五諦。第一說中四重眞俗相攝境通眞俗者。四重眞俗俱爲所觀境故智唯第二等者。緣麁淺境能知之智。第二俗第一眞攝。觀深細理之智。第二俗第三俗第一世眞第二理眞攝理不離事觀故。第五勝諦。若約安立門。第四勝義俗第三證得眞攝。二空如故。若約非安立門。第四眞攝一實如故或初四種等下。章主釋五諦第二說。初四種者。五諦中前四如次以集苦道滅配攝。後一眞如者。即五勝諦。謂前四實性瑜伽說非安立眞如。謂一切法眞如實性。秋篠云。此二說中。第一說寬及四重眞俗。第二說狹但第三俗第二眞。此五諦相攝。
　　【章】或立六諦（至）第二眞攝。鈔曰。十一文中六立六諦。或立六諦等七句。瑜伽論文一諦諦者。顯揚云眞諦。又善法云諦諦。二妄諦者。不善法等由次文章主釋云勝義世俗二類有殊。諦諦者勝義眞妄諦者。世俗故（云云）景師云。諦諦者即滅道。妄諦者即苦集三遍知諦者。即諦顯揚云應知諦也四應永斷諦者。即集諦顯揚云應斷諦也。五應作證諦者。即滅諦顯揚云應證諦也六應修習諦者。即道諦顯揚云應修諦也。勝義世俗二類等下。章主釋文。此有二說中第一說。此文明立六諦之由。勝義謂諦諦。世俗謂妄諦。二類於諸法中有殊故今立分二。染淨者。淨爲諦諦染爲妄諦。因謂第四第六集道也。果謂第三第五苦滅。兩各異者。染與淨因與果是云兩各異也。諦諦通四等下。四重相攝。如文可知或諦諦是等下。章主第二說。如文易了。
　　【章】或立七諦（至）七非聖諦鈔曰。十一文中七立七諦。此中三文。此即初擧瑜伽論文云七諦。一愛味諦者。章主餘處釋云。愛味者集諦。景師亦同釋。興師云。諸有漏法能生愛心名愛味諦。又愛體能染順境故名愛味二過患諦者。章主餘處釋云。過患者苦諦。景師亦同。興師云。五欲境界能生貪瞋等諸過失。故名過患。又煩惱體是其過患故名過患。三出離諦者。章主餘處釋云。滅諦或通道諦。景師云。出離是滅諦。興師云。能斷前二名出離諦。四法性諦者。章主餘處釋云。法性者眞如也。景云。法性者非安立諦。興云。眞如法性名法性諦。五勝解諦者。章主餘處釋云。勝解者即勝解斯其苦果也。景云。勝解者即道諦。興云。於眞如法性故起增上信解。故名勝解諦六聖諦者。章主餘處釋云。聖人所知名爲聖諦。景云。聖諦者即滅道。興云。如來所知名爲聖諦七非聖諦者。章主餘處釋云。凡夫所知名非聖諦。景云。非聖諦即苦集也。興云。外道所立名非聖諦。觀彼所立不得聖故。
　　【章】集苦道滅（至）可初俗攝鈔曰。立七諦三文中。二章主釋文。此初五句明立七諦由集苦滅道等者。因此文釋。則出離諦是道法性諦爲滅諦。若爾則所前擧伽抄釋。與今所言似稍相違。熟察義意全無違。意解思惟者。第五勝解諦。謂於二空門作空行相。思惟勝解故云意解思惟。聖凡所知者。聖者所知。是即聖諦。凡夫所知即非聖諦。如是諦種類異故。是立七諦所以也初四諦者下。正四重眞俗相攝。章主文。第三俗證得四諦世俗即第二道理眞。第四俗勝義世俗。二空如即眞諦第三證眞。意解思惟依詮緣作二無我行相所顯如也聖知有無等者。明四眞俗俱聖諦由。聖者知初俗無後三俗四眞有。初眞第二俗是事。第二三四眞是理。即了四眞四俗。別也。凡於初俗下。釋非聖諦但是初世俗攝非二聖諦者。非眞與俗之二聖諦。聖智爲無等者。明初世俗攝由也。
　　【章】餘處或立（至）第二眞攝鈔曰。立七諦三文中。三擧餘處說七諦。四重眞俗相攝愛味者觀集諦過患唯除道諦。是能觀故觀苦諦出離者觀滅諦。應知等者。如次苦集滅道。單重二觀等者。秋篠釋云單謂偏義。重謂累義。愛味等三名爲重觀。於蘊等法累觀諦故。又應知等三名爲單觀。於因果等偏觀諦故。第二觀中等者同釋云。愛味等三名第二觀。若依文次。可云第一。今單重相對名第二觀。此義如雜集論第十五中引愛味經應說。傳說。單觀應修是能觀故。重觀前六諦。此所觀義猶離了。擧者須勘（已上秋篠）亦第三俗等者。正相攝。所觀是四諦故。第三證俗第二理眞相攝。
　　【章】或立八諦（至）正加行諦鈔曰。十一文中八立八諦。此中四文。此初擧瑜伽論文一行苦等者。第八識俱舍受。是行苦體。二壞苦等者。前六識俱樂受俱起根境。是壞苦體三苦苦等者。同苦受俱根境及相應法。是苦苦體。四流轉等者。生死爲流轉體。秋篠云。諸佛從眞起化亦名流轉諦。今云。說佛諦上所現有漏不善無記相眞善無漏界攝。故佛變化身非流轉體。秋篠釋麁漫。五還滅諦者。涅槃爲還滅體。六雜染諦者。生業煩惱三雜染爲體。七清淨諦者。斷諸雜染得擇滅非滅。是此體八正加行諦者。能斷無漏聖道。是此體也。顯揚云正方便諦意相同。
　　【章】依於三苦（至）淨因果故鈔曰。立八諦四文中。二章主以瑜伽論八諦四重眞俗相攝依於三苦等四句。明立八諦由。文易了知。初四及第六等下。正四重眞俗相攝初四者。三苦及流轉第六者。雜染諦第二俗三科五陰攝。第三俗四諦中苦諦集諦也。即初二眞攝。第五者。還滅諦也。第七者。清淨諦也。第三俗諦者。第五（還滅）第七（清淨）如次滅道二諦所攝。諦因果故。此約剋性。文云淨因果故。
　　【章】或第四俗（至）眞諦所攝鈔曰。立八諦四文中。三擧第五第七相攝異說。此是相從異說第七清淨亦通二空及一實如故云或第四俗第二第四眞諦所攝第八正加行諦者。此是無漏聖道第三俗道諦攝。亦第四俗二無我攝。即第二三眞攝。
　　【章】勝鬘經中（至）非安立故鈔曰。立八諦四文中。四擧勝鬘八諦四重眞俗相攝有作無作等五句。總明說八諦由。謂小乘有作四諦對劣機說淺理。又大乘無作四諦對勝機說深理。說四諦對機有如是別。故說八諦有作聲聞等下。正四重眞俗相攝。有作四諦攝屬第三證俗第二理眞。由說四諦無作四諦攝第三證俗第二理眞亦說四諦。或第四俗下四句。明第四俗二空如即第三眞相攝。是名無作四諦。故與有作相攝別。依詮顯旨等二句。明名無作由問。菩薩四諦何故名無作亦爲非安立耶。答。上唯識章云安立非安立即勝鬘有作無作。亦心經幽賛云勝鬘經說安立四聖諦非安立四聖諦。秋篠子島等各作釋義。於中子島尤妙。具如六卷私記中。雖無復加今別設一解。謂依經述記意。勝鬘無作無生滅義。無量者無邊際義。是故無作四諦是無生滅無邊際義。雖云四諦非四諦。非不四諦。即廢詮一實如一眞法界。瑜伽所說非安立一眞法界。即勝鬘無作四諦。幽賛云安立四諦非安立四諦是也。問。何故不云無作眞如。云無作四諦耶。答。如章云俗自不俗待眞有俗。眞自不眞待俗有眞。故無四諦待何立衆作名。四諦宛然即無作故。欲彰雖俗無眞名云無作四諦。有作即四諦准是可知。有作即四諦者。四諦即有生滅故。有邊際故。其四諦全與無作四諦無別體故。觀四諦理有作無作法體是一。由是不云無作眞如。立無作四諦亦全無違。勝鬘經曰。如是八聖諦。如來說四重諦。如是四無作聖諦義。唯如來應正覺事究竟。非阿羅漢辟支佛事究竟（已上經文）彼經述記曰。二乘以欲界爲正智。色界智名中。無色名上。既起三界斷知。唯能證有作四聖諦。不能得彼無作四聖諦。故知非究竟。唯如來應等正覺不但知現在。亦知未來苦三諦等。總斷修證盡四諦。以此所以如來事究竟（已上述記）依詮顯旨等者。依詮顯三字能顯也。旨謂所顯即非安立眞如。依詮顯之旨即非安立。如前所云勝義世俗諦亦名假名非安立諦。
　　【章】或說九諦（至）依涅槃諦鈔曰。十一文中九立九諦。此中二文。此初擧瑜伽論文。一無常諦者。顯揚云方便諦。已下四諦苦諦行相。此無常行能與苦空等爲方便。故名方便諦。二苦諦三空諦四無我諦者。苦諦行相可知。五有愛諦六無有愛諦者。此二諦即集諦。有愛謂於後有起常見。生愛云有愛諦。無有愛謂於後有起斷見。生愛爲不善云無有愛諦七彼斷方便諦者。此即道諦。斷前二愛見。無漏加行故名彼斷方便諦。八有餘依涅槃諦九無餘依涅槃諦者。此二諦即滅諦也。
　　【章】依苦四境（至）第二眞攝鈔曰。立九諦二文中。二章主釋文。明立九諦由。四重眞俗相攝依苦四境等五句。立九所由。苦四境說初四諦。依苦果四行相以說立後有常斷等者。五六二有愛諦。以愛見集因立一道者。第七諦也二滅等者。八九二諦依二涅槃滅諦立。由此等義立九諦也。此是四諦等者。正四重眞俗相攝。如文可知。
　　【章】或說十諦（至）正見果諦鈔曰。十一文中十說十諦。此中三文。此初擧瑜伽論文一逼切苦諦者。顯揚論亦同名。秋篠釋云。初逼切苦諦中攝四苦。謂生死死之三怨憎會苦。此四因逼切而生苦。故名逼切苦諦。二財位置之苦諦者。顯揚論云所受不具足苦諦。即求不得苦。三界不平等苦諦者。顯揚論云受性乖違苦諦。次文釋云。即是病苦。秋篠釋因四界（地水火風）違而生苦。故不平等者即乖違義（云云）興師云。初逼切苦唯攝三苦。謂生老死第三界。不平等苦是怨憎會苦。謂由怨會今身不安。故云界不平等苦。今謂。興師釋不穩便。四所愛變壞苦諦者。顯揚論云愛壞苦諦。即愛別離苦。次文釋之五麁重苦諦者。顯揚論亦同名。次文釋云第五是略攝一切五取蘊苦。秋篠釋。云一切諸苦皆是有漏取蘊所攝故有此釋（此中一切諸苦言攝一切苦諦。第六已下集滅道三。如下章文釋）六業諦七煩惱諦者。此二諦是集諦。八聽聞正法如理作意諦九正見諦者。此二諦是道諦。十正見果諦者。此一諦是滅諦。顯揚論中六業諦已下與瑜伽名相同。
　　【章】初五有漏（至）有差別故鈔曰。立十諦中。此下二章相攝釋文。此中二文。初四諦攝十諦。釋立十諦所由。後正四重眞俗相攝。今即初也。初五有漏果者。自初逼切苦諦至麁重苦諦。但擧苦果所有八苦相爲五諦。次二等者。六七二諦招異熟苦果因此是集諦次二出世道等者。八九十三諦。四諦中道滅二諦苦諦五中等下。以四諦相攝明立十諦所由。初一攝四苦等下。四諦中苦攝八苦爲五之諦。如前具明。第五略攝等十一字。第五諦攝所餘一切五取蘊上苦已略謂總略。八苦二集等者。雖相攝四諦。以有苦諦八苦分五。集諦分二道諦分二。滅諦分一差別故說十諦也。
　　【章】第三俗諦第二眞攝鈔曰。相攝二文中。後正四重俗相攝雖說十諦攝四諦故。第三證俗第二理眞。准前釋自可知。
　　【章】此中且略（至）皆應別說鈔曰。立十諦三文中。三此亦章主釋文。總結相攝。此中等者。此立十諦中捨不論今且總略配合四諦。四重眞俗相攝。巨細義門皆應別處說也。
　　【章】頌曰不虛（至）十諦各初鈔曰。十一文中第十一擧頌結。此頌自初立一諦至立十諦。但擧十諦中初諦名作爲一頌也。不虛者。立一諦門不虛妄諦眞者。立二諦中初眞勝義諦相者。立三諦門初相諦苦者。立四諦門初苦諦因者。立五諦門初因諦也諦者。立六諦門初諦諦也愛者。立七諦門初膛味諦也行者。立八諦門初行苦性諦也無常者。立九諦門初無常諦也逼切者。立十諦初逼切苦諦也增十諦各初者。問何故於此十諦加增言云增十諦耶。答。自一至十增立十箇諦云增十諦。又問。如秋篠釋云一諦云增一門（乃至）立十諦云增十門。增十自一增至十名增十。義可爾。立一有何增加名增一耶。答。如實義立諦名不過四聖諦也。然諸菩薩爲釋成佛世尊所說別立一諦（乃至）立十諦。初立一諦。四諦中苦集道三歸滅諦爲第一義。是勝鬘不虛妄諦。是即說滅諦故別立一諦者。增加世尊根本所說故云增一諦。爲有道理。立二諦亦增加世尊根本所說。故諦中苦集道三是世俗諦。滅諦是勝義諦。佛既立二諦已。今別立二諦。誠所增加故云增二門斷。餘准是可解。今此頌文自增一至增十。各初諦名結爲一頌。此是文意也上來當章大門第三段相攝科已。問答科自下文也。
　　【章】問答分別者鈔曰。自下當章大門第三段。隨科釋成中第二問答分別。此中分三。初標牒。二問答。三分別（今即初也）
　　【章】問曰雖說（至）後三諦故鈔曰。此下二問答。已下有六番問答。初一後二章家問答。中三番問答瑜伽論六十四問答也此問答第一問答。章主自問自答也。四種不同者。謂眞俗各有四重不同。於其中問安與非安答中顯揚論第六卷說。瑜伽論六十四卷說故前三眞等者。成唯識九說四眞中前三眞。亦是安立者。亦前三眞相○無別非安立。體即是俗等者。明前三眞相無別亦是後三俗相有別。有別與無別同一時處故非安立諦即安立諦。
　　【章】問若是安（至）亦得解脫鈔曰。此第二問答。瑜伽六十四論文。問意易知。二種解脫者。云離非安立別但說安立。則相與麁重二種縛解脫不應理故。一者於相縛二於麁重縛者秋篠云。大唐三藏云。西方二釋。一云。一切有漏相分爲相分體。謂由有漏相分力故。見分心等不能了知諸有漏法皆如幻等非有似有。由無明故。便執實有色心等法。若依此釋。相即是縛。持業釋也。二云。即末那識爲相縛體。謂由末那識相應四惑勢分力故。六識或中於諸相分不能了知如幻事等。故說末那名爲相縛。若依此釋。相謂相分。縛謂末那相之縛故。即依主釋。麁重縛者。亦有二種。一有漏法上無堪任性名麁重縛。與有漏法非一非異。二二隨種子通名麁重。由此勢力令諸有漏五蘊等法無所堪任。即說是爲麁重縛（云云）（已上秋篠）又本疏九末（七十三丁）廣說二縛已云。此中言相縛者。一切有漏相麁重縛者。一切有漏不安隱性（此釋與伽五十八同）若有行於等下。文意言。若有觀行諸五蘊等四諦理等安立諦。則觀行心相皆有（所得）相於諸相縛不得解脫相（有所得相分）不脫故（相若不脫）於麁重縛亦不解脫若有行（觀行）於非安立諦。不行（觀行）於相（有所得有別相）無所得不行淺相（有所得相）故相分縛解脫。相縛解脫故麁重縛亦得解脫（已上私釋文意）。
　　【章】問若非安（至）故立安立鈔曰。第三番問答。瑜伽論文。問意自可了知答中六十四等下伽六十四卷文資糧者。十住十行十囘向順解脫分位方便道第十囘向滿心四加行位順決擇分。於此二位安立非安立並觀於其時爲得清淨。大乘學人常恒安非安並觀爲最如本論第九廣說。有所厭捨等下。章主釋文。謂資糧加行二位唯伏非斷。云有所厭捨。有所修習者。資糧位中但修有漏六度等行。云有所修習。有所進趣者。初資糧位求解脫果。後加行位求決擇果。故云進趣。有所了知者。資糧加行二位中。依相似觀了知三性有無之義。故云有聖了知。
　　【章】問若行有（至）而能斷惑鈔曰。第四番問答。瑜伽論文若行有相等者。問意云。若資糧加行等位中。修習安立諦有相觀。相麁重二縛解脫。有何失耶之問意也答中有極善定心者。起無所得無戲論無漏心世第一法定心依第四靜慮等者。成唯識第九說。菩薩起此煖等善根。雖方便（煖頂下中忍位云方便。起上忍世第一法加行故）時通諸靜慮（通四根本初末至五）而依（上忍世第一法最後入見道時唯依第四）第四方得成滿。託最勝所依入見道。故唯依欲界善趣身起（欲界人天身入見道。餘界厭心劣故。餘趣惠心劣故）由是應知。依止第四定於煖頂忍下中順次擇分善法中（上忍世第一法）極善定心轉起。緣諸諦時於二種（相麁重二）縛應得解脫究竟（若時於所緣智都無所得心）清淨（已上論文）以有相心等下。章主文釋。以（地前）有（所得）相相（分）縛猶在。若能（對）治心許有（有所得）相者。與所（對）治心（有相心）竟有何別又世出世等二句。論文立能治所治心相有殊義。成有相心不得解脫。世謂有漏有所得心。出世謂無漏（無所得心）道謂心遊履處。既有心遊履處有相無相差別。成有相心不得解脫二縛。故行有相等下。章主釋文。意言。論說世道安立出世道非安立二種有殊故。地前有所得心觀行修習不得解脫二縛究竟清淨。心得二縛解脫。要在依地上無相非安立諦而修習也。由此證知初地已上如與智冥合平等。平等無分別智定無相分而能無間斷惑。（爲言）
　　【章】問但立一（至）何須立四鈔曰。第五番問答。章主自問自答。何須立四者問意言。以安非安得縛解脫。則但立一俗一眞。即得修習得縛解脫。云何立四俗四眞令修習安非安竝觀耶（已上）問。
　　【章】答此諦但（至）皆有三種鈔曰已下章家自答。明立諦之種及名數經論誠說。此中有二。初擧一諦二諦三諦之名數。示經論誠文。後明云四重眞俗由。示論說之誠證。今即初也此諦但應等三句。明說一諦由。意言。此說一諦。但應攝取有爲有無漏行法歸第一義。總立一諦。眞謂一實廢詮如勝鬘經說等下。示經誠文。經說意云四聖諦中三（苦集道）是世俗。唯一（滅）是眞眞諦唯一故名一諦。唯是如來藏眞。凝寂圓滿名滅。餘諦有生（起）滅（盡）或是所執取境非一實體。歸眞名一諦。瑜伽六十四說俗四重眞唯一諦。亦攝俗（行）歸眞之義若以事理等下。明說二諦由。意言。凡說二諦。若以事（俗麁）理（眞麁）安立（俗有別依詮）非安立（眞無別廢詮）形待以論。但立二須對說。不必立三。六十四說等下。示說二諦經論誠文餘名世俗者。除廢詮一眞法界之餘形待名眞。亦有名俗義。對廢詮如一切皆世俗諦仁王經說二諦。意與伽同若隨人法等者。涅槃經說二諦。隨人法之勝劣。人劣（俗）勝（眞）法劣勝如次。俗眞。如前已明。或俗及眞等者。涅槃經意。出世人知眞俗俱爲眞。世人知眞俗俱爲俗。說有二諦。此隨智淺深分眞俗二。若以空及等下。明說三諦由以空及事理者。空謂遍計所執性。事云依他起性。理圓成實性。此是顯攝十六作如是說。與中邊論說假行顯配三性意相同也。此約三性說俗諦別。如前已明。義得行者。是亦顯顯揚中邊說三勝義。義謂廢詮第一義。得謂所證得所顯得。行謂觀行。即有斷惑證理無漏觀智。勝義有三。初勝義者。自內證智爲殊勝極。第一義廢詮云義故。其能證者非內證智。何者爲能證智。是殊勝極云勝。其境界亦云勝義第一義即極殊勝智境。名爲義勝義。次得者所證得。即涅槃（四涅槃中初本性淨涅槃。第四無住處涅槃也）能證得能顯殊勝智之所顯所證得之境界義。名云得勝義。後行者能觀行無漏智。此聖道行。道行用眞如勝法爲境界義。名行勝義。此約能證能顯能觀差別。勝義云有三種。其實非如體眞差別。如前已明顯揚論等三句。擧立三諦證等言。等中邊第二卷。如本論第九廣明。
　　【章】若以諸法（至）故非增減鈔曰。第五番自答。有二文中。二明立四重眞俗由。示論說四重眞俗誠證若以諸法等六句。明立四重眞俗由。諸法者一切諸法有無者。初重眞俗無謂瓶盆等世俗。有謂三科等世眞。事理者。第二重眞俗。無事謂三科等理俗。理謂四諦等理眞淺深者。第三重眞俗。淺謂四諦等證俗。深謂二空如證眞詮旨者第四重眞俗。詮謂二空如勝義俗。旨謂廢詮談旨一實如勝義勝義。如是四重眞俗勝劣形待。於一一法成眞俗。故云二諦之中各說四重也又瑜伽釋言等六句。擧立四重眞俗所據。瑜伽論三十六眞實義品文。今取意引也。彼品文云。云何眞實義。謂界有二種。一者依如所有性諸法眞實性（秋篠釋云。教詮眞諦名如所有性）二者依盡所有性諸法一切性（秋篠解云。教詮俗諦名盡所有性）應知總名眞實義。此眞實義品類差別復有四種一者世間極成眞實（謂一切世間於彼彼事隨順假立。世俗串習悟入覺惠所見同性。謂地唯是地非是火等。如地如是水火風色聲香味觸飮食車乘衣服乃至男女承事田園邸店舍宅等當知亦爾。苦唯是苦非樂等。樂唯是樂非是苦等。此即如此非不如此。是即如是非不如是。決定勝解。所行境事一切世間從其本際展轉來。想自分別。共所成立不由思惟籌度觀察然後方取）是名世間極成眞實二者道理極成眞實（謂諸智者有道理義。諸聰叡者。諸默慧者。能尋思者。能伺察者。住尋伺地者。具自辨才者。居異生位者。隨觀察行者。依止現比乃至教量。極善思擇決定智所行所知事。由證識道理所建立所施設義）是名道理極成眞實三者煩惱障淨智所行眞實（謂一切聲聞獨覺。若無漏智。若能引無漏智。若無漏後得世間智。所行境界。由緣是爲境從煩惱障智得清淨。於當來世無障礙住。彼於苦集滅道四聖諦義。極善思擇。證入現觀。入現觀已如實智生此諦現觀。二乘人能觀唯有法蘊可得。除諸蘊外我不可得。數習緣生諸行生滅相應惠故。數習異蘊補特伽羅無性見故。發生如是聖諦現觀）是名煩惱障淨智所行眞實四者所知障淨智所行眞實（謂於所知能礙智故名所知障。從所知障。得解脫智所行境界。當知是名所知障淨智所行眞實。此復云何。諸菩薩諸佛世尊入法無我。入已善淨於一切法離言自性。假說自性平等。平等無分別智所行境界。如是境界爲最第一眞如無上所知邊際。齊此一切正法思擇。皆悉退還不能越度。又安立此眞實義相。當知即是無二所顯。所言二者。謂有非有。此中有者。謂所安立假說自性。即是世間長時所執。亦是世間一切分別戲論根本。或爲色受相等五。或爲眼等六根六識。或爲地水火風。或爲色聲等六境。或善等三性。或生滅。或緣生。或過現未三世。或有爲無爲。或此世他世。或日月星辰。或見聞覺知。如是等類是諸世間共了諸法假說自性。是名爲有。言非有者。謂即諸色假說自性乃至涅槃。假說自性無事無相。假說所依一切都無。假立言說。依彼轉者。皆無所有。是名非有。如是有及非有二俱遠離法相所攝眞實性事是名無二。由無二故說名中道。遠離二邊亦名無上。佛世尊智於此眞實已善清淨。諸菩薩智於此眞實學道所顯。又即此惠是諸菩薩能得無上正等菩提。廣大方便乃至廣說。由此如來最勝至教。應知諸法離言自性。問。若如是者何因緣故於一切法常言自性而起言說耶。答。若不起言說。則不能爲他說一切法離言自性。他亦不能聞如是義。若無有聞。則不能知此一切法離言自性。爲欲令他聞知諸法離言自性。是故於此離言自性而起言說。具如眞實義中說）既說二所有性有四眞實。明知世俗勝義皆有世間所成等四。故由此誠言今家成立二諦名有四重證得所成者。前所引四眞實中煩惱障淨智所行眞實。既說聲聞獨覺入四諦現觀故。眞理所成者。所知障淨智所行眞實。既說如是境界爲最第一眞如無上邊際故。由是世俗等下。章主釋文。成立由此四眞實文於劣法世俗與勝法眞義各有四重。
　　【章】問此二諦（至）餘可爲因鈔曰。第六番問答。章主自問自答。問意易知。就立四重眞俗此問難來。前三眞與後三俗同。可云二諦爲同。若爾初俗與第四眞太異。由是不可云二諦同。以何爲正耶。亦同亦異等者。擧證明亦同亦異。仁王經云等者。經二諦品文也。破同義成亦異義。智不應二者。知俗名俗智。知眞名眞智。若世諦之中無第一義。唯一體智不應二。若言有者等者。破爲異義成亦同義。若世諦之外有第一義定有二諦。智不應一。眞智論於無二。解一云何云不一。由此經意亦同亦異爲如實義。涅槃經言等者。聖行品文也。明說二諦意爲衆生。證智解一假立名相。隨順衆生說有二諦。此等二文如前已明故不可說等者。結成亦同亦異義第一世俗等下。釋初世俗成亦異義。第四勝義等下。釋第四眞成亦異義餘可爲同者。擧後三俗前三眞體同成亦同義。合是亦同亦異爲如實義。上來第二問答竟。
　　【章】由此二諦（至）謂除前相鈔曰。此下三分別。此中三文。此初四句分別。文易了知除前相者。非眞亦非俗者。非此四句分別所論故除之秋篠釋云。除前相者。疏第一曰。其第四句翻上應知。即翻於上第三俱句其義應知。取何等法爲第四句。此有二釋。一云。第三句中即有二義。所謂表遮。若表眞俗成第三句若遮眞俗即第四句。謂眞故非俗。俗非眞。今云除前相者。除第三句表義。取其遮義爲第四句。何以得知。西明疏第一釋即蘊計我等三句中云。問理應四句。何故唯三句。無亦即亦離。解云。非即非離。即是亦即亦離故不別說。其義何何。若表即離成第三句。若遮即離即第四句。謂即故非離。離故非即。故顯揚論毘婆沙等皆有此說。第三四句由義有具。而體無別。然此第三句與第四句。或有同體。或有異體准此知耳。第二解云。取本質無爲第四句。何以得知。涅槃經三十云。復次瞿曇世俗有二。一有二無。有即虛空。無即兎角。此等二法一是有故不從因緣。一是無故亦不從因緣既云兎角不從因緣。明知非俗亦非眞。然涅槃第十三說。兎角等無名世俗者。就影說無。故不相違同。若爾何故。經云。世法有二。謂虛空兎角等既云世法。豈不世俗攝。解云。經就名說。今約質說。故無妨也（已上秋篠）。
　　【章】第四勝義（至）亦名爲眞鈔曰。分別三文中。二四重眞俗。總別相對分別。此相對釋由樞要上三類相對釋。彼云。略有三類。一總別相對。二別餘相對。三總餘相對。應如彼說。今此章中。但以初總別相對釋。此亦分三。初以第四眞與初俗爲別。以四眞四俗爲總。相對分別。二以四眞別對四俗別與總分別。三以世俗別對四眞總與別分別。今則初也亦名爲俗者。對第四眞見前三眞。亦是世俗。亦名爲眞者。對初世俗見後三俗。亦名爲眞。
　　【章】第一義勝（至）四俗名勝鈔曰。總別相對三文中。二以四眞別對四俗別與總分別待一俗者。待第一世間俗。待二俗等者。世間道理二俗。待三俗等者。世間道理證得三俗。
　　【章】第一世俗（至）眞名俗故鈔曰。總別相對三文中。三以世俗別對四眞總與別分別待三眞者。待後三眞名俗待二眞等者。待後二眞名俗。待一眞者。待後一眞。
　　【章】若有俗時（至）而建立故鈔曰。分別三文中。三眞俗即離分別眞家俗者。家謂第六囀屬聲。俗是屬眞之俗。故眞是俗家眞。故無眞亦無俗。非遣依他等者。圓成實於彼依他顯。離依他起證圓成實。無有是處。如厚嚴經說不見圓成實非如幻事等知非有似有。依他起是有別世俗諦。圓成實是無別第一義。眞俗相依等者。如束蘆互相依。互爲因亦爲果。非因非不因。非果非不果。廢詮談旨一實如。大乘宗有二家。一眞妄俱遣示。如清辨等雙遣一切有爲無爲。二眞妄俱存宗。如護法等存立二諦三性等義。今破前宗。云非遣依他證圓成實也。
　　【章】如是所說（至）未能疎演鈔曰。當章大大文第三段。示由師傳製造此章。此中二文。初申前代所傳難解。後正勸依今家傳嘆宗義甚深皆力蘊才不能解盡。今即初也經論雖有者。上來所據四重二諦所說經論。自古諸德雖解經論傳二諦深妙義。然諸後學者是未能開演其妙義。疎謂開也。
　　【章】基隨翻譯（至）和之璧耳。鈔曰。二文之中後正勸依今家傳。難宗義甚深不能輒解略纂所聞者。總略纂集從三藏所聞製造斯章。其略纂中委細文義離解。旨義捨釋後更再諮問。審知所以。編集以此一章成。庶後代學徒由斯章意詳二諦義易解了矣可謂義高千葉等者。歎今家所傳旨義甚深不可輒解。本疏一本（七十三丁）曰。眞俗二諦今古所明。各爲四重會未聞有。可謂理高百代。義光千載者歟（云云）今文亦由是可解了讃詠吟諷等者。欲稱讃旨義之未曾有無力。雖値遇文深教。庸愚短才何以暢其歡情。所深漸也（云云）所恨徒響伯牙等者。大唐三藏所傳二諦深妙旨義。其調甚高無了者無聞者。喩伯牙之琴其調高無和者。亦進卞和之玉璞。雖夜光連城之璧但爲石無見者。如是章主所深恨也。伯牙之琴呂氏春秋故事。卞和之璧史記故事虛盡者。盡謂歡。當作藎。韻會云。藎進也。詩經之字古藎盡通用（云云）虛謂無知明珠者。史記云。卞和楚國井里人。於荊山崑崙之谷得玉璞献厲王。王曰石也。和欺寡人刖右足。厲王死武王立。和復献之。武王曰石也。即刖左足。和不勝其任。抱玉璞哭於荊山之下。淚盡繼之以血。刑山爲崩頽。武王死其子成王立。和復献之。成王使玉人攻之果得夜光之璧（云云）伯牙等者。呂氏春秋云。伯子牙鼓琴。鐘子期聽之。伯牙意在太山。鐘子期云。善哉巍巍若泰山。須臾志在流水。子期云。哉蕩蕩若流水。子期死。伯牙破琴絕絃。終身不復鼓琴。以爲世無知音者也。今擧兩故事。喩三藏所傳四重眞俗旨義調尤高無了者無解者。亦如不辨明玉爲石刖兩足。譬三藏所傳之四重眞俗第一義無上明珠之玉璞。世人不識之妄爲瓦石之想。此等所恨章主述懷。勸後代傳大乘者。嗟乎我黨莫忽諸。
　
大乘法苑義林章師子吼鈔卷第十七

　　寬政二（庚戍）年於興福寺蓮成院對屋校正之了法相大乘沙門基辨（生年六十三歲）
法苑義林章師子吼鈔第十八
　　
          沙門基辨撰


大種造色章
　　
    【章】順世外道等義鏡曰。順世宗中安立四義。一體有唯四大。二現有過未無。三有情無往來。四安立有界等。凡所立義多隨俗情順諸宗意。故名順世（云云）法華玄賛云。路伽耶陀者。先云惡答對人。正言路迦也底。云順世外道（云云）今按。彼外道所立義隨俗情。故不拘實義說計執義。是即惡答對人。今云順世亦示不拘實義作一所計。數勝二論亦雖不實義。微細觀察作計執。故於眞實義起忘計執。故不隨世俗。此順世計不由觀察起。但由邪智麁忘情起。故云惡答對人。又云順世也俱是四大者。廣百論二云。順世外道作如是解言。諸法及我大種爲性。四大種外無別有物。即四大種和合爲我及身心等（云云）又三十論疏（一本）曰。順世外道所計。此唯執有實常四大生一切有情。一切情禀此而有。更無餘物。後死滅時還歸四大（云云）（今云。四大和合處雖有我及身心心所等名。其體唯四大。故此章云俱是。未知合已和合俱是四大也）
　　【章】然性是常等義鏡曰。順世宗云。諸十八界法及以神我。並以大種爲其體性。除四大外更無別物。即四大種和合精虛最勝品者爲其神我。次精虛者爲其心法。麁滓穢者作色等法。欲以佛法內毘婆闍婆提義。離四大種外無別造色。今標彼意故云更無別物。廣叙彼宗如文軌師廣百論疏說（云云）按唯識演祕云。然有義順世極微有其三種。一極精虛。二清淨。三非虛淨。所生之果亦有其三。一心心所。二眼等根。三色聲等。如其次第三因所生。詳曰。雖有此言不知何據。准廣百論。難依用。彼論說云內外大種無差別。何得三種不同（云云已上祕）基辨併考演義鏡兩說善珠所擧文軌師說。演祕云有義即指文軌師故。此分麁細之說非廣百論說。故如演祕所判尤難依用。然了義燈中擧此計云。外言。清妙四大造心。無礙。麁四大造色。故有礙（云云）燈主同文軌說。若爾有別據歟。又演祕中云。彼計。能造四大無有礙無礙差別。所造有差別（云云）今云。此演祕說亦非章主意。既此章中云不別立有能造所造。俱是四大更無別物。演祕由何據作能所造別耶。由是三十疏亦不云能所造。但云四大生一切。一切有情禀之而有更無餘物。若云假用化法能所造言。則不可然。佛法能造四大所造色等故。由此應知。彼所計執四大極微和合云生色心法及我之相。雖爾論其體性。但四大種。未和便時但名四大。和合已雖立諸法及我名。其體但四大。故三十論疏云一切有情禀之而有更無餘物。謂禀之言深述彼計意。彰不失四大體。如薩婆多等云雖麁大物其體極微。
　　【章】吠世史迦等。此下四宗中第二擧勝論計。今云。此外道亦不別立有能造所造。四大實句義攝。九實中初四實。實者諸法體實。於體實邊九實皆是不可標幟。然於九實上有德句義。隨應標幟。故知有實句。十句論云。有色味香觸。此爲地（乃至）有色是爲空（云云）又云。如是二十四德是實之標幟（云云）又云。九實是和合因緣。德句義非和合因緣（云云）和合者實與德必和合。其和合時九實體故爲所依託。是名因緣。德句相故能依託非所依。是故四大與色等五不可如佛法中言能所造。立非所作四大及其標幟色等五故。非所作體及其標幟如何名爲能所造。故次文云四大非能造等。四大乃是。今云。彼家地水火風不名四大。唯名四實。然彼家云大是德句中一。名大體德。此大體德但三微果已上四實有。不云極微子微地等四有此德。如何則彼家地等極微非現境爲根本圓德。二微果位地等四實現境或非現境。是所作無常故非根本實。故今言大非彼地等四實體性。對佛之辨故且云大也實句有礙。實句實謂眞實。即彰體性。彼計。世界中一切有質礙法以此地等四實極微爲其體性。具辨如十句義釋（有礙者。十句義意云。有彼此體有動作有勢用實句爲有礙。翻是爲無礙）通常無常。今云。彼計。地等四實極微非作常住。子微已上四實所作無常。十句論云。九種實中五是常。四分別。地水火風非所作者常。所作者是無常。地水火風是極微性。父母極微若劫壞時此等不滅散在處處。體無生滅說爲常住。有衆多法。體非是一。後成劫時兩兩極微合生一子微。三三合生第七子。七七合生第十五子。乃至大地。是皆從他生故性是無常。是章主述彼計意也。故云通常無常。眼根即火等義鏡曰。眼根即火等者。成實論中述勝論計云。眼中火大多所以者何。以業因故。如經中說。施燈得眼。是故眼中火大多。乃至廣說。又云。眼是定能見色。色屬火故還見自性。如是虛空地水風等隨根偏多（云云）次引成實論疏而釋。釋已云。今意亦同。故云眼根即火等（已上義鏡）今詳曰。此義釋非也。非今章意。按成實論（第四）總云諸外道言不云勝論計。此諸外道中雖可亦有勝論。勝論有十八部異計。故爲通漫。今章主意。三十論疏述勝論計。但由慧月十句論亦由根本六句論。十句論云。謂地水火風空是根。如是五根鼻根即地味根即水。眼根即火。皮根即風。耳根即空（云云）既云眼根即火等。火實體即眼根。若四大合眼根雖成。於中火大偏多。故云眼根即火者。此眼根多合成應名眼根。餘四根亦應然。若多合成則如何云即火等耶。十句論因門中。說火合爲因。云地所有諸極微色味香觸。而云色味香觸若地所有皆是所作無常。由是應知。彼計多合爲所作無常。以子微已上火名爲眼根。則雖應所作無常。若極微火名眼根時應非作常。既於根非根門不分常無常。但說地水火風空是五根。故彼計不見云多實合成根之說。故成實論中所明非勝論計。若云諸外道言有勝論計。則設應云勝論十八部末計中有多合成根之計。非今章主所取。三十論疏但由雲月計釋故。秋篠所釋於今章文無用釋也。耳根即空。問。此前句釋四大文若以根門釋四大。此一句應無用。何故擧之耶。答。彼計雖無如佛家能所造別。以佛家所云能造所造。配合彼執辨體性。故先配佛家能造。初云四大乃是實句等。次欲配所造色等五。先辨五根體性。故擧此耳根即空。若不擧根體性。則恐如佛家云計四大合成有眼等根。擧此十句論說根門文。示彼計不云四大合成是根也。即不除耳根即空句。同文擧來示次所造色等五德能取也色味香味觸等。此下二擧佛家所造辨彼家體性。謂色昧香觸聲。佛家雖云大造。彼家德句義攝。計德句是實家標幟。即實所有德相。而通作非作。雖計和合待籍積集生德句。云別有詮緣因故。所作生德亦是實有一物。極微實及其德。說非所造。子微上實其所有德。父母二微合生說是所作。此和合生非四大合。於地或水等一實上。各自極微合生。不云他合。又雖會地火二實合生香德。亦合生離生聲生聲德。不云如佛家通以四大爲能造。以色等爲所造。是爲差別也然是無礙。謂彼計雖有礙實其所有德無礙德是標幟故。聲香唯無常等。詳十句論彼計。和合生待籍生積集生物皆是無常。聲唯無常者。十句論說。聲有三種一合生。二離生。三聲生。合生者。有觸實合勢用俱。有觸實空處合爲因。離生者。有觸實離勢用俱。有觸實空處離爲因。聲生者。有觸合離勢用俱。無障空處聲爲因（云云）如是三種聲皆是和合生。故彼立無常。彼論云聲唯是所作無常。唯言彰不通非作也。又香唯無常者。十句論云。火合爲因者。謂地所有諸極微色味香觸。又說色昧香觸。若地所有皆是所作無常（云云）今但擧地所有香德云唯無常。地所有色味觸雖所作無常。餘實所有色味觸子微上是所作。極微所有非作。故今以地所有色味觸。入次餘通常無常句中無常一分也。
　　【章】色等四種等下第三明彼所立與佛家異。色等四種等二句。擧彼所立。一本作色等五種。五字恐寫誤。應作四。聲是空實德非四大德故。義鏡中有釋如是。然秋篠評云此猶難解。學者應思。今云。有釋作四爲正。聲次明云色是空德非四大德故。今但明四大德。故作四爲是。四大非能造等二句。明與佛家異。義鏡曰。四大是有礙。色等是無礙。是故相望非能所造（云云）今云。是即一往義。今具釋。有二意。初約彼計辨。後對佛家辨。初約彼計辨者。謂地水火風是極微。唯雖壞劫時此等不滅。散在處處體無生滅。說爲常住。故四實微是非所作。如是散在極微雖兩兩合生一子微。三三合生第七子。七七合生第十五子。乃至大地。論其體性彼計不越因量等一因微。爲根取境與量德合。謂根緣取微。是於兩兩合處名子微位。微量德和合也。復根緣取火。亦於七七合處名孫微位已上。大體德和合。總雖名子微及孫微地等。非別實有地等。假令至大地其體性不越根本極微一因量。是故於地等四實邊無應能造何物用。但是宛然極微常實。故今云四大非能造。二約佛家辨者。謂佛家四大能造色等。故名能造。然吠世計不云四大能造色等。色等德句有別詮因。和合句義和合實德。從別詮因色等德句彰與實合令了相生。彼家四大對色等義。故今云四大非能造也色等非所造者。此亦有二意。一約彼計釋。二對佛家辨。初約彼計釋者。彼計聲等有非所作常住。謂極微水火風所有色等。亦有所作無常。謂子微上水火風所有色等。及極微地實所有色等。此中非作常住色等對地等四無所造義。本來非作常住。復所作無常色等亦雖有唯火合爲因同類爲因義。計一切德有別詮因及和合句時方我實和合生。故但以四大爲能造。爲此色等爲所造義非彼所立。故云色等非所造也二約佛家辨者。准上自可知。問。二意之中以何爲正耶。答。以對佛家辨爲勝。如十句義論云。謂此四中非所造者常。所造者無常（云云）此中所造者。謂子微上地水火風。既子微等名所造。則極微地等雖體非所造。對子微上地等是即能造。故彼家應亦有能造所造之名。爾今云非能所造。但云無。如佛家以四大爲能造。以色等爲所造。義也。故以第二釋爲勝。
　　【章】地有色味香等下明非能所造由。地有色等者。十句論曰。地云何。謂有色味香觸是爲地（云云）謂地實體微細難見。以實所有德知有地實。餘實亦准知焉。又三十論疏（一末）云。有色等者。以德顯地（云云）意云。地實體極微性。雖根取難可知。於一切和合聚中有色味香觸。處假令於水或火亦知地實和合住。是云以德顯地也。水有色味觸者。十句論云。有色味觸液潤。是爲水（云云）三十疏亦爾。然現流布章本作有色味香觸。香字是衍字也。三十疏云二十四德中其香唯地上有。設是極微上有亦是無常。問。十句論云有色味觸液潤是爲水。今章何故不云液潤（云云）答。液潤雖水所有德。今對佛家能所造故不云之也火有色觸者。十句論云有色觸是爲水（云云）風唯有觸者。同論云。唯有觸。是爲風（云云）問。地有色。水火亦有。水有味。地亦有。地有觸。水火風亦有。根能取時如何差別耶。答。如二十論疏下云。然色是火德乃至觸是風德。眼見色時不得風大。得地水火。以於色中。無風相故。耳鼻舌三得聲香味時得三亦爾。唯身得觸時得四大。以於觸中有風大故。故有分色爲眼等境。體唯一物（云云）今云。此二十疏文難了。今因釋之。此中眼見色時等者。眼根即火也。十句論云。地水火三有色有對眼有可見。謂此三實有色德故。眼根火實照見色時。緣得有色地火水三實。風實計無色無對眼無可見故。不有色德故。云眼不得風實也。又以於色中無風相者。若由十句論。則應云於風中無色相。今云色中無風。雖以顛倒意全無違。又耳鼻舌三等者。由十句論意。實實耳根與我意三和合現量取聲。地實鼻根與我意境四和合現量取香。水實舌根與我意境四和合現量取味（云云）何故今二十疏中。水實舌根得味時云得地水火三（云云）謂水實有色德。地火亦有色德。三實聲德一相故。同時處水舌根取味時同得三實也。地實鼻根得香時得地水火三亦復爾問。何故地實鼻根得香時得水火耶。答。地實香德火合爲因。故不得火則無香德。故必得火實又地火實有液體。水實亦有液體。三實液體德一相故。同一時處地實鼻根得香時同得地水火。故云得三亦爾。問。若爾空實耳根唯有聲。不得餘德。何故此二十疏云耳得聲時得地水火三耶。答由十句論聲有三。一合生。二離生。三聲生。此三種生皆有由有觸實合離生。有觸實者。即地水火三也。若爾既云有觸實。何故耳得聲時不得風耶。謂地水火三能有觸德云有觸實。地水火三四和合現量境。風實是無可見比量境今云耳根現量取聲。十句論說聲一切是現境故。耳根不得此量境。故不云得風實。但云得地水火三也。又唯身得觸等者。何故身根云得四大耶。答。四大皆有觸能四大觸德一相。故云身根得觸時得四大也。由此二十疏文意。應知吠世所立根所取差別耳。又義鏡中引成實疏述主客說。此非吠世本計幷部主之說。故非今章所預。十句論中無此說故。聲是空德等者下。明聲非所造由。十句論云。空云何。有聲是爲空（云云）
　　【章】僧法師說等下四宗中第三明數論乃是能造地水等。檢金七十及三十論疏。彼計有二傳說。一有說。自性生大。從大生我慢。從我慢生五唯五大十法。從五唯生十一根。二有說。自性生大。從大生我慢。我慢但生五唯。五唯生五大。五大生十一根。今此章文由二傳中第二傳也。佛法所云所造色等。是彼家能造。然非生滅等。三十疏云。二十三諦由薩埵等三事和合以成自體。皆是實有。無滅壞法。但是轉變稱爲無常。初從自性轉變而生。後變壞時還歸自性。但是隱顯。非後無體滅名無常。體皆自體。更無別體（云云）並皆有礙。簡別立勝論色等德無質礙。此數論五唯亦是有礙。
　　【章】然有別造等彼計掃擧西方有二諍。一別造。二通造。此前所明第二轉中有二論也初別造者。三十疏曰。若約此說色成於火大。火大成眼根。眼不見火而見於色。聲成於空。空成於耳。耳不聞空而聞於聲。香成於地。地成於鼻。鼻不聞地而聞於香。味成於水。水成於舌。舌不得水而甞於味。觸成於風。風成於身。身不得風而得於觸。此中所說約別成義（云云）二通造者。同疏曰。有說。五唯總成五大（總言通達義。總合成也）五大總成五根者也。五作業根心平等根亦皆總成（五大總成也）明此別造通造。金七十論及俱舍光記第三亦同此三十疏。大乘義章所明大異。
　　【章】聲論師說等下四宗中四明聲論餘四大種等者。彼計除聲。餘一切法皆是無常。然今但擧四大種眼等根及色香味觸云餘。此章對佛家能所造明彼計。故不云一切也聲或顯常或是聲常者。明聲論有二計。一聲顯論師計。謂聲得緣生。生已常住不滅。二聲生論師計。謂聲本常住待緣發。發生義。有時聞聲或有不聞。是即待緣顯。或發故。廣如因明論疏及總料簡章中。義鏡曰。問。此二論師計聲是大種所造耶。解云。既言待緣顯發。所言緣者響等緣。非是大種。故知諸聲非大種造。然彼宗意音響亦非大種所造。由尋伺等方所發生。非是由大方所造作。故知彼宗音響等緣非大所造。今此爲顯諸宗差別。故述此計（云云）今謂。此義鏡說中聲及音響非大種所造之釋。尤爲好。云今此爲顯諸宗差別。不應道理。爲通慢釋。謂此四宗中不擧三大外道之餘。但擧此聲論以聲爲常。計執以今所明佛家所造中一分擧論之已。三大外通餘雖有離繫等。以佛家能所造不爲所計之主。故不擧也。
　　【章】大衆部說等此下明小乘。二十部中以能所造爲所計旨部執今此擧成實論師雖非二十部。以能所造專爲所計。故因擧之四塵爲所造者。秋篠意云。既云肉團爲五根體。肉團即色香味觸四塵（云云）今謂。但此釋異餘部。聲塵不爲所造之義未分明。更應考之。無別五根等者。宗輪論擧大衆部等計中云。五種色根肉團爲體（云云）彼疏釋曰。契經中說。苾芻當知。眼謂大種所造。於眼肉團中。若內各別堅性竪類。故知眼等五色根皆肉團爲體。無別淨色。非淨色故根不得境。故契經中說言。眼不見色。耳不聞聲。鼻不嗅香舌不甞味。身不覺觸。根體非淨色。如何見色等故識能了。非根有能。稍似薩婆多部中識見家法救論師所立俱通有漏等。今云。通有漏自可知已。通無漏者。義燈云。五性色根肉團爲體者。此通有無漏。此四部說佛十八界唯是無漏。故佛五根界亦是肉團通無漏也（取意）。
　　【章】成實論說等此第二明成實計。問。何故於明小乘中擧此宗耶。此成實論諸部中何部攝耶。答。古來有多義。第一以此論爲大乘論。即梁三大法師說。一光宅法雲。二開善智藏。三莊嚴惠旻。第二爲含大小乘論。即云探大乘意以釋小乘。是嵩山定賓及光統律師義。智首南山由是。第三以是爲一句小乘論。即淨影師遠及眞諦三藏嘉祥吉藏。今家由是。具如三論玄義中立十義證成實小乘論。三論玄曰。有訶梨跋摩高足弟子。序其宗曰。成實論者。佛滅度後九百年內有訶梨跋摩。此云師子鎧之所造也。其人本是薩婆多部鳩摩羅陀弟子。慨其所釋近在名相。遂徙轍佃祗大小兼學。鑚仰九經。澄伏五部。再卷邪霧。重舒惠日（云云）由是應知。訶梨跋摩本薩婆多部。慨薩婆多不盡意致有相名相留。移意於大衆部大小兼學。作成實論（云云）又曰。問。跋摩既排斥八犍（有部）陶汰五部。成實宗正依何部義耶。答。有人言。擇善而從。有能必錄。辨衆師之短取諸部之長（基辨云。此是部執異論疏意。嵩山定賓飾宗記由是）有人言。雖復斥排羣異。正用曇無部（即法藏部。淨彰有大乘義章義）有人言。偏斥毘曇（有部）專同譬喩（即根本經部鳩摩羅多也。論中雖云虛段。此即同經部也）眞諦三藏云。用經部義也。檢俱舍論。經部之義多同成實（云云）（已上三論玄義）今問。此成實論攝諸部中。有如是異解。今家意此中由何義耶。答。與眞諦三藏等意同。法花玄賛一（二十一丁）立八宗中。第四現通假實。說假部等。成實論義經部師宗。即當第四現通假實（云云）又三論玄擧僧壑此論序曰。成實論者。佛滅後八百九十年。罽賓小乘學者匠鳩摩羅陀上足弟子訶梨跋摩之所造也（云云）今考出三藏記云。此非佛滅後一百年出鳩摩羅多名日出者（云云）今云。此說實爾。如三十論疏二本云。佛去世後一百年中。北天竺呾刄翅羅國有鳩摩羅多。此言童首。造九百論。時五天竺有五大論師。喩如日出明導世間。名日出者。以似於日亦名譬喩師。或爲此師造喩鬘論集諸奇華名譬喩師。經部之種族。經部以此所說爲宗。當時獨未有經部。經部四百年中方出世故（云云）由是可知。訶梨跋摩所師鳩摩羅陀非日出日。云佛滅後八百九十年出故。亦云罽賓學者。年代出處相違應知也。然我邦南京三論宗學徒相傳。云此成實論從大衆出多聞部所攝。此相傳由三論玄義。玄義曰。從大衆部又出一部。名多聞部。大衆部唯弘淺義棄於深義。有佛在世羅漢。恒隨佛聽法。佛滅度時在雪山。滅後二百年中從雪山出覓同行。見大衆部唯弘淺義不知深法。其人具足誦淺深義。深義中有大乘義。成實論即從此部出（云云）或云。部執異論亦同（云云）今由如上所說判部攝曰。若約一分同宗義。則可言同經部。若約爲部黨邊則可言多聞部攝。今家約云假實邊云經部師宗也。
　　【章】四塵爲能造等成實主計如數論宗。三十論疏（二本·十左）曰。成實論師名師子冑。本於數論法中出家。因立彼義云。由色香味觸四塵以造四大。是無常法。此中四大總爲五根體（云云）由是應知。訶梨跋摩今雖歸佛。因本所學四塵爲能造。四大爲所造。彼論三色相品曰。色陰者。謂四大及四大所因成法。亦因四大所成法。總名爲色。四大者地水火風。因色香味觸故成四大。因此四大成眼等五根。此等相觸故有聲。地者色等集會堅多故名地。如是濕多故名水。熱多故名火。輕動多故名風（云云）今文由此論意自可識已。又三十疏（二本）曰。若成實論師色等五塵體是實有。仍是能造（云云）四大通二者。四塵能造四大。故四大是所造。四大能造五根。故四大是能造。故云通能所造二聲亦唯所造者。四塵能造四大。而聲塵不造四大。但四大等相觸處有聲也。彼論五聲相品曰。問言。俗中常云聲是空之德。今何以知之。從四大生。答曰。今現見聲從四大生。我等先現見故。又言鐘聲鼓聲。故知是鐘鼓聲。又以四大異故聲有差別。如鐘鼓聲（云云）故可知。彼計四大能造聲聲唯所造。今章文云亦者示五根唯所造也問。聲因四大生。何故色相品云因四塵成四大因四大成五根。此等相觸有色耶。答。秋篠釋曰爲明四塵成四大。四大成五根。觸成因果更無別體。故通相說是等相觸也（云云）今詳曰。此釋未盡理。聲相品說因四大生聲。正示能造。又色相品說此等相觸有聲示四大所造一切色法相觸繫生聲。如鐘鼓等發聲故。此等之言非唯五根。指一切四大所造者云此等也。
　　【章】薩婆多師等此中有四。初標。初四字是也。二示能造（四大爲能造。已下文是也）三明所造（五根五塵等下是也）四約此部宗旨辨秋篠曰。此宗中說大種造色二相差別。略標十一門故婆沙（百二十七）曰。阿毘達磨諸大論師言。一（大種有見。造色有見無見）二（大種有對。造色有對無對）三（大種有漏。造色有漏無漏）四（大種無記。造色善等三性）五（大種欲色界繫。造色欲色界繫及木繫）六（大種非學非無學。造色學無學非學非無學）七（大種修斷。造色修斷非斷）八（大種苦集諦攝。造色苦集道諦攝）九（大種無異熟。造色有異熟無異熟）十（大種不染。造色染及不染）十一（大種非業。造色業及非業）諸如是等大種造色二相差別有無量門（已上論文）今此章中略標第二第三品門。故云唯有漏唯有得。言礙者。即對礙也（已上義鏡）今詳曰。婆沙有十一門。然今此章但擧有無漏有無對二門。婆沙十一門相攝則但此二門。謂有無見在有無對善等三性三界繫不繫。三學三斷四諦異熟非異熟等。但在有無漏門中。故章主以二門攝餘九門令思察也唯有漏者。此宗立前十五界唯名有漏故。四大是觸塵界前十五一分。故云唯有漏有礙者。三有對中此是障礙有對故。即對礙非拘礙。故云有礙觸處所攝者。彼宗立法體恒有故。觸處皆是實有。彼立十一種觸。謂四大種及七種所造觸。七種造觸者。謂滑澁輕重冷飢渴。俱舍頌云。觸界中有二（文）此中有二者。能造所造也。今但擧能造四大云觸處所攝。七種所造觸。次云五塵爲所造中攝也五根五塵等。此下三辨所造。此中有二。初總擧所造。此宗立無表色亦大種所造而是實有。婆沙（七十五）曰。無表自體雖無變礙。而彼所依有變礙。故亦名變礙。所依者何。謂四大種。所依有變礙故。無表亦可說有變礙。如樹動時亦隨動（文）俱舍中難云。若爾所依有變礙故。眼識等五應亦名色。婆沙師通此難云。眼識等五所依不定。或有變礙。謂眼等五根。或無變礙。謂無間滅意。無表所依則不如是。唯是一依。但有變礙。以決定故說名爲色（云云）（已上俱舍婆沙光記等取意）基辨今詳釋此意曰。不同五識通有二依。以五根意根。爲所依。無表但依現身大種得名色也。謂小乘戒盡形壽誓受故。命終捨故。現身四大滅無表隨滅。若依初念四大表業造初念無表。與表業大俱時滅。無表第二念已去相續不絕。神泰疏云。定散無表皆依大種也（云云）故定共戒亦大種所造。應准自知。由上來所明。云無表色亦大種所造也。
　　【章】五根五塵皆唯有礙等者二以二門辨所造。此章但以二門相攝一切門。如前應知。爲所造者。俱舍頌云。餘九色所造法一界亦爾（云云）此中九色者。五根及五塵中除能所造觸。餘四塵。能所造觸前句已明。故除是云九。今以所造觸入此所造。故云五塵。法一＊界者。無表色亦大種造皆唯有礙者。五根五塵是障礙有對故。實有極微所成立不觸著成麁大物。如手礙手石礙石。故云皆唯有礙。唯是有漏者。前十五界唯名有漏故。此十色界道諦無爲所不攝故。如諸煩惱故云唯是有漏。法處無表說通無漏等者。若法處無表即後三界攝故說通無漏。無表色中有道共無表及無學身中別脫無表。故爲通無漏也。是無礙攝者。法處無表色是無色無對無可見。故云無礙攝也。皆是實有者。此四字一句第四述有宗本旨。謂以四大爲能造。以五根五塵爲所造。餘部亦所說。今此所云皆是實有者。述彼計不共宗。謂能所造共法體恒有三世實有。此彼計宗極也。
　　【章】經部師說等此下第四明經部計執。義鏡曰。此第四述經部宗也。此即根本經部義也（云云）今云。根本經部者日出論者。鳩摩羅多也。經部祖述此師計。故云根本經部也。今以此所明經部義爲根本經部義。所據應更考已。能造所造等者。問。經部計亦同薩婆多。以四大爲能造。以五根五塵爲所造耶。答。經部立四大及根境爲十四色。名爲色蘊。不立無表色攝色蘊。具如光記。故經部亦以四大爲能造。以五根五塵爲所造也。然於此能所造。有與薩婆多別。謂能造四大有假實異。所造根塵亦爾。極微能所造皆是實有。阿耨以上和合麁色能所造共假有。不同薩婆多能造所造俱極微不觸著。雖和集位不失極微體法體恒有。以是爲二計別皆通假實者。此四字明經部本旨。三十論疏二本（二丁）曰。然經部等極微隨眼色等十處所攝。然非是假。非眼識等得。成和合色爲眼等境故。以理而論。唯意識得應法處收。以實從假色等處攝。以假攬此實法成故。正理論中與經部諍法處不許別有色。故非法處攝也（云云）今云。此疏文中。隨眼色等十處所攝者。能成極微是實有體。唯意識得法處所攝。然此極微有成眼等根極微。是攝眼等五根處。云眼等五根極微。亦有成色等境極微。是攝色等五處云色等五塵極微。其實七微和合假色。有眼等五根色等五塵之名。爲眼識等所緣或所依也。故次文云以實從假色等處攝。和合色爲眼等者。三十論疏二本次文述彼計曰。彼說。實有極微非五識境。五識土無極微相故。隨彼彼處所攝衆多極微共和合時。總成一物名爲和合。如何耨色等以上方爲五識境。和合是假。依實微立。即五識上有和合相故。名五識似彼相也（云云）此三十論疏所明經部義。由順正理論第八卷所說。由是應知此部計執能造所造共是未合極微。即實有體。若七微合成眼等境。麁大物色總合物故名爲假有。故今章文云皆通假實也。此與薩婆多別所計執之異。因今偏擧之極微是實等下。明通假實由。並皆有漏者。此部亦立前十五界唯是有漏故。五根界及色等五塵界並皆有漏。義鏡設問答曰。問。和合色等是假非實。云何爲緣發生五識耶。解云。唯識疏第二云。如經部師。極微和合所成是假。不能爲緣發生五識。今和合時一一極微有和合麁相。各能爲緣發生五識。以有實體能爲緣故。然別極微相五識不得。今詳曰。秋篠引成唯識疏爲答釋。然此所引文非說經部計文。此是說本薩婆多義文。文初有如經部師言故。眩迷此言答就經部計問。麁漫之甚。學者擇居。今以經部計答曰。如何拏色等以上。方爲五識境和合是假。即五識上有和合相。故名識似彼相也。二十論疏下亦說經部計曰。謂經部師實有極微非五識境。五識上無極微相故。此七和合成阿耨色。以上麁顯體雖是假。五識之上有此相故。爲五識境一一實微既不緣著。故須和合成一麁假五識方緣。此即疏主所明經部計執。雖有依他有與實有異。大乘之中亦有二諍。有五識緣假之說。況小乘中由應計執所立。云何應無五識緣假之說。故秋篠所設問。非預經部計問。破難經部之問。若難彼計則二十三十唯識論（幷）其疏中具明。何今以他部計爲答耶。故秋篠之問答。尤不是也。
　　【章】無表假立等下明此部無表異餘部不攝色。秋篠曰。無表假立者。義同大乘也（云云）今詳曰。必非全同大乘。根本經部鳩摩羅多計云。有色（一物）非顯非形。心所引生能動手等。是身業性。然不是如正量部能動。是爲表業體。此表業種重五蘊上。此熏種上防非止過假立無表。故是非色。末經部計思心所爲表業體。無表亦於此思種上假立。雖稍與大乘同。彼以實有思立。大乘於如幻虎疎思而立。故非全同。俱舍業品曰。經部亦說。此（無表）非實有。由先誓限唯不作故。彼（無表）亦依過去（前念）大種施設。然過去大種體非有故（立過未無體故）又諸無表無色相（變礙有對色）故（云云）此論文意解言。由三因彼立無表非實。一唯不作名無表故。二過去大種立無表。違未無體故。三色以變礙爲義。此無表無變礙義故。彼說。無表但是思種。謂審決動（身）發（語）四現行思於色心上熏成種子。此思種上防非止過假立無表。但不作惡即名無表更無實體。但是思種。具如光記又惠暉云。經部本宗不立無表。末宗立非色非心。即種子上假立。得名色者。以防色故（云云）今云。此言經部本宗者。應鳩摩羅多。此師立非顯非形表色。又立種子熏習。若爾此表業何不熏種。若云熏種何其種子上不假立無表。故惠暉所言未知所據。又云不立無表者。恐云於法處中不立無表歟。他日又考。
　　【章】法處無色等下明與餘部異。順正理四（十八丁）與經部諍法處不許別有色。極微亦非法處攝。以實從假但色等處攝也（云云）不許色蘊等者。俱舍光記曰。若如經部於色蘊中不立無表色。覺天於色蘊中不立所造色。大乘於法處中更立多色（云云）由是應知。經部宗以五根五境四大之十四爲色蘊。以無表不攝色蘊。不攝法處。不同薩婆多。以五根五境及無表十一色法爲色蘊。問。若爾經部以無表何處攝耶。答。義鏡曰。既言法處無色。故知無表非色非心。不相應行（云云）今詳云。三十論（二末二十九丁）破不相應行異計下云。破成實論無表戒等（云云）了義燈釋曰。無表雖依思立。然是不相應攝（云云）成實論無作品云。善不善律儀無作名心不相應行蘊所攝（云云）今云。秋篠由此等說。以經部無表爲非色非心歟。
　　【章】說假部說等小乘計中下第五擧說假部在蘊門中等者。此明實法。宗輪論曰。謂苦非蘊（今云。此部云五蘊體性非苦諦攝。說蘊相是積集假。蘊體是實。開發曰。解云。苦體非實故不名蘊。在蘊門中皆實有故。云云）疏云。苦者逼迫義。蘊體非逼迫。故是非苦（意云。五蘊一一自相。若色蘊中五根五境各各自相此云蘊體。受蘊自相樂捨二受。是云蘊體。想蘊自相大小麁細等。是蘊體皆非逼迫）如次下云諸行（一切有爲法）相待假立苦故（次下疏釋云。欲界劣上界。欲界名苦。乃至有頂劣無漏。有頂名苦。故云相待。相待假故無實苦也）色等（五蘊）諸法餘部名苦（餘部色等五蘊雖名苦諦）其實非苦如無間果（下擧喩立理。如無間地獄果報）體（果報體）實非苦所感（惡業所感）諸蘊（無間諸蘊）有苦相合說名苦蘊。其體（五蘊體）非苦。生滅等法（行蘊中四有爲相法間雜四相。故雖有生滅行苦有爲本法）幷非行苦。其蘊等上業（用即色聲等業用）皆實有（蘊等不說依緣相待。故皆實有）體皆是實者。色等諸法自相皆是實有義積聚故者。由共相積聚義名蘊。蘊是積聚義體非積聚者。五蘊一一自相實有無積聚義。在界處門等下。明假法。並是皆假者。宗輪論曰。十二處非眞實（意云。六根六境根境相待有依緣義名處。蘊等不爾是實）疏云。以依積聚（所依根）緣（所緣境）亦積聚（意云。爲所依爲所緣義。積集處方能生。故名爲假）積集之法皆是假故（難云。積集是假。則蘊體何非假耶。積集名蘊故）○（疏通此難云）雖積集假義釋於蘊。蘊體（五蘊各各體性無依緣相待義）非假。無依緣故（蘊無所依緣義故）現在世之識（已下釋意根處是假）不名爲意。入過去時方名意處（十二處中意根處也）依止義成（意根雖依止義成）體（過去）非現在亦非實有問。蘊實處假可知。界門假實如何。答。此有二意。一云。於十八界若取所依（六根）所緣（六境）能緣（六識）積集義名界。則十八界亦是爲假。宗輪疏曰。問。十八界等若爲假爲實耶。答。亦有依緣積集假義。故此亦非實（云云）今章由此義釋云並皆是假。秋篠由是。二云。若取種族因義種類又別是界義名爲界。則十八界亦是實。如開發云。問。十八界中亦有根境。依緣既別。爲假爲實。答。十二是假義自准知。故六識界可謂是實。故略不論。或十八界雖有依緣。不約依緣生識名實。各族因義種類義別是界義故。雖有二說。後說爲勝（云云）由是自知。三十論疏中但論蘊處二門假實。不論界門。宗輪論中亦略界門。是以十八界有通假實二義故故通有無漏者。此說同大衆部許佛身十八界通無漏。故宗輪論曰。餘義多同大衆部執（疏云。非出世法一切皆實。故不同說出世部。世出世法皆有假有實）。
　　【章】一說部說等宗輪疏曰。一說部說世出世法。皆無實體但有假名。名即是說。意謂。諸法唯一假名無體可得（云云）由是能造所造亦是假名。此部所計。
　　【章】說出世部說同疏曰。說出世部明世間煩惱從顛倒起。此復生業。從業生果。世間之法既顛倒生。顛倒不實。故世間法但有假名。都無實體。出世之法非顛倒起。道及道果皆是實有。唯是云實。世間皆假（云云）由是能造所造有漏俱是假有。無漏並是實有。
　　【章】今依大乘等此下此門三段中。第三明大乘。此中有六段。今依大乘四字。初標牒觸處法處下。二約十二處辨。秋篠云。此即約百法辨體門也（云云）今詳云。秋篠科云約百法辨。此由唯大乘建立立科。可云通漫。若以五位辨。可云約百法。今文不爾。但以觸處等簡擇故。應云約十二處辨。上來擧小乘。今與大乘對明。故以通大小乘三科。立科爲穩。觸處大有種者。一切身根爲所依。身識爲能緣。所緣取觸處皆是有能造四大種也。法處有大種者。法處所攝勝定果色。亦籍四種生。故瑜伽（五十四·十四丁）說。又諸定中先變大種。然後造色變異而生（云云）由此等義云皆是有大種。
　　【章】散定別故者。秋篠曰。散定別故者。若實親造於定色中無別大種。今據疎遠故。法處中勝定果亦有大種。故云散定別故（云云）今云。此釋尤好。然釋意未明了今助釋云。諸所造色雖自種生。若離大種必不能起。此大種造色不離義有二種一定同處。謂親造義。二必假籍。謂疎造義。初定同處造者。略纂曰。若依實義親所造義。必同性造非異性。必同類造非異類。有無漏必類同故。必同界造非異界造（云云）二必假籍者。別解脫無表色等必籍大生。非定同處亦名不離。離質聲離輪光皆亦如是。問。若法處無表色等疎假籍大造。何故瑜伽（五十四）說法處所攝勝定果色。當知此色唯依勝定不依大種耶。答。據親相造而云不依大種。若疎相造亦依大種。故無違也。論文自解云。然從緣彼種類影像三摩地發故說彼大造。非依彼生。又說。諸定中先變大種。然後造色變異而生（云云）問。定果色疎相籍者。爲由依身大種造。爲由本質大種造。答。伽六十說。由所緣本質中大種勢有定果色生。如彼廣說。若由依身大種者。無色界中既無依身。彼定果色依何大種耶。答。樞要上云。說先變大種後造色生。有義此說依欲色二界地定果色。以有所依身故。無色界定果色從本質大種造。定中無大種。無所依身故（云云）由此等義可判。觸處大種並通親疎二造。法處大種唯疎非親。故今云散定別故也造色通於等者。五根五境及法處色云十一色也。
　　【章】大種造色等自下文秋篠分科曰。大種造色（至）善無記性。此標次四門以辨體（四門者。一約依圓三性辨體。二約相名等五法辨體。三就漏無漏辨體。四據善等三性辨體）又有漏大造（至）假性通三。此文即釋前標四門也。又故瑜伽六（至）實唯無記。此引文證上文所說有漏造色唯無記性假性通三之文意也。又無表既假已下。此章家文也。大種唯實等二句。第六就假實辨體門也（已上義鏡取意）今詳曰。此科文雖有道理。意味難了。故今更科以示。取捨任意。謂今依大乘已下。此門第三述大乘義。此中有六段。初標牒（今依大乘四字此也）第二約十二處辨（觸處法處至十一所有是也）第三總約依圓二性辨（大種造色至二性所攝是也）第四約五法辨（五法之中三句是也）第五約漏無漏三性辨（通有漏無至一切唯善是也）第六約假實辨（大種唯實已下文也）第五段中亦有四文。初標（通有漏等九字是也）二約依圓二性辨（辨有無漏大造）三約善等三性辨。四引證辨（辨三性大造）今文由私科判。第三總約依圓二性辨大造。大種造色四字牒。隨應俱通者。如次文明。有漏大造定屬依他。此中定散大造俱論云有漏。是皆有漏識變故云屬依他也。又無漏大造亦通依圓二性相攝。皆無漏定變大造故。四智心現大造依他自知。諸佛所變大造皆是不可言境故。即圓成實。護法正義佛身十八界悉皆具足。故無漏大造依圓自可知已。深密經中說四智心現圓成實攝。故今云隨應也。
　　【章】五法之中等私科云。第四約五法辨大造。相及正智二法所收者。秋篠曰。問。如瑜伽（七十二）說。相通五位（心王心所色不相應無爲）名唯不相應行。分別正智通心王心所。眞如唯無爲。今所云大種造色既是色法。云何今云正智所收耶。答云。正智有二。一唯出世間門。二世出世門。初是根本正體智。次是後得智。後得智中有其二門。一見相門。二能詮門。若依初門大種造色皆相分收。以相從見皆見分攝。即見分中亦有正智。故云正智所收。若爾分別亦有見相。何故不云分別攝耶。答。今對依圓二性以標二事。謂相正智。其分別事唯取三界心心所法。此唯依他不通圓成。無漏正智通二性。故但標此二。二有人云。與正智俱有無漏戒等。是大種所造。今幷眷屬相從而說。故云正智所收（已上所收）今詳曰。二解俱迂回。今私釋云。成唯識八引伽七十四等立義曰。有義說依他起攝彼相名分別正智。圓成實性攝彼眞如。遍計所執不攝五事。彼說有漏心心所法變似所詮說名爲相。似能詮現施設爲名。能變心事立爲分別。無漏心等離戲論故但總名正智。不說能所詮。四從緣生皆依他攝（云云）今文由此義當解釋。謂大種造色若有漏心心所法變似所詮爲相。故今云相所收。非假能詮現者。故不云名所收。決擇抄曰。除名此四大造非能詮故（云云）又大種造色是所變相。非能變心等。故不云分別所收。又無漏大種造色皆是四智現相。定力變現。無漏心等離戲論相。故但總云正智所攝。決擇抄曰。五法之中有爲無漏唯是正智無漏四大。若非正智何法所收故約所緣名爲正智。問。此唯識文但屬依他說圓成實但攝如如。然此章云大種造色依圓二性所攝。文義相違如何。答。大種造色云圓成實攝。約淨分依他。即四智現相。故今五法中云正智收。義意無違。上來約能所詮門而說。次約見相門釋。則成唯識八引中邊論第三曰。或復有處說依他起攝相分別。遍計所執唯攝彼名。正智如如圓成實攝。彼說有漏心及心所相分名相。餘名分別。計所執無體故。爲顯非有假說爲名。二無倒故圓成實攝（云云）今由此義釋。則大種造色若有漏者皆是有漏心心所相分。故今文云相所收也。又此大種造色若無漏者。無倒相故。圓成實故。今云正智所收。此大種造色非能緣心。故不云分別收。又此依他識變相非都無體。故不云名所攝也。
　　【章】通有漏無漏等。此下第五約有無漏三性辨。此中有三。通有漏已下九字初標牒有漏大造已下。二約依圓二性辨有無漏大造。秋篠曰。有漏大造者。通散定也。無漏大造者。唯定非散。以無漏心必在定故。有漏造色唯無記性下。三約善等三性辨有無漏造色。秋篠曰。唯無記性者自性無記也。對法四曰。八界處全及餘蘊處界一分是無記。八界者。謂五色根香味觸界。八處亦爾（云云）今此造色攝在八界八處中。故出唯無記性。此就實性而釋。若約假性亦通三性（已上義鏡）今詳曰。秋篠引對法論八界無記文釋。恐非章主意歟。對法論說八界無記。是隨轉理門。小乘以色聲二說通三性。具如俱舍界品說。皆約等起三性說。非云假通三性。寶疏云色聲二唯有等起善不善。光記云有等起三性。今章所明有漏造色如前文云。通十一處明故。非但八界唯無記性。以十一處造色。判約實者十一處中唯無記性。於其中彰假性者通善惡。是大乘實義。對法疏二云。造色實者唯無記性。假者通三性（云云）此中置者言深有意也。秋篠以八界無記文釋。恐未穩也。現本有漏造色下恐實者之二落脫歟。假性通三者。此中云假實。言任運起造色爲實。有實相用如五根五境故。加行分別得爲假。無實用故。如無表名色非實色故無質礙用也。五十四說。問言。眼耳所行善不善色。彼何因緣成善等性。非餘色耶。答。由輭中上三種思故。一加行思。二決定思。三等起思。由此（三思）能起若善不善身語表業。依上品思成善等故。又顯揚論第十八說。色非自體有善惡性。隨能發心假說善惡。第六十五成業唯識佛地論等皆說同此。故有漏位五唯無記。表善惡故。色聲二種假說通三。在無漏位一切唯善（已上對法抄取意）伽略纂十四（二十四丁）云。由三思發故色聲成善惡表。此據表善惡。非體是善惡。餘香味等非此三思發。所以不成善惡性（云云）
　　【章】故瑜伽六十四故瑜伽等者。引假通三性之證。秋篠曰。今案瑜伽六十四中都無此文。彼卷初云。謂由五處觀察可歸。一由身業清淨故。二由語業清淨故等（云云）又其次文曰。復次有五種行。一身行。二語行。三意行（云云）秋篠自解云。身業清淨等者。標善身語業。翻此即顯不善身語。今此章文云色聲表色意在此也。但取文意以釋義旨。故云色聲表色假通善惡。若不爾者此所引文甚疎相違（已上義境）今詳曰。六字恐五字寫誤。或卷數暗記失。疏主章抄此例甚多。秋篠取六十四卷初文意而釋。雖爾章主引意云假通爲詮要。秋篠所取文無假通義。由是考瑜伽文恐取意引五十四卷文歟。五十四文前所引。說由輭中上三種思故能起善不善身語表業文是。略纂及對法疏成假通三性義。故明此六十四是五十四寫誤。或暗記失又秋篠以今文實唯無記四字爲六十四取意文。恐不穩當。六十四中文無實唯無記意。五十四亦無但對法疏中引五十四文已。云有漏位五唯無記。由是自知。此所引瑜伽文爲證假通三性。實唯無記言。此章主文無表既假等。秋篠曰。若別脫無表於思種上假立。若定道戒於現行思假立。故云無表既假。別脫定道三性無表一向唯善若不律儀無表唯不善性。故云許通善惡無漏大造一切唯善者。成唯識第十說。有義五根五境皆唯有漏。對法論說十五界等唯有漏。故佛身功德非有（有漏）非無（無漏）非蘊界等法門攝故。有義佛所有根境等色妙定所生法界攝。故如實義者根境等色皆通有無漏。對法論說唯有漏。但依麁淺境說。非爲盡理。捨有漏蘊得無漏蘊故。經說如來妙色身故。佛身中十八界皆悉具足圓滿（云云）建立無漏大造是護法正義。如佛地論第七說。
　　【章】大種唯實等第六約假實辨體。五十四說。諸色蘊中九種實有（五根色聲香味之九也）觸所攝中四大實有。所餘皆假。墮法處色有實有假（云云）今云。此文總示於九種中非無假色。對法第一曰。所造色者。謂眼等五根色聲香味所觸一分及法處所攝（云云）此中除眼等五根。餘七種色各有假實。色境二十五中青黃赤白是根本實色。餘皆是假。聲有十一。皆是實。唯響是假。香有六種。味有十二。皆是實。如和合香味亦是實有。如因俱大種聲是實。觸有二十二。皆是所造假。觸法處色有五。定果色是實。餘是假有。識定果色通假實。廣如對法疏二明。
　　【章】釋名者瑜伽等自下六門中第二門。此門大分爲三。初標門。第二總名釋。第三別名釋。瑜伽第三等下。第二總名釋。此中大分爲二。初大種總名釋。次造色總名釋。初中有五。初擧證釋。二釋大字。三釋種字。四擧不名大種者。五約離合釋。今即初也。此證文中由此大種二句。釋大字。爲種生故四字。釋種義。立大種名四字結也。此是由玄藉對法疏釋立科。秋篠引玄藉對法抄曰。此文先釋大。後釋種。言其性大者。體相用三但得名性。即地等四其體寬。形相廣。受用大故。言爲種生故者。此釋種義。即與所造爲生等因。種言通現行。現行與習氣故。唯識論說。現亦名種。或名四大。界言是因義世義。又種子與界並是性義。廣如彼師對法疏釋（已上義境）
　　【章】大有四義此下總名釋中第二釋大字。今此四義俱舍論第一文也一爲所依故等三句。光記寶疏神泰疏共爲種義。今章主以是爲大義。俱舍論文既云一切餘色所依性故。一切之言即是大義。故以今章釋爲親附俱舍論文也。或言。此章文非引俱舍釋大種。別立大四義釋。其四義所言雖與俱舍同非意全同。故以俱舍釋此章是不可也。四義之中初所依義。俱舍光記等取所依性言釋故爲種義。是取婆沙百二十七意。如義鏡引。今章主取一切言釋爲大義。是以伽第三說其性大故爲據。令合俱舍說一切所依性。故爲大義又以伽第三說爲種生故爲據。釋種言故別立因義類義釋也。必以與俱舍同異不可論是非也。大抵以婆沙俱舍意釋今章主所言四義甚不是也。秋篠及近來信培等爲混合說。不用陶汰偏難用也二體性廣故等者。周記曰。四體寬。遍一切色法也（云云）謂造色雖各各別。此四大種無不遍一切造色處。故云體性廣也。三形相大故等者。俱舍論曰。增盛聚中形相大故。光記釋曰。如大地大山。地大增盛。大江大海水大增盛。炎爐猛焰火增盛。黑風團風風增盛。是爲形相大（云云）起大用故等者。俱舍論曰。能起種種大事用故（云云）光記釋曰。如火水風災。如其次第能壞初二三禪。是壞世界用大義。地能住持世界。是成世界用大義也。秋篠曰。傳說如上所說四大義中。初二約性四大。後二約事四大。初三通於四大。後一除地通餘三。又彼記（光記歟）中述小乘意云。成世界但水風。破世界除地通三。地是所壞故。餘如彼記。後二約事四大。說者今詳其理。大乘基對法抄中及此章中。不簡性事。總說大義。依何得知後二約事。亦成壞世界是性大力。豈依事大起此大用。故傳說非也（云云）今＊曰甚妙也。
　　【章】種者因義三釋種言。以二義。一因義。二類義。此四能爲等三句。是因義也。種類別故一句。是類義也此四能爲等者。以瑜伽第三說名種生故爲據。立因義釋。因者即生等五因也。是皆就現行法說因種義。如次文辨。
　　【章】虛空雖大等四簡不名大種者。此中所簡有三。一者虛空。二內種子。三者所餘諸法。初簡外造說。次二由內道。如婆沙百二十七說。有說。爲止外道所說。謂外道說在種有五。即前四及虛空。今但說四明虛空非大種。就虛空不名大種。婆沙百二十七有評家說。今章所擧由法救大德說。彼說曰。大德說。虛空雖大而體非種。不能生故。餘有爲法雖能爲種。而種非大。相不遍故。由此虛空不立大種（云云）今章由此義勢。彼云餘有爲法。今云內種子等。彼不立內種。故取爲六因法云雖能爲種。今大乘立識內種故別擧是。等言取現行自體辨生爲親因者。所餘諸法等者。取一切法現現相望爲增上緣者論是也。秋篠曰。所餘諸法等者。所造色等（云云）今詳。此說甚局。今上擧內種子。其餘豈但所造色。故取現現相望一切法也。又秋篠曰。若爾空一顯色其相望蘊。豈非大耶。解云。空一顯色雖是相大。闕餘三義故非大種（云云）今云。此釋亦不爾。既云非大。何云以空一顯色雖是相大闕餘三義耶。空一顯色隨四洲。其色成四。云何爲相大耶。故此問答未穩。章由此地等五約離合釋。如文可知。對法疏曰此大亦種故名大種。持業釋名。種或類義。四類別故。持業釋也（云云）謂初釋與今章同。次釋四大即種類別持業得名。
　　【章】造色名者等自下總名釋中。第二總釋造色名。此中三。初標牒。初四字是。二引證顯有持業。此約三字對。三約四字對示依士。顯揚第五等者。彼論五廣說色蘊四種建立。一相建立。二生建立。三損減建立。四差別建立。其中第二生建立下說有五種生。一依止生。二種子生。三勢引生。四順益生。五違損生。今章所引文。其五種生第一依止生之文也。秋篠釋曰。依止大種者。彰依主釋。餘造色生者。明持業釋。此即初引文證。後明二釋也。若不爾所引之文有何證理（云云）今詳曰。此顯揚文持業釋證也。非依主釋。何以知之。顯揚論此文次結云攝在一處是造義。此章亦引此文已結云所造即色。此即證也。若云二釋證則何不擧依士。次文雖擧依士四字對釋。今引顯揚瑜伽以所造色三字對釋造色名也問。文既云依止大種。何非依主耶。答。此非依主。如總料簡云。依主以能依爲義以所依體或用彰以立名。是依主依士也。如識依眼根故名爲眼識。是彰取所依名名能依者。今不爾。於造色名無彰取大種名之義。故此依止大種言非言依主。既次文擧依士。於所造色加大字爲依士。是彰取大種名立大所造色。故是依士釋。不加大字。但云造色亦云所造色。無依主依士釋。不彰取他名故。若爾依止大種者何義耶。謂此彰同依釋。此四字即造色之造義。依止者所依止義。次所言年所字是。造色以四大種爲所依止。是即造義。若以大種不爲所依止。則無所造義。故由此義論次文云即於大種處所有餘所造色生。即言明以大種爲所依止即所造色生。謂此有一箇色法。堅濕煗動與色香味觸同依一箇色法之體。是即以大種爲所依止所造色之相。今於一箇色法加造名云造色。意顯此一箇色法以大種爲所依止即是所造也即於大種處所等者。釋上依止大種四字也。此於處所三字境第七聲顯同依。如前釋亦顯持業。有餘所造色生爲體。則此體持大種爲依止業用。若大種處所爲體。則持造色生業用。是即一體持業用持業釋也。由是因故者。承上起下。因謂所由。是言指上。說四大種等者。結造色名。四大種造所造色之七字。相攝造色二字。所造二字攝色言。四大種三字攝造言。故但云造色。所造即色者。結顯持業釋。若用此結釋。則上句四大種造四字攝所造二字。四大種名不造。則無所造名。故今於此所造言攝前所言依止大種四字如是相攝所造即色。若不相攝依止大種義所造。則無名色義。故云所造即色。彼論結文云攝在一處是造義。是其意也。
　　【章】五十四云等下引瑜伽明依止大種是持業義。是即說依止生最後文也。顯揚說攝在一處是造義是也。是同一處者。顯上依止大種義。即同依持業義也。攝持彼義者。秋篠曰。即說五因中持因義也（云云）今云不爾。此依止生義五因中依因義。非持因義也。今云攝持彼義者。顯不離大種處而轉義。上云同一處故。雖似持因非持因義名之爲造等三句。如上釋可解。
　　【章】大所造色等者。第三約四字對示依士義。如上已釋。此是因明。非此正論。此處就造色二字或所造色三字合釋爲正論也。
　　【章】別名者等此門中大段第三釋別名。此有二。初大種別名。二造色別名。堅勁義是風等者。對法第一曰。地界者堅勁性。水界者流濕性。火界者溫熱性。風界者輕動性。彼疏釋云。此釋眞大。地水火三各彰自體。如何風大擧輕以顯。由經說輕是所造觸故。五蘊論說輕等動性。相似名等。擧風業用以顯自體性難知故。此動等輕故言輕動。略無等字（云云）今此章云輕等動。是由集論五蘊論。瑜伽（五十四）顯揚（五）說色蘊五種相。第一自相中擧是曰。謂堅等是地等相（云云）若爾對法云性。是性相義。秋篠引小乘論辨同異。非此所用。恐煩不擧。須者往見。
　　【章】造名別名二造色別名釋至章中解者。問。是指何章耶。答。古有兩釋。一云。指對法疏。今云章中。彼疏第一卷各開多門釋五境義。由對法一。所造色者。謂眼等五根色聲香味所觸。一分及法處所攝色（云云）然此章中但明五根法處二章。不明五境義。恐推對法疏歟。二今此章正名能造大種章。然名大種造色章。偏標能造。次更應有所造色等章。今即指彼云至章中解也。秋篠擧此二說。但由初說。今云實爾。應由初說。章主抄疏中此例尤多。又可名大種及造色章。辨其造色中。應自解故。指此一章中說造色文。今云章中也。生等五因。自下第三門大分爲三。初標。二總明以五因名造三別顯五種造義。生等五因等八字。初標牒對法第一說下。第二總說五因名造。小乘中亦說此五因。婆沙（百二十七）俱舍界品亦同說。然今明大乘大種造色故。先引對法論令知是大乘五因（造者因義。故以五因彰造義也）。
　　【章】生因者此下第三別顯五種造義。此中有五段。初明生因。二明依因。三明立因。四明持因。五明養因（玄範對法疏曰。此五因中生約末生而起。依約據彼能造而輕立約成彼果隨大轉變。持約持果令住。養約養果令長。若約六釋釋此五因。若生之因是依士釋。生即屬果。若生即果是持業釋。生即屬因餘四並然）初中有四。初擧對法文辨名生因由。彰大種與造色不離義。今即是也。謂離大種下二句。明以大種爲生因義。秋篠曰。問。生與起眼目異名。由何配屬。解云範師兩釋。一將起義略釋生名。故云生因即起因。二即以伽論生因屬配本藏所有起因。下四亦爾。伽第三亦說五因。文異義同。廣如彼說（云云）今云。此範疏中第二義尤爲難了。伽論者瑜伽第三說五因。其文但說生因不云起因。故屬配此論所說起云生即起也。本藏者指此對法論也。
　　【章】諸所造色等二章主通伏難。成立大造不離義。難意云。諸所造色自各各自種生。何故以大種爲造色生因耶。今章文通此難也。秋篠曰。此章主釋對法論起義（云云）。
　　【章】瑜伽第二等下章主擧證成大造不離義。乃至養者。瑜伽全文廣問五因。今爲成生因義。引證是。故擧但生因。略問餘因。彼全文曰。問。一切法生皆從自種而起。云何說諸大種能生所造色耶。云何造色依彼。彼所建立。彼所任持。彼所長養耶（云云）內外大種造色種子者。秋篠曰。三界三性新熏本有諸種子等也（云云）今謂。此釋通漫。既云內外大種造色。明知唯是色法種子非云心法種。云何應云無色界種。假使雖無色界中有色法種。此是屬有色界種。復不可云三性種。大種造色是唯無記法。若云通善惡。則非釋子故唯是無記法種。故云三界三性是通漫說。又內外者。五根名內。五塵有二。一內五塵。謂有根身所變內大種造色。二外五塵。謂器界相所變外大種造色依附內相續心者。秋篠曰。內相續心者第八識也。簡七轉識故名相續。又解所依之身名爲相續。即第八心住在身中故名相續心（云云）今詳曰。此二解中。初解雖無害通漫。後解無據。失第八識建立實義。故不可用。初解之中但云簡七轉第八識名相續。未辨內心二字。故今文云大造種子依附內心之義遂不相彰。故爲漫釋。後解之中云第八心住在身中之釋。失第八識實義。謂第八識以種子有根身器世界爲相分。四分合識體故。云何應云但住在身中耶。類似獸主外道計我。若第八識與有根身別物。則應云住在身中。既有根身爲相分心。四分合識體故不可云住在中。若設云在中言八囀聲中境第七聲。故住在中言即表有根身是第八識。雖義意一分通。今文實義遂不明顯。却混外說。故不可須釋也。今更釋曰。內相續心者。內謂彰攝受種子。伽六十六（九丁）說由五因建立內法以名爲內中。立攝受種子故說名內法義。故今云內示種子義。相續謂諸論中安立此言有四種義。一約剎那生滅。二約一期生滅。三約前後念。四約彼此世。今文所云但取初三二義。若種現相望辨相續。則於現在一念一法上說生滅相續。其實雖同一時。由意識觀解云生滅相續。是因滅果生義。有種必現行故。於自界自地大造種子名爲相續。若種種相望辨則不緣合故。住種子位以未現行。故但前念後念種子因滅果生相續。此於他界他地大造種子名爲相續也。心者謂集起義。如二十論疏云。集起有二。一種子集起。二現行集起。初但第八。次通八識（云云）二之中今但取初義。何云種集起。謂如成唯識第五說。云第八名心。集諸法種起諸法故（云云）疏釋曰。爲一切現行熏。是集諸法種現行第八爲依。種子識爲因能生一切法。故是起諸法（云云）由上來義應解此句。謂種子識名內相續心也要大種子先生大種等者。正釋能造之能言。問。此文中云先生大種後云爲前導。若爾能造所造由自種生爲有先後耶。答。此有二門釋。初隨轉理門。謂如小乘云。先有大種爲能造。後由能造造色方有。故今隨轉云先生大。復云爲前導也。後眞實義門。謂大乘實義能所同一時處。非前後有。例如雖四分合識體故能所一時。相見別種見起時相必起立能所緣之名。三十論疏（一本）例此大造立相見能所義。秋篠引之成立。若云通所造前後念從自種生。則最初一念但能造大種應從自種現起。此能造言對何所造名能耶。若對第二念所造。則色界報盡易無色地最後念。應但有能造無所造。對何所名能耶。第二念無色地無造色故。故今云前導者。同一時隨逐義。瑜伽（六十六）云。問。如四大種由自種子有得生起。造色亦爾。何故說云諸所造色大種所造。答。諸色根及心中有諸大種種子隨逐。即有造色種子隨逐。若諸大種所有種子能生果時。爾時必定能隨逐彼。造色種子能生果時。爾時必定能隨逐彼。造色種子亦生自果。故說造色大種所造（云云）次文云六十六說同之。今此云先生前導之文。彰隨逐義非有前後。大乘實義觀能所平等爲要（如三十論九說）又大種有二。一觸處實大所造。二法處定果大種所造。引二之中初定同處。後必假籍。伽第三文先生前導之言。兼說假籍大造。六十六隨逐義。擧觸處大造兼說假籍。假籍亦雖有先後。有隨逐義故如次下辨。
　　【章】今應問曰等。下明生因有四中。第三問答明不離義秋篠曰。此問意者。同在一處攝持假義方名爲造。此唯即質諸色應有大造。無表色等既離大種何得說造。是問意也（云云）今云。此釋尤好。文義巧妙雖無應加理。今私叙問意曰。能造所造互不相離。相依而有。即是造義。必離大種造色不生。別脫定道共無表色。既離大種於思種增長上立。此無表色應不得生此隨所遊所防等者。已下答文。言所遊者。所發身語思所遊履故。疏第二云。謂第三思爲前二思所遊履故名之爲造。即是所緣所引發義。如身語是思所遊等（云云）所防者。秋篠曰。言所防者。身語諸非。戒善所防故名所防。三無表色隨彼所遊身語及所防非所有大種方得造之。此唯疎造非親造義。故云假說大造（云云）不離義有二等者。此正會難。一定同處等者。秋篠曰。凡造有二。一親近造。如即質造等。二疎遠造。如離質造等。今云定同處者。約親近造。此必實造非假。必同性造非異性。必同類造非異類。有無漏必類同。必界同造非異界。定散必同非異能造。必同世非異世造。言必假籍者。約疎遠造。若假說造疎相依造。隨應無遮（云云）今云。定同處者。此說觸處大種。必假籍者。說法處大種也。別脫戒等必籍大生者。謂無表色假籍身語表色大種生親疎二造如下勝定果色章辨。
　　【章】瑜伽五十四說等此下明生因有四中。第四會違說成假籍造義。秋篠曰。引此文意者。爲證定果色等依第二假籍不離義假說大造（云云）今云。秋篠爲科文意。非章文意。章主既云彼如何通彼自解云。此即會違之詞。非爲誠證詞。謂上明無表色假籍造義故。今不成定果色假籍造義。則前義不成。同法處色故。故會唯依勝定不依大種之文。成定果色假籍造義。秋篠科文雖無害意。對前後文尤不痛快。復秋篠以唯依勝定等文。云明無有同處相依親造大種。今云。此亦分科相濫。不然。於此文云明無同處造。次文章主云彼如何通等之言全爲無用。引此文意。論云法處定果色唯依勝定不依大種。故法處色應非大種造名色。准是別脫等無表色亦應非大種造。何勞立必假籍義耶妨難起故。今擧此文成立必假籍義。然從緣彼等文。明定果色無有同處相依親造大種有疎遠假籍大造。彼種類者。周記云。種類者色界定色種類也（云云）又信培云。彼者欲色界也。緣欲色界大種種類也（云云）今云。二解之中以後說爲勝。下法處色章云用二界諸色爲質故。六十六云。若彼定心思惟欲界有色諸法影像生起。當言欲界大種所造。若彼定心思惟色界有色諸法影像生起。當云色界大種所造（云云）此文既就欲色二界爲論。故周記釋爲不盡理。此論文亦說由疎遠假籍名爲造也。問。今引五十四文。同卷上文云。勝定力故先起大種。然後造色變異而生。與今所引文云唯依勝定不依大種前後相違如何。答。略纂十四（十七丁）曰。今此定中初念先起大種。唯變爲堅煗動。不變爲造色。後剎那中方爲造色。何以故（此下文有二說）即此卷下文云。勝定果色不依大種唯依定。然依種類影像三摩地亦復名爲大種所造。此中文意若約同念。如下界根等大造義。初有大種即有造色。今定果色不爾名不依大種。然名大造依定中影像大種。此假籍義也。若此所造色亦依三摩地前念種類大種故。亦得名爲四大所造。若非定等色大與造色必同時造。若此定大種別此造。今此上文云。先起大種者。謂前念變爲大種。後念方變爲造色。是非同念造。依彼生名造。故是大造義（是第一說）又上文先起大種者。據定果實色。所以定中變爲大種。然下文云。不依大種者。據假定色。須依實大生。故取定前三摩地種類影像色大種造（是第二說）秋篠云。今存初說。又玄範釋云。不依大種等者。非實用觸處大造故。云依勝定不依大種。上文云。先起大種等者。約定中先現似觸處大種。然後如現色相。亦得說此所現大相爲能造。剋實此前現大相。但是當時意識所緣顯色。但似觸處大故名大造（已上彼師對法抄）今云。玄範所釋由伽抄初說未詳。秋篠存初釋。實爲允當。伽抄初釋之要明定果色必假籍義。定中依緣前念加行實大所起種類影像（實大影像）造色生故此名大造。假籍前念實大名大種造色。明定中不依實大云不依大種。明依定中影像大種云唯依定。又云先起大種等。明定中起影像大種與造色前後有別法處色章。今云。按法處色章具明但定果色本質有無。具明親疎造如勝定果色章。恐後人傳寫所謬歟。秋篠亦云法處色章。未審。或復五因等者。明一切造色非必具五因。對法抄中作或說此因。意無違害。如離輪光等者。此擧類例。等言等離質色。無所依因者。秋篠曰。言所依因者。有說。非謂五中之依因義。能造大種於所造色總名所依。所依義名爲因。所依即因。故名所依因。何以得知。基師伽抄云。諸日光孤行香等離大種故。既云離大種。明知非唯五中之依因義。又伽抄云。或具五義。或不具五。非定須具。如上可知（云云）如上者。即指日光孤行香等離大種文。故知非五中依因也。今謂不然。下文既言離質光等無依因義。故知五因中依因也（云云）（已上秋篠）基辨云秋篠破有說。實爲允當。然能破未痛快。今助破言。伽抄云離大種。是離質義。無堅濕等無形質故。何以離大種言爲證。云總無五因無所依因耶。又伽抄云。或具五義。或不具五（云云）何以是成非五中依因義耶。具五者即質造。不具五者離質造。不具五言非云全不具。以離質造無五中依因。云不具五自炳然。復對法疏中脫所字云如離輪光無依因故。次文云離質光等無依因明知所依因者。非總言因。正是指五中依因也。
　　【章】依因者對法云等別顯五段中。自下第二段明依因。此有四。初擧對法彰即質轉起即是轉因者。秋篠設兩釋。一以轉義略釋依名。一即以瑜伽論依因配屬本藏所有轉因。謂依因久。約據彼能造而轉。故云即是轉因（云云）今云。兩釋之中我存初釋。謂轉言生在。今名依因之依。彰但非爲依據。大種是造色生所依處。今所引論第三。云造色生已不離大種處而轉。此轉之言彰生在義。章主亦言。所造色依據大乃得生。故捨大種無別處住（云云）此中生住之言彰生在義。捨大種者。捨謂離也。大種謂質。猶云離質。無有功能者。無有造色自分功能離大種依據別處生在也。是約即質立此因義。諸所造色等者。下章主文成依大住義。是生言得生在。非生起。生起既說生因。若以是爲生起。有重出失。別處住者。無住在義。
　　【章】瑜伽第三云等此第二引瑜伽成不離大轉義。造色生已之生。謂造色從自種生起之生。而轉之轉彰生在義。此依即質說。云不即離大質種。故秋篠曰。此說即質。同異聚中同聚造非異聚。假實造中實造非假。親疎造中親造非疎同異界中同界造非異界。同異性中同性造非異性。
　　【章】若爾如何五十四等此下第三設難。成離質造無依因義。難意云。如上來說。云造色不離大種而轉。則如何伽五十四。說離輪外所發光明及離質聲香等不可得耶。是難之意也說離輪光明等者。周記中有二釋。一云。此文誤。應言離輪光明孤行香等能造大種皆不可得。二云。應言離輪光明者大種及香味等皆不可得。又倫記十四曰。釋論宗有二說。一云。離輪光明但有色大種。餘塵都無。二云。輪外光有熱觸。餘不可得。此說同成實論。又景師釋云。輪外光明能造大種及香味等皆不可得（云云）今評云。周記第一釋非論文及章主意。後釋爲是。倫記二說亦好。景師所釋同章主釋。此爲是正。周記亦同。對法抄一（十三丁）曰。五十四說。離輪光明大種香等皆不可得。離質光香及與聲等即以發處四大所造（云云）發處者。能發日輪等處。故所發造色離大種有。是不可得義。今依即質等者下。章主通難成離質造無依因義。即質者除離質者餘一切大種造色。離質光聲竿等離大種而有造色。故無不捨大種轉議。故云無依因義。
　　【章】或說彼光等一第四破異義成。彼光者。離質光也。亦有大造者。亦即質造。謂成離質光色同即質大種造色不離義。略纂擧二說云。大師云。西方二說。一解云。有離質造色。如日輪光遠從輪大造非俱處有大。二解云。亦有大造。如光至火。亦有別造其光等大。然從本論中火大爲緣故引生微細故云不可得也。此中言無如光中。豈無熱觸耶。熱觸言假以火爲體豈有熱觸非火生耶。故知亦有若光釋日中熱觸者。還是日輪中火熱分熱。非造光火火大也。聲准此知（云云）今云。此章所叙由此二說。初引五十四成離質造無依因義。依即質辨依因。西方第一解。又此所擧異義云離質有大造。西方第二解。併檢應知隨有光處等者明異義由。無熱觸非火有。故有光必有火大而造此釋不然等者。章主破第二義成立前義。或前說善者。秋篠救難云。如離輪光隨有光處亦有大造。離質聲香亦復如是。隨聲香至亦耳鼻處大種所造。是何妨耶。故汝所難於我無違。今助章主云。若約疎造我亦許之。若約親造此亦不然。凡親造義同聚大種必造同聚色不造異聚。色所至處大既是異聚。豈得親造。又違五十四能造所造同處不相離文故。汝所救都無所報故。前說善（云云）今云。此釋尤好。
　　【章】立因者即等五段之中此下第二明立因。此中有二。初擧對法彰大造隨變義。后設問答明能造中立因有無。
　　【章】由大變異等伽五十四曰。由三因緣大種變異。今所造色變異而轉。一士夫用故。二業所作故。三由勝定故。士夫用者。謂由地大所打觸故。器差別故。由差別故。令所造色變異可得。或由水所潤等。火所燒等。風所燥等。令所造色變異可得。當知是名由彼大種士夫用故令所造色變異而生（已上論文）伽鈔釋曰。此中器差別故者。謂由本器別令餘變異生。如雨至海變成鹹味。若至地獄便成猛炎。若至其地令長草木。若隨蛙哈口令爲眞珠。皆爲器別。所以變異而生（云云）。
　　【章】若爾所防等明能造中立因有無有六中。四前師難章主。難云無色界定道共戒無依身。故無立因。故云約所遊所防大造有立因者。於無色界所防欲界身三口四過非大種久已斷滅。既無所防。無能造。豈依所防欲界大種。造無色界定道共無表。欲界過非表色久亡無所防。故能造亦無無能所造無色定道共戒色應無立因。
　　【章】不可防他等此下章主返難前師。不可二字應重讀。有二難。一不可無色定中防欲界他有情非說名爲依表業色無表色。二不可將欲界他四大爲能造造自無色界無表色。有如是二難意也。
　　【章】此唯是彼等此正釋通前難。此者指無色定道戒。唯者簡別。彰無餘義。又決定義。彼者指對法論。
　　【章】遠分對治對治論說四種對治。一厭壞對治。謂以如病如癰見多過患行。厭壞五取蘊也。二斷對治。謂方便道及無間道能斷煩惱也。三持對治。謂解脫道由彼任持斷得故。四遠分對治謂此後諸道由彼令先所斷煩惱轉遠離故。由遠分對治力令彼發起犯戒煩惱。所有種子轉更衰損。遠防自身曾有惡戒。即從過去大造今色以義名造。曾有類故。所以無色界望欲界非。四對治中遠分對治也。
　　【章】曾有類故等曾有者。曾得也。表無表章云。非佛已外皆未曾得念念新生。佛是曾得。隨舊住。下疏五曰。有漏別脫定俱等未曾得（勢增）諸佛第二念已後無漏（修熏）皆曾得也（文）今云。無色無表佛身無表同類也。
　　【章】二定已上等此擧例釋。離欲界欲或少分或全分故。已能損伏發起犯戒煩惱種子故。第九品解脫道入根本初定。是持對治。二定已上遠分對治也。
　　【章】論說防他等重破前師前師云。如伽五十三說。若於他處及自處現行罪時深生羞恥（文）前師由此文爲防他身非證。
　　【章】能養造色二會違有三說。此即第一說。總明三說者。第一說意眠等四緣約所造。第二說意眠等四緣約能造。第三說意眼等四緣約一切。秋篠云。案第二說此猶說養緣義。若爾與第一說有何別耶。解云。第一說眠等四緣望所造色爲養緣。第二說眠等四緣望能造四大爲緣。
　　【章】大望造色等下約能造四大爲因生造色果。辨能造四大有七因（牽引因。生起因。攝受因。引發因。定異因。同事因。不相違因七因也）義。
　　【章】總有七因此辨大望造色爲因有三說。一十因中除相違隨說觀待三因。以餘七因辨。二除隨說相違二因。餘八因以明。三但除隨說一。以餘九因辨。此章所明三說如是。然對法疏二擧二說辨。故與此章相違。初說云總有八因。此章七因加相違因。後說云有九因。十因中但除隨說。對法抄八因非此章八因。未詳相違所由。偏知章主巧妙智力作自在解而已。
　　【章】一牽引因伽三十八云一切種子望後自果。是牽引因（云云）謂一切種子未潤已前有牽引自果義。引生果云牽引因。二生起因。同三十八曰。諸種子望初生自果。是生起因（云云）謂一切種子已潤已去有生起此種子義。生起自果云生起因也。無記法中。伽三十八曰。當知建立無顛倒因（簡外道等之因）攝一切因。或爲雜染。或爲清淨。或爲世間彼彼稼穡等無記法轉（云云）今於此三因中。但取無記法世間稼穡等而論今文能造四大爲因。所造色爲果義。以牽引生起二因辨故。就無記法種子明牽生二因。故今簡餘法種云無記法中也未潤。牽引因也已潤。生起因也。
　　【章】外穀麥等謂未潤已潤外穀麥等中。能造大種有牽生二因義。而生芽等造色果。又芽莖等中亦雖有能造大種。今偏相望爲論。秋篠曰。未潤已潤者。即如次顯牽生二因也外穀麥等者。明就現現相望有二因也。
　　【章】三攝受因等謂由六依處立此因中。餘但依士用依處（水土人功等）說。除種子餘所有諸緣雨露所潤及士夫用等。皆此因攝。助成因緣名爲攝受。故除因緣。此因通有無漏辨。六依處中由第六眞實見依處立此因者是。即諸無漏見爲一切有爲無爲淨法爲因。此非今所用。由前五依處立此因。轉三界有漏法中。由第五士用依處立攝受用者今正所用也。對法云。如田水糞等望穀生芽等。雖自種所生然增彼力名攝受因（云云）士用依處。士用有二。一約法名士用。如眼根及種爲士用依。二約假人名士用。人望穀芽人爲士用。地水等名作用。作用疎於人功。伽三十八曰。無記因中皆有士用。皆以地水等爲士用因。及鋤治爲作用。今約法士用說攝受義。即所造色生時以能造大及彼種子爲士用依。大望造時爲親緣故。所餘諸緣爲作用依。今明士用依故。云士用依處所攝受故。
　　【章】四引發因謂由隨順依處立此因。於三性有漏及無漏法上。現種諸行能隨順同類勝品諸法立此因。今且約無記法。大造是無記故。芽莖果等展轉相順望彼稼植若成若熟爲引發因。又周記曰。即能造所造色。或同時或異時引同類俱得（云云）。
　　【章】五定異因。謂由差別功能依處立此因。自性相稱名定。不共他云異。如麥種生麥芽。不生餘菽豆等名爲定異。此因亦雖通三性說。今且就唯無記法辨。
　　【章】引同類起此四字釋引發因也。此因雖引同類勝品。今且大望造說故。唯引同品無勝品故所以爾者。能造安危必同故。不云引勝品也。
　　【章】及自性故上句引字及是應言自性也此釋定異因。五塵大造各自相稱爲因別定。故云自性故。
　　【章】六同事因此由和合依處以立此因。於十因中從觀待因至定異因。以此六因名此因性。此通三性有漏及無漏法而立其中今且約無記因。始從觀待終至定異。同爲稼植事得成熟。謂如上諸緣和合同招一事。名爲內事因。七因之中此六七二因不違前五。俱辨其果。故云攝前諸因也。
　　【章】七不相違因謂由不障礙依處立此因。於生住成得事。俱不爲障一切法爲性。今且說無記因。霜雹等望青葉色是障礙因。無此障礙云不相違因也。
　　【章】無相違因謂此因由障礙依處而轉。大乘滅法不待因故。如草木等遇霜雪時青色滅紅色生等。青色爲紅色爲相違因。凡因果相返方爲相違因。大望造色因果相順損益必同。故無相違因。
　　【章】觀待因疎等謂如左右足相待爲行步。此疎遠相依。大與造色互親相依。不離名造。故無觀待也。
　　【章】立此二故秋篠曰。能造所造相待而立。豈無觀待。亦通觀待立此能所造二。故對法抄中作立此一故。恐謬。此章爲是正。
　　【章】加相違因同曰。無記因中霜等四大望其黃葉是相違因。凡相違因者。但與黃葉爲因。不與已滅青等爲因。即是能相違即因。故名相違。此果者謂黃葉。是故大望造總有九因。加相違故（云云）。
　　【章】能爲八因對法疏中云亦爲八因。然列八因與此章相違。彼疏除觀待因加相違因。然彼疏第二說加觀待。三說併觀意無相違。
　　【章】染淨因中瑜伽三十八說三種十因。以其中無記十因。此章前段明大望造色有七因已。今此段以染淨十因。明造色望大有八因故。今簡云染淨因中也。
　　【章】律不律儀明淨十因中。辨律儀戒定俱戒未潤已潤者。彼諸淨法未爲善友力等所潤於後自果名牽引因。被潤已去名生起因。就染十因辨不律儀戒（無表色）未潤已潤者。彼諸染法未爲貪愛及惡友等力所潤。於彼自果名牽引因。被潤已去名生起因。由染淨所造無表色中有此二因。即能引生當來愛非愛異熟四大。故云造望大具此二因定俱戒。此中不擧道俱戒。後唯無漏不滅異熟果故。此染淨因就有漏善惡色業種感當來異熟大種色而明故也。
　　【章】作用依處等秋篠曰。心心所生皆具五依。造色望大非是心等故。五依中唯有作用依處攝受。即除種子及親助緣。餘疎助緣所造望大具定作用。疎助方能引生後異熟大云作用依處所攝受故（云云）信培曰。前段約士用依處。今約作用依處。應有別意。如上云穀麥等望芽等時。諸緣可爲士夫相。又今如善惡色業種望異熟四大時。諸緣應作具用。故前後所約異（云云）基辨曰。信培所言尤爾。今助釋云。穀麥等望芽用親故爲士用依。餘疎者爲作用依。如土水等。今所云善惡色業望異熟四大。用疎緣故爲作用依。
　　【章】六定異因秋篠曰。凡定異者自性相稱。謂善業定引人天愛異熟四大。惡業（色）引不可愛異熟四大。而其中色大引色大。非聲聲大引聲大非色。此定亦異。定別能招等同曰。自性相稱名定。不失他名異。所造於大色唯引色大非聲。聲唯引聲大非色。如是色定招自異熟故具此因。
　　【章】七同事因同曰。上因中除隨說因。餘五種因於生住等事有和合力。同辨一業故名同事因。所以除隨說因。隨說因者。言說與法不相和合。勢疎遠故。不取爲性。因既爲疎。其果亦爾不相違因其義易知。
　　【章】能引自類等。此明引發因相釋除所由。造色望大是異類也。不能爲同類引發因。故除之。謂惡業（色）引無記果四大。是異類故無引發因義也。
　　【章】除相違者今問。善惡業（色種）感無記果。既是因果性相違因。何故今造色望大爲因除相違因耶。答。相違因由障礙依處立。今造色因望無記大種果。雖性相違於招感果全無障礙。善業招可愛。惡業招不可愛。自定異故無相違因義也。
　　【章】或說有九等是第二說。且無記因中芽莖果等展轉相續。望彼稼穡若成若熟爲引發因。能造所造互相引發故有此因（已上秋篠）基辨云。善惡業（色種）感無記果。雖是異類且取善業感可愛果。惡業感不可愛義邊。爲引發同類義故加也。
　　【章】或爲十因等是第三說。秋篠擧古師解曰。古師解無記十因云。劫初之時無有穀子。隨以假名說穀名子。爲隨說因。故有穀子之名。而有穀米之果爲己有因。爲觀待因。乘名求穀。故以致田農。爲種植因。今云牽引因。子能生芽名爲生因。今云生起因。水土潤養名爲攝因。今云攝受因。芽出莖葉爲增長因。今云引發因。稻還生稱粟名自種因。今云定異因。攬前七因和合辨果爲共事因。今云同事因。霜雪殺其生令穀果成實爲相違因。風日令燥得不烟壞爲不相違因。穀子得果遂具十因。餘一切無記物皆例同。然古師所說因生諸法皆具十因。故此第三說即當古師義。慓法師等古德皆作此說（云云）。
　　【章】六因造者自下第三明六因造。六因造者。一同類因。二遍行因。三俱有因。四相應因。五異熟因。六能作因。解云一同類因（唯有爲法與所生果類必同故。又解。眞如先隱後顯。性類既等亦同類因）二遍行因（唯取有爲惑品爲此因體。亦通親疎。依薩婆多。十一遍使及俱有法名遍行因體。苦下有七。五見疑癡。集下有四。二見(邪見見取)疑癡。由此十一遍與五部染法爲因名爲遍行。遍行則因持業釋也。已上光記。又俱舍頌曰。遍行謂前遍爲同地染因。光釋曰。前遍者。唯取前生遍行諸法爲因。此遍行諸法即是十一遍行。隨眠相應俱有法。與後同地染汚法爲遍行因○若依大乘。總取見斷爲此因體。由迷諦理染養本故。皆是有力能長染故。並通種現。又准義釋。亦通修斷。如末那惑遍能增染。豈非此因。餘六識中所起修惑展轉亦有相增長義。故亦遍因也。非惡遍緣遍增方是）三俱有因（但取有爲。由此因體與果並生。無爲無生故非此體。依薩婆多。將大望造非俱有攝。有性異故依大乘宗。亦俱有因親相生者。縱有異性俱時有力亦俱有因。大乘說四大或俱不俱義。或先一大後餘大生。或先大生造色後起）四相應因（唯是心聚有爲爲體。唯是有緣。若現心所疎相應因。心是同時。若以心種生現心所。與果心俱。取果之時定非同念。此識中種生相應故名相應因）五異熟因（唯取不善及有漏善爲此因體。若無記性名言種子非異熟者是同類因。非異熟因）六能作因（以一切法爲體。由一切法望所生果。或住不障。或能引生。皆有能作所生果用。故名能作。）。
　　【章】現行六因等秋篠曰。現行六因顯揚十八說皆增上緣者。非正論文。取意引之（云云）信培曰。此非取意引之。皆增上緣言章主評（云云）今云。秋篠說爲是。顯揚十八具列六名。破除異熟餘之五因。薩婆多計有六因五因因緣性能答增上緣。今彼部師依現行法立六因。其中五因爲因緣故。論主破之。爾異熟因云善不善業招無記果。義與大乘無別。所以不破。顯揚論中隨餘部意唯述現行六因。非如攝大乘成唯識等。約種子說六因。今標此等意云皆增上緣。故云取意爲勝。
　　【章】對法第四等彼論四說因緣相云。又自性故（能作因）差別故（異熟因）助伴故（俱有因）等行故（相應因）增長故（同類因）隨礙故（遍行因）攝受故是因緣相秋篠解曰所以名能作因爲自性者由依因體有能作果用。故於因體建立能作因。問。以益因能作果名能作因。即一切因皆能作果。即應一切因皆能作攝。如何得更有餘五。爲答此問故。言當知一切因皆能作所攝。爲欲顯能作因有多差別故。能作因外更立助伴等五。餘五所不攝者皆入初能作因攝故五因外別有能作因。即是自性。通六因體。其能作亦通後五。故云一切因皆能作因。
　　【章】爲顯差別等雖能作體寬通遍諸因。就能作中有別勝力。名體相顯爲五因也。此云差別。其餘有不可攝五因能作用者。別立云能作因。故能作中仍有多法。故云差別。即能作中有二十種差別之義。如論廣說。對法疏曰。一能作因差別成六（云云）。
　　【章】若依因緣等二明大乘所說依因緣辨六因非大造義攝大乘論唯識等說者。指成唯識第二由攝大乘說因果同時文。文云。阿頼耶識與雜染法互爲因緣。如煙與焰展轉生燒。又如束蘆互相依住。唯依此二建立因緣。所餘因緣不可得故。無性釋曰。若說五因爲因緣者。即異門說阿頼耶識同類遍行異熟三因。若離任持熏習因性不相應故（乃至）相應俱有二因如彼廣說（云云）今章主意種子望現時非俱有因。亦爲能作俱有相應遍行。謂種子有能作果用。故名能作。此因寬故。亦與俱有果法爲因。故名俱有。心所相順同取所緣。故名相應。識中心種生相應。故名相應因。言遍行者。遍者普義。行即因能行果。或復行者緣義。遍緣染法。亦如貪種。即能增瞋等使種。令其增長諸餘使種類亦同然。非俱惑種增種。亦種能增現故種望現具有四因。種望現行性各別異。又復同時非同類因（已上）神廓攝論疏釋。與章主別廣引如義鏡中。又對法疏二（十丁）云。攝論唯識等說種子望現非大造義（云云）今云。大造現現相望故。無種現相望爲因義也。
　　【章】種望於種亦爲同類。謂種子前後自類相生即爲同類。此即因緣同類因義然無異熟。種現相望種種相望共皆無異熟因義。異熟因是增上緣攝非因緣故。種現及種種之相望是因緣非增上緣。
　　【章】大望造色皆非六因大種造色皆現行法現現相依皆非因緣。故依因緣辨六因中。大望造色皆非因緣造望大種。且如所造善惡無表業。能感彼無記大種果故。造望大種（當來異熟果大種）爲異熟因。雖是現行而親相依感故（善業招可愛四大不善業招不可愛）假名因緣故。依因緣辨六因中。造望大種有現爲異熟因義。此異熟因通感當現眞假異熟。然對法四言。引攝當來一向不相似無覆無記自體所攝異熟果者。且約殊勝報而說。故引當來眞實別報因亦此因攝廣如基範兩師對法抄中。
　　【章】今依增上緣等第三約增上緣辨六因造。此約現現相望辨。如上所明因緣六因非大造義。今此文已下所明依增上緣六因造。正辨大造義。故云今也大望造色等者。四大種現行爲因。造色爲果。辨六因造唯有三因（能作同類俱有之三）。
　　【章】一能作因等秋篠曰。瑜伽中邊說十能作。不過對法二十能作。此因寬通。故遍諸因。因體有能作果用。故就因體立能作名。造色種現於中與力不相障礙。此即大種於彼所造有能作用爲彼因義。
    【章】二同類因。秋篠曰對法云增益因。謂由因有增益力生增勝果。即增益屬因故云令增長故也（云云）。
　　【章】令增長故今云。非同類無增益義。如善與惡是異類故互不增益即有損害。故云同類因令增長故也。
　　【章】對法文中等下會種現相望違文。意云。對法論中大望造色說同類因。約種現相望而言。種謂前念所熏自色種。後念生自色現行云同類因也。又種種相望同類因。非大望造色明同類因義故。非此章今所明。今此章中所明約現現相望。大望造色說同類因也。秋篠曰。同類因有三。一種現相望。二種種相望。三現現相望。彼對法論約種現相望說同類因。故云引後果生。後果者即現行果非言後念種望前念種名果。今此章中大望造色有同類同者。亦依現行相望而說。非種望種。（云云）
　　【章】三俱有因等秋篠曰。對法云助伴因。即是諸法相助有力決定俱轉。名爲助伴。對法顯用故云助伴（云云）。
　　【章】大種造色等秋篠曰。此因雖通色心及心所等。此中略依能造所造色說（云云）必俱生故者。於造色一聚中。或一能造大。或一所造色。亦必俱轉相助。不得相離。故云必俱生故也。
　　【章】非是同時等簡小乘俱有因以同一果義立。小乘宗中依婆沙十六。評家云同一果義是俱有因義。又正理十五云。有爲法一法果可爲俱有因。二論意同。正理論意以互爲果名俱有因有過失故。更釋言。有爲法中展轉有力同得一果者名俱有因。若依入阿毘達磨論。諸有爲法更互爲果。或同一果名俱有因。俱舍論師云。彼論後造。云互爲果。學我世親闍梨（已上秋篠）今云。同一果者。婆沙評家云四大種體若有遍增。若無遍增。地爲三俱有因。三爲地俱有因（云云）意言水火風三同爲因得地一果。亦地爲水火風各各俱有因。同得水火風三各各一果。是同一果義也俱舍論主破是立互爲果俱有因義。對法論中所說助伴因義是互爲果義。互爲果者。大望大種。造望造色。俱生決定亦名助伴。如想受相望。雖同心所亦名助伴。色法亦爾。色聚中或一能造大。或一造色亦必俱轉。相助不得相離。此即約互爲果說俱有因也。周記曰不同小乘同得一果名俱有因。具如彼說大小四相爲俱有因同得一果。今者俱與俱法爲因非必要須同得果也。（云云）
　　【章】非心心所等下簡大造相望六因中無者。大造非心心所。故無相應因也。相應因者。心所相順因緣取所緣境。故名相應。識中心種生相應。故名相應因。大望造色無相順同取所緣義。故云無相應因也。
　　【章】非善惡業等謂大種爲異熟因。無招異性造色果義。故無異熟因也。能造四大非善惡業。故望所造無異熟因義也。
　　【章】非煩惱性等謂大造非煩惱性。遍行因但在染汚性。故云無遍行因又惑種增種亦增現。故種現相望有遍行因。大望造色現現相望。故云無遍行因也。
　　【章】造色望大亦爲等此下二明造色爲因大種爲果六因有無。故雖有三因與前別。無同類因。有異熟因。此爲異也律不律儀。善惡色業種上無表色（造色）爲因招當來異熟四大。故爲有異熟因。及定俱戒者。但有漏定共戒有異熟因義。無漏定共道共無招異熟果義或爲四因。此第二說也。加同類因者。秋篠曰。同類因有二。一因緣攝如種望現種望種等。二非因緣攝。如現望現等。今由現現相望造大爲同類因也。如引發故者。秋篠曰。同類因得等流果有二種。一生起因攝同類因得等流果。如伽六十六云。生起因有等流果。色有果法（文）以此文證同時前後皆同類因。二引發因所攝同類因得等流果。如伽論云。以前種子所生起果。望後種子所牽引果。名引發因得等流果（文）故知現行前後相望亦同類因。今牒後引發因中得等流果同類因。故云如引發故無餘可知者。造色非心心所。故無相應因義。亦非染汚性故無遍行因。准上大望造中可知。故云可知也。
　　【章】此說同世等此下第四約世說大造義。於中有二。初標自宗。二總結自宗兼簡小乘。初中亦二。初明同世造。二明異世造。此即初也。同世造者。秋篠曰同世異世造義大小二宗同說而義有異。小乘所說同世造異世造義。如婆沙百三十二廣說其相。今此章中唯說大乘義。若諸有對所造色等。必同世造非異世造。若諸無對色無表等。亦異世造不必同世。如前所說大造色唯有三因。造色望大亦有三因者。
唯據諸聚處中所有有對所造色及現在所有諸無對無表色等說有三因。故云此說同世非別世造也。
　　【章】依處而有秋篠曰。言處者石末尼云諸聚處也。故對法四曰。如四大種及所造色。隨其所應非一切聚定有四大及色等所造。若於此處有爾所量。此必俱生互不相離（已上論文）既云若於此處有爾所量。明知處者即聚處也（云云）基辨云。依處而有者。如同處不相離之處言。秋篠所引對法論意爾。又可處言上所言。造有二中即質造必同處之處也簡必假籍疎遠造。是就異世論故。如上已辨。
　　【章】唯律儀色等下明異世造。秋篠曰。簡去同世造有對色。持取世造中無對色。故標唯字（云云）基辨云秋篠但以簡持義而釋。今謂此唯言有簡持及決定二義。簡持義者。簡不律儀色由現行法建立者。及造色爲因大種爲果有異熟因者此同世造也。今所言律儀色者。別脫定共道共無表色。非云招異熟大邊。此所防七非在過去。其七非於異熟無記身語色聲上而起。論其性則唯無記色聲也。此色聲從大造。今約先過去所防七非身口色聲大種。則無此現在無表色邊立此異世造義。非云過去色聲無造色。又以決定義釋。則如不律儀無表色。若由顯揚說。由現行法立無表色。此同世造。若約造使殺等論惡無表。則此異世造。故於不律儀色可言或同或異。不決定故。今此律儀無表決定異世造。故云唯也。又可簡小乘有對色異世造亦云唯也。過去大種。明依不現行法立色是異世由。謂所防七非在過去。其七非大造現在所防無表色故。
　　【章】有漏色聲等下明律儀色中通道共亦可論。秋篠曰。此亦就異熟因彰異世造義。准上出體具應云有漏色聲唯無記性假性通三（云云）基辨云。此釋未穩。文段非別義文勢故。今解云。上句所言唯律儀色中。有無漏有漏無表色故。今彰其差別云有漏色聲等也。有漏色聲者。別脫律儀及有漏定共無表色也。此所防身口即色聲非。於異熟無記性色聲所起。故云唯無記性也若無漏位等者。道共無表色念念無漏善故。前念過去所防色聲大種。是善爲因造第二念現在善無表色是雖異世造前後念俱善也。此爲漏無漏律儀別。雖有如是別。同是異世造。過去大種造色。故上云唯律儀色也。
　　【章】故但應知等秋篠科云。此下第二總結自義。兼簡小乘（云云）今云。秋篠以此文爲下文首。今不爾。此二句結上唯律儀色已下文。故謂承唯律儀色已下文。但謂簡小乘有對色異世造及不律儀色不決定。此中者。指唯律儀色已下說。
　　【章】應如是說等今立科云。下第四約識變三世明大乘同異世造。過爲現因已下文。與對法疏文大有相違。信培評曰。義林章文與對法疏有異。秋篠雖設救。大有妨。如對法疏無妨（云云）又信培評曰。大種造色種種義門。於大乘中不委細論。多據小乘建立。此同異世造論如婆沙百三十二廣分別（云云）今詳曰。信培所評大害自他。不可依用。大乘施設建立於離言說眞如境界。二乘施設建立於蘊處界顯揚論誠說。云何云據小乘建立大乘耶。復文殊問經說小乘二十部皆從大乘出。若如信培云大乘建立據小乘。則云何佛說小乘從大乘出耶違背佛說。不可依用。小乘由計執安立諦教故。自設多義。大乘非安立諦。是正觀故。所論文雖少義意大有餘。後學勿爲信培說所誘矣。又云。以此章文與對法疏相違。秋篠救釋爲有妨害。今云。不爾。秋篠與婆沙說對論設釋。以不可會強爲會釋。此亦不穩。今云。章文云過爲現因。對法疏云過非現因。對法疏意遮過去實有。立現現相望爲大造因。此亦雖有理。非今章所論也。如今章所論定。成立異世造義。故不立過爲現因義。則上文云過大種造現因義不成。故章中文以爲是正。現本對法疏文字尤有寫誤。信培校刊所未盡也。今由大乘識變三世釋過爲現因已下文。謂如成唯識二說。大乘緣起正理。謂此正理深妙離言。因果等言。皆假施設（大乘中唯有現法）觀現在法有引後用。假立當果對說現因（現在法上假說所變未來名當果。對此假當果說現法爲因）觀現在法有酬前相（熟變相等）假立曾（過去）因對說現果。假謂現識似彼相（似過去相。似未來相）現。如是因果理趣顯然。遠離二邊契會中道。諸有智者應順修學（已上論文）由此唯識論意。過爲現因者。由大乘緣起正理以成異世造義。大乘中說唯有現法過未無體。故觀現造色法有酬前相。假立過去大種爲因義。對說造色爲果。非過未因者。過未無故無過未可觀相。如無以龜毛爲因兎角爲果可觀相。故云過非爲過因。亦非爲未因也。現爲現因者。由此正理以成同世造之義。大乘中說唯有現法故。觀現現相依而有爲造義。立同世造義。及未來因者。唯有現法故觀現在造色法有引後異熟大種用。假立當果對說現因。故云現爲未來因也。未非未因等者。明過未無體無可觀相故。爲因爲果義不成。
　　【章】此中不說等下遮小乘說。此中者。此大乘中也。因果俱無故者。明不說過爲未因由。過未無體故。爲因爲果義不成也。此遮三世實有計亦非後際等者。後際未來大種爲前際過去造色因義不應成。應因先果後。云未因果。則因果倒說故。
　　【章】辨因造已此結因造。十因造六因造共結成已。
　　【章】緣造云何等自下第四明四緣造。現本作爲一增上非也。一本作唯一增上爲是現行相望等三句。明非因緣義。成增上緣義。生等五因二句。明大造增上緣由。非心等故二句。明大造無等無間緣所緣緣義。
　　【章】此因緣造等正結成文也。此言指如上所明。因者如上所說十因六因也。緣者四緣也。總相今總相分別也。
　　【章】依有無漏等結略別門分別。有四門一有無漏門。二三科分別門（章云十二處）三三性分別門。四三界分別門。初有無漏門者。大種造色俱通有無漏也。二三科門者。大種造色雖通三科。章中但由十二處分別但除意根處。非造色故。三三性門者。無漏大造一切唯善。有漏大種唯無記性。造色實者唯無記性。假通三性。四三界分別門。大種造色唯在欲色。非無色界。約九地說五地所望。謂欲界及四靜慮。是故離第四靜慮染時及究竟斷。如婆沙百二十九說（已上秋篠）。
　　【章】綺互相望等秋篠曰。眼處大種望眼處大爲二因一緣（二因者。俱有因同類因。俱生互相望爲俱有因。前生與後生爲同類因一緣者。增上緣也。謂不礙生及唯無障也）若眼處大望餘處大但一增上。乃至法處大種望法處大爲二因一緣。亦望餘大種但一增上如前。應知如眼處大望眼處大。耳等大相望辨同緣多少如是。又餘處大種望餘處大皆亦如是。此即以大望大辨因及緣也。所又造望所造爲三因一緣（三因者。俱有同類異熟之三。一緣者。增上緣也）十二處中互相望說。准前如理應思。如十二處相望而說。三性三界相望而說。准此應思。此等義門如毘婆沙一百三十八極細廣說。恐文繁廣且止一隅。然大乘中未見其文理。必應爾故云皆如理思（已上由秋篠）。
　　安永第九庚子十月十五日於東都。

法苑義林師子吼鈔卷第十九

　　          釋基辨撰


大種造色章（第五門已下）

　　【章】同異大造相望等自下第五同異大造相望辨造。此中三段。初標牒分科。即此文也。今云。同者類同也。謂類同大種造色。如異熟類大造異熟類色是也。又即質大造同處云同也。異者類異也。謂類異大種造色。如長養類大種造異熟類色。及三類互造等是也。又離質大造異處云異也。
　　【章】類異有三等自此文至（八丁右八行）非辨體故。多依五十四文以說類異。論文章文相雜爲文。若由小乘。類異有三說。一云四類（異熟長養等流變化）二云三類（異熟長養等流之三也。變化攝長養中）三云二類（異熟長養之二。以變化入長養中。等流入異熟長養中）評家曰。第二說爲善有四大種非二所攝故。如婆沙百二十七說。評家說同大乘記。
　　【章】一異熟類秋篠曰。今此章中異熟爲初。等流爲後。伽五十四等流爲初。長養後列。又伽第三長養爲初。異熟爲後。此法飾文。生學者解不可致怪（云云）基辨解云此章約本末爲次第。異熟大造根本。故爲初。長養第二念已後。故爲中。等流於此二上立故爲後。又五十四說約寬中狹次第。等流在異熟長養二。故寬通。異熟雖通等流長養。不通非異熟者。故爲中。長養但在四長養。故是爲狹。又伽第三說約可知難易。長養易可知故在初。等流亦雖易知。在異熟長養二非如長養易知爲稍難知。異熟其相尤難識。故爲後。又問。以何異熟云類耶。答。對法疏曰。通假實異熟名異熟。故今云異熟類。實者第八識。假者初念已後至命終體。是異熟名異熟生。有此二類故云類也。
    【章】一業生等伽第三曰。異熟生有二。一異熟體生當最初義。二從異熟生名異熟生。當此中相續義（云云）由此文證第八識名爲異熟。亦名異熟生也。對法論中假實相對說名異熟。第八識但實異熟。餘諸識等異熟生者。假異熟義名異熟也。二相續。此三字下恐後時轉者四字落脫歟。對法疏中有之初是總異熟。此約總報別報釋。總引業之果。別者滿業之果（如抄）或初是。此約先業所生有初後不同分二種異熟（如抄）。
　　【章】二長養類秋篠曰。由彼食等長養緣故。令彼色心體相增盛通名長養。後從前起名長養流（云云）。
　　【章】一處寬通古有三釋。一伽抄云。謂體增寬遍滿處所。仍舊相狀轉增。二玄範對法抄云。謂養瘦令肥等。三秋篠云。唯在色法。色有方所。故有此長養（云云）。
　　【章】飮食睡眠等。此云四長養。六十四中說五養緣。於此四加避不平等緣。又六十四說是爲二長養。一任持長養。二不損害長養。初飮食爲任持長養睡眠等三爲不損害長養。根塵色法申食等四緣而得長養。故云飮食等之所長養也。
　　【章】二相增盛伽抄云。謂令色光潔（云云）玄範對法抄釋同伽抄也。秋篠曰。相增盛者。通長養色心。心無方所故（云云）。
　　【章】亦由食故。亦者亦處寬遍。由食故者。與處寬遍同由飮食故。體相增盛也。秋篠曰。餘心心所長養流體。亦由飮食體相增盛故。云亦由食故。餘准可知（云云）
　　【章】彼所依故伽抄云。彼所依故者即睡眠梵行（云云）意云。彼者指睡眠梵行。以色心體相增盛爲睡眠梵行之所依也修勝作意。伽抄云。即定也（云云）。
　　【章】長時淳熟景師以四句配四長養。由食故者。即飮食也。彼所依故者。即依睡眠也。修勝作意者。依梵行也。長時淳熟者。由長時中。熟修等至亦能長養心心所（云云）伽抄中以此句不別擧配。爲總結句。
　　【章】三等流類秋篠曰。前後相似流類云等流（云云）又景師曰。除前異熟長養色外所有善惡色聲。威儀工巧變化所有色法。及器世界五塵。是等流體也。但是異熟長養爲流體。若小乘中異熟長養不說爲流。以無體故。若大乘中前所云異熟類及長養類前成後生。自類相生云異熟等流長養等流。離前二類外無有別異熟等流長養等流故（云云）。
　　【章】一異熟等流。前所云異熟類前後相似自類相生也。
　　【章】二長養等流前所云長養類前後相似相生也。
　　【章】三長養等流前異熟長養色外所有善惡色聲。威儀工巧變化所有色法（大種造色）及器世界五塵。此等諸色舊相改變名變異等流。伽抄云。謂變舊相如青變黃清變濁等也（云云）景師云。黃色入青即變成緣。緣是黃流也。名變異等流（云云）範云。皆有長短大小肥瘦等。變故名變異等流（云云）本性等流。除前異熟長養色外所有善惡色聲。威儀工巧變化所有色法。及器界五塵。住舊位相續生滅名本性等流。伽抄云。亦名自性等流。謂住舊位相續生滅也（云云）景云。異熟長養之別名流之體也（云云）範云。即異熟長養外所有諸法自性。皆名自性等流（云云）。
　　【章】五根唯有等下明類果大造。有二中第二約法攝流多少。此中有四。初約五根辨三類有無。二約非根色辨三類有無。三重釋前說色法具流多少。四約界辨長養具緣多少。今即初也。五根者內色勝義根也。具二異熟二長養。五十四云。又諸色根當知。由二種流有得流轉。以諸色根離異熟長養相續流外無別等流流（已上論文）秋篠解云。三種流中無第三等流流。其異熟長養中所有等流者。即是異熟長養所攝故。但有二故云離此二外無別等流（云云）又設問云。諸色根中無根性等流。其義可爾。打觸諸根既有變壞。何故無有變異等流耶（已上設問）以伽抄答云。此中不說亦得言無。而本論意具對本性等流流俱說有二。理亦可說（已上伽抄）此依三類體別而說者。彰今無別等流。是無變異本性二等流義。秋篠釋云。約等流義有通有別。若異熟長所攝根塵自類相生名等流者。是通非別。即四種中前二等流。若除異熟長養色餘所有諸色自類相生名等流者。是別非通。即四種中後二等流（云云）今文云無別等流。約別等流非通等流。故三類中等流者。唯據後二等流。今云體別而說者。彰三類體別即別等流也。
　　【章】非根諸色具有三類。下約法攝中。二約非根色辨流多少。此中四文。初總明。二簡色塵。三簡法處色。四明外器等色。今即初也。本論（五十四）云。若非根所攝色當知具三種流（已上論文）具有三類者。有三師解。一章主伽抄云。具三類者。謂異熟長養等流。等流即變異等流也。亦有本性等流。此中總言。應云內扶根塵具異熟長養。其外塵唯具本性流無異熟長養。以非內身故。今如是說（已上伽抄）二景云。具三種流者。有情身中色等五塵有異熟流長養等流本性等流。非情五塵唯本性等流若道理言。內外五塵亦有變異等流。有無不定。故不說也（云云）三範云。具三流者。總擧非根所攝諸色。明有三流。未必一一皆具等流異熟長養。如善惡假身語業及外器等。唯等流流。無餘異熟等流。若外器等有定集養者。亦可通長養（已上）。
　　【章】或此不說聲界等二簡聲塵。或此不說者。秋篠義鏡中作二解。一云。有本云不說聲界者謬也。五十四說又此說色界亦有非異熟聲（已上論文）聲界者。伽抄云。以聲種子有相續故。聲界是異熟。現行間斷滅故不名異熟（已上論文）又云。界者因也。即造色四大是。此大是異熟所生。聲非異熟。即當第三轉聲。聲從根生（今云。章家意業爲第一。四大第二。根爲第三。聲即從第三根起。故云第三傳聲。業望共聲疎遠非因。故云聲非異熟也）秋篠云。此文云內五塵中聲塵有異熟流者此說聲界。不說聲體。以其聲體非異熟故二云。又解有本云此不說聲界者。此亦好也。俱舍第二云。聲無異熟生。光法師記云。謂十八界中除聲界。餘十七界少分是異熟生。故知不說者亦是好也（已上義鏡。今云。信培評此第二解。云何遠求小乘說。對法論中說聲有異熟非異熟。二師說儼然。而不判勝劣故取捨任意云云基辨云。信培斥秋篠未穩。對法論中說聲界非異熟此隨轉理門。同小乘說也。秋篠就本而論爲穩）基辨云。現本作不說不可也聲界非異熟小乘所立。大乘以聲界異熟爲宗故。今文云或此之此言。指上句非根諸色中聲。亦指具有三類中異熟類。故不云此說聲界則前後文理不通。故無不字本爲正。又若此文隨轉小乘立十八界中聲界非異熟義。則現本亦爲好。
　　【章】除法處色等三簡法處色。上云。非根諸色具三類中。唯除法處色。餘諸非根色具三類也。彼唯長養等者。法處色中若假色（極略極迥受引遍計）但一長養除處寬遍通二等流。若是定自在色。或通處寬遍長養。而無異熟。
　　【章】離根諸色等。四明外器等色。秋篠曰。五塵有二。一內二外。若內五塵親附根故亦有異熟。如所依身內扶根塵等是也。若外五塵疎離根故即非異熟。如所依身外諸外器等是也。今標外塵故云離根諸色亦無異熟（云云）問。亦無異熟者。爲唯有長養而無異熟耶。爲非但無長養亦無異熟耶。秋篠答之曰。二義俱得。若定長養外塵亦有。而無異熟。若報長養外塵中無故伽抄云。其外塵但具本性流。無異熟長養以非內身故今此章中就定養說。故唯云無異熟不云無長養。又伽抄意約報養說。故通云無異熟長養。故不相違（云云）（亦異熟之亦言。亦法處色無異熟也）
　　【章】於前色中等約法辨流多少有四中。三重釋前說色法具流多少。此中有四。初明內扶根塵。二明內五色根。三明法處色。四因明心心所具三類。今即初也。秋篠曰。言前色者。今指四色。一五根色。二非根色。三法處色。四離根色（云云）信培云。秋篠分四種色。其中離根色者。指何物歟未詳（云云）今云。此中非根色者。扶根塵。離根色者。指外器色。上來既明故不須釋。
　　【章】四種等流一異熟等流。二長養等流。三變異等流。四本性等流。
　　【章】無三類等者二明內五色根。五根色唯有二類（異熟長養）無等流類即無本性等流也。問。等流有四。豈無異熟長養二等流耶。云何言無等流類耶。秋篠答之云。離異熟長養二類外無別等流故不說有。今約本性說無等流。又變異等流者。無不定。若打觸有。若不打觸則無。故不說有。理亦應有。如伽抄說（云云）。
　　【章】法處諸色等三明法處色。有後三等流等者。三等流謂長養等流變異等流本性等流之三也。問。此章云有三等流。伽抄中云。法處色有假有實。定果實色有二等流唯一長養。或通處寬遍。又法處假色唯一長養。除處寬遍通二等流。如何與此章相違耶。秋篠會之云。彼伽抄意離相增盛長養流外無別等流。故不擧長養等流。唯云有後二等流。今此章中具擧三等流。故無相違（云云）又悉細釋。由伽抄及景師釋云。法處色中若極略極迥無實色體。但是假想分折之時。心之相分得等流流。若無表色思種上假立。得有本性等流流。如善惡律儀有增盛義。亦有第二長養流。若定果色計所起色。亦是本性等流。二相增盛長養等流。
　　【章】諸心心所等四因明心心所具三類。五十四說。諸心心所有等流流異熟生流第二相增盛長養流（已上論文）秋篠解云。酬善惡業諸心心所。是異熟等流。善惡心法及威儀工巧變化等。是本性等流。即前善惡法由食等緣體相增名長養流。非是色法故無處寬遍長養。故云無初長養也。
　　【章】色略諸蘊除由等。約法辨流多少有四中。此下四約界辨長養具緣多少。五十四說。欲界諸色具由四食及餘一切長養因緣而得長養。色界諸色不由段食睡眠梵行而得長養（云云）秋篠解云。段食以香味爲體。色界無香味。故不由段食。凡睡眠起由三緣生。一由飮食。二依時節。三依心生。初之二緣通阿羅漢。後之一緣但在凡夫。上二界中無此等緣。故不由睡眠。此義廣說如遺教論。又由梵行持身唯在欲界。上二界中無此等。故不由梵行問。梵之修勝作意亦通上界。豈上界中無梵行耶。答云上界天中雖修行意非持身。唯爲得定而修作意故。上界蘊不由梵行之所長養。唯由等持之所長養。（云云）
　　【章】三界長養皆通長養。今云。上二界中等持之所長養自易可知。若隨難說。身在欲界修得上定。由彼定力養欲界色心故。欲界長養亦通等持。
　　【章】內外聚中隨應等明類異大造有三中。第三正辨類異大種造一切色。此中有四。初由論文辨造義。二擧證釋前文云相依而有是造義。三結成大乘義簡非小乘。四擧異義釋。此即初也。或有三二一等者。辨隨應之相。謂若扶根塵等。是有三類。又若五根色等。唯有二類。無本性等流。又若善惡假身語業色及外器等。唯等流流無餘異熟等。此但有一類也。又若外器云有定長養亦通長養。可云具二類。如是隨應內外諸色具三二一類。此等三類各有能所造。各隨其類名異熟大種造色或長養大種造色等。
　　【章】隨應說彼等下明互爲造義。信培曰。此隨應言不穩（云云）今云。此隨應言就互爲造而言。故與上隨應別。信培爲麁評。不識之爲不識。嗟乎愼哉。秋篠曰。此等三類大種造色更互相望各互得造。即釋斯義略有二門。一明三類四大各別造色。二明三類四大綺互造色（云云）由是應知。上隨應言明三類四大各別造色也。下隨應言明綺互造色也。說彼一切大種等者。或異熟大種造色（乃至）等流大種造色。隨其所應互相造色。相依而有等者。是明互爲造由。三類能造所造同一處相依有故爲名造。次釋云互得造義非定屬義故。非辨體故者。若自體辨生名造。則可云定屬。三類決定各別造故。今大乘義不爾。三類大造相依而有名爲造。故爲互爲造。
　　四大造色別造綺互造圖。
　　三類四大別造色圖。
    初異熟大種造內身中異熟十色（眼耳鼻舌身色聲香味觸）
　　二長養大種造長養色根及內外十一處色。實色通二養（五根五境法處色合十一處色。法處色中假色除處寬遍）。
　　三等流大種造等流外六處色（色聲香味觸及法處色也）。
　　三類四大綺互造色圖
    一異熟四大能造定長養色聲等（六十六云。若定心思惟欲界有色諸法影像生起。當言欲界大種所造等云云此欲界大種即通異熟等。故云定長養色從異熟大種所造）。
　　二異熟四大能造等流色聲等（如異熟色聲能表內善惡思。即各等流色聲等此等流色聲得從異熟大造）。
　　三長養四大能造異熟五根五塵（長養四大者。即飮食等長養四大及根塵此被長養已。亦令異熟根塵增勝寬廣。即由彼長大力異熟根勝。此即由假藉造。非親造也）。
　　四長養四大能造等流色聲等（長養色聲能表善惡思業。即名等流色聲。故此流色聲從長養大造。所餘准知）。
　　五等流四大能造異熟長養色等（如飮食體是等流能造。所造據此飮食。非但能生長養色聲等。亦復令異熟根塵增勝）。
　　六飮食等中等流四大亦遠相依。令長養異熟色等或生或勝。
　　今爲標釋此等三類各別造色及互造義。故云隨應說彼一切大種造一切色等。
　　【章】五十四說等正辨類異大造中。二引證釋前文云相依而有是造義。依大種生者。景云。初受生時先有大種。處其處所餘色依生即名爲造（云云）此顯揚五說依大種有餘造色。攝在一處名大所造之義也。秋篠云。論釋造義云。是同一處攝持彼義。名之爲造。謂地大攝持同處之色名爲造也。今云。同一處相依有名造義。是彰前所云別造互造同一處具也。
　　【章】故諸大種等同科中三結成大乘義。簡非小乘下。章主文也互得造義等者。正叙大乘簡小乘義。謂彼必異熟大種能造異熟色。長養大種能造長養色等。更不能造異類色故。小乘計云定屬義。不造餘類類別決定相屬故。薩婆多等極微各別同聚體異。同類各別而住。不得互造是小乘定屬義。今以非言簡非是已。云互得造者是大乘義也。大乘宗同類異類一切大種所造無別極微。隨所有聚皆相涉入互得造義。謂若異熟類。若長養類若等流類。不問何類。同在一聚中相依而有皆名爲造。非但異熟大造異熟色。長養大種但造長養色等。云此彼互得造義也。
　　【章】此中或可等同科中四辨異說。秋篠曰。此第二說也。對法決云。問。四大有三。異熟長養等流。若得互造不。法師云。各各別造。不互相造（已上決文）今引中云自類造者。即當彼師義。然對法決中法師云者。未詳何師（云云）（已上秋篠文）今云。文中各依自類者。三類隨應各依自類。此亦不然下。章主辨異說。相依有者隨應等者。三類相依有中隨其所應云各互造。前說是大乘義故爲盡理。簡異熟長養二種四大造其異熟長養根時。爲前後造。爲同時造。神泰師叙此義云。若異熟根最初先生。長養後生。即異熟大先造異熟根。長養大種後造長養根。若異熟根同時有長養根。則二種四大同時造之（云云）問。此義爲相依有互造義。爲各各別造義（云云）答。約四長養義則初生但有異熟大。根先生後得長養緣故。第二念已後互爲造義。又約五長養義初生時羯藍時赤白二諦不避不平等緣。異熟大種不造異熟根。初剎那時避不平等。長養大種與異熟大互相依有。可謂得互爲造義。秋篠由對法決說。但就四長養。辨之爲不盡理。
　　【章】即離大種等第三辨即離大造。此中四初略明二造。二擧證明離質造。三明通即離二質造者。四明懸造義。今即初也。此標牒文現本作大種不是也。秋篠曰。准初標句應云即離大造也（云云）今云。秋篠之說尤好。謂所造色等。伽抄曰。造有二義。一實親造。此必同性。非異性造。必同類造非異類造。有漏非異。無漏必類同。必同界造非異界造。定散必同非異能造。此等名爲即質造義。二假疎造。此疎相依亦得懸造。未必同性。初實親造唯在即質。後假疎造亦通離質（已上秋篠引用）。
　　【章】五十四說等第二擧證明離質造。此中有二。初引瑜伽文證。二引顯揚論證。今即初也。秋篠曰。初即質造其義易解。後離質造難知。故引文證釋（云云）五十四論文曰。又離輪外所發光明所餘大種及與香等皆不可得（云云）伽抄釋云。西方二說。一解云。有離質造色。如日輪光遠從輪大造。非俱處有大。以此文爲證五因中持因。此據離質大談。二解云。亦有大造如光至大亦有別造。其光等有熱由本論中火大爲緣故引生。微細不可得。此中言無。如光中豈無熱觸。熱觸言假。即以火大爲體豈有熱觸離火生耶。故知亦有。若光大日中熱觸。還是日輪中火熱。分熱非造。光色火大也。聲准是知。問。何故無香味耶。答。香味輕故。光中即無。色及熱觸重故。定中亦有（已上抄之）。
　　【章】無居處所依等謂除日輪上餘近遠處。是名居處。言所依者。能造大也。其光至處若近若遠。無別能造。但本日輪中有造光大。故云居處所依也（已上秋篠）。
　　【章】諸律儀戒等二引顯揚論爲證。諸者定共道共別脫三種非一故云諸也。依不現行法等者。範抄曰。理實而言。善惡無表種互相遮防。顯揚論中但望不善。善身語有防不防。故說律儀。就防彼惡身語令不現行。即於思種上從所防名色。故云依不現行法也（秋篠引用）。
　　【章】不律儀戒等範抄曰。其不律儀思種不防此惡身語故得現行。由思種發此現行色。故於思種上假立色性。其現行色雖有表彰。今不約現色。但思種功能非是惡身語表。故說思種名爲無表。約實亦得從所遮善色說不律儀無表（云云）（秋篠引用之）。
　　【章】即以所發等。問。若依現行法以所發惡身語色大種名造。則應非離質造。與現行惡色（身語）大種同時建立不律義無表色故。答與現行惡色大種同時雖惡無表色起。無表色於思種上防善功能立故。現行與種子性相既異。故名離質造。所除皆名。不相離造者。即質造如上所明。離質之外大種造色同處所者名即質造。
　　【章】其極略極迥等。三明通即質離質者。秋篠曰。法處五中略標三色以明造狀（云云）周記曰。極迥離質極略即質（云云）今云。所折麁色既通即離。依此極略迥亦通即離。造本麁色。能造大種通即離故。隨此本質名即離二質造。遍計所起亦隨本質可謂通已。
　　【章】隨本質釋等說法處色本質中有二說。初集量說。疎所緣緣一切心生決定皆有。佛地等說。無分別智緣眞如時亦變影像。故諸心起定有本質。依此義則法處色必有本質。初極略色以欲色界十有色處及色無色定果實色以爲本質。次極迥色以欲色界色處爲質。無色界無別處所故。此中所說皆由折破麁色所生。故以爲質。非有彼類說爲本質。遍計所起以欲界十有色外及上二界中定所起色以爲本望。皆可話彼變彰像故。故必有質。若無本境。皆用名教以爲本質。計識行相通見必影。故知所緣定有影質。二成唯識說。疎所緣緣能緣或有。離外所託亦得生故。第八第六此諸心品所杖本質或有或無。疎所緣緣有無不定。若依此義極略極迴遍計起色。拆緣諸色因名教者。本質如前。依自尋思計諸我法空華兎角過去未來劫盡常微不因他教。皆無本質。如章主對法抄二（五十二丁）說。
　　【章】無色界無表等四明懸造義。秋篠曰。問。三世諸色得懸造不。範師解云。大乘宗過未無體。唯有現體。故無懸造。若由遠相籍亦有。由現在大種遠引未來所造色起。亦得假立以爲懸造。然非眞造現在所造亦得假說。從過去大造。即說無始（已上範抄）又曰。二界互造中。如身在欲界得大眼者。欲界識依上地眼見上界色。此眼識所變影色隨能緣識唯欲界攝。然用上地四大遠爲能造。以欲界爲影色。別界四大故。以是爲例。餘者亦然。又色無色定自在色。以欲色界四大爲能造。故讓地色遠用下地大造（已上範抄）今云。此等所說與章主意全同也。
　　【章】如無表章彼章第七門云。設佛身無漏無表無色定共。亦以過去欲界四大所造。既假疎遠名色。亦假疎遠名造。故不以所發名色。亦不以名造。以不定故。未必有所發身語故。今指此文云如無表章也。
　　【章】問答分別等。自下大文第六問答分別。有六番問答。初五字標牒。問於欲界之下第一番問答。於一聚色能造所造增減分別也。章主以自意作問。以瑜伽第三說作答。瑜伽第三說等已下答文。答中有四文。此下第一明能造增減或有聚中者。於能造所造一聚色中論大種增減也。此是標牒。唯有一大等者。此下明一大增。如石末尼者。此二地大增也。此皆不相離攝。第三論文云。或有聚中唯一大種可得。如石末尼眞珠瑠璃珂目璧玉珊瑚等中（云云）今但擧初二江河池沼。此四明水大增。論加溝坡。今略不擧。火焰燈燭。此四明火大增也。有無塵風。此明風大增。論云。或四方風輪有塵無塵風等中（云云）秋篠曰仁王經中說五色風有。彼經疏中云。海邊有五色沙。大風起時沙隨風飛。世皆號五色風也。今此等風名有塵風（云云）周記云。無塵風者。只風大也（云云）又倫記云。乘言故來。有塵實取無塵（云云）今云。由信培評。謂若取有塵非唯一大。故爲二非。二共但風大也。若合沙風云有塵風。則是二大。在次二大增中應辨也。今辨一大增之文。故非合沙與風也。基辨詳云。有風塵是輕動故唯一風大。但取輕動增處。如燈燭雖由煙油彰。今但取熱光增邊爲唯火大增。塵中風大亦增。輕動相增。雖二物合唯風大增也。故於辨一大增中明也。倫記所言通漫。信培所評爲不允當。
　　【章】或唯二大等。下明二大增熱末尼。熱謂火大。末尼謂堅勁地大也。秋篠問云。依大乘宗摩尼中既無熱等性。云何後時轉成熱等耶。解云。剋實能造念念別從種生。故後熱等時非舊地火等。即是昔未熱摩尼。但從一地大種子生。乃至後移轉位頓從四大種子生故。然此文中處現行相狀相似。說昔末尼轉今成熟。此即識中由有彼種遇緣即生故。五十四云。云何種子生。謂所有色各從自種子所生。如堅勁聚或時遇緣便生流濕流濕遇緣復生堅勁。乃至由如是等雖無自相。然有其界。從彼彼聚彼彼色法差別而生名種子生（云云）基辨詳曰。秋篠引五十四文。成四大自種於一色聚各各隨緣生堅勁或流濕等義。非成二大增之義。今章文意明二大增云如熱末尼。非云未熱末尼。若遇應熱緣時。於摩尼中雖彰火熱。地大堅勁亦同時在。二大一物增義。故秋篠所釋爲未痛快雪濕樹者。謂雪章水地二大增。濕樹亦水地二大。可知雪上有濕有堅。濕言通雪樹二。今於二物取濕堅二相。即二大增義也（秋篠云。雪濕即水大也。樹體堅勁是地大也。云云。今云。此釋二大增義難彰已）。
　　【章】或唯三大下明三大增。如濕熱樹。濕謂水大。熱謂火大。樹謂地大。於樹一物此三大增義也。或樹搖濕樹謂地大。搖謂風大。濕謂水大。如雨中樹因風動搖是也。於一物上此三大增義也。
　　【章】或四大俱如內身四大俱增是也。伽第三說。或有聚中四大種可得。謂於內色聚中如薄伽梵說。於各別內身。若髮毛等乃至糞穢是內地界。若小便等此內水界。若於身中所有煖等是內火界。若上行等風是內風界。若於此聚彼相可得。說彼相爲有。若不可得說彼相爲無（云云）。
　　【章】或唯有色等此下答有四中。第二明所造增減。此中有九文。臨文示科。然瑜伽第三中。但明能造增減。又說所造增減。又瑜伽五十四兼明所造增減。又對法第六說能造增減已。云所造亦爾而明所造增減。如此章文及對法疏。秋篠云。能造所造雖俱未必同處。如離輪光及孤行香等無色界定道戒。離大種造。無大種故。是故別說所造增減（已上取意）。
　　【章】或唯有色如離輪光此有九中。第一明一道色色塵增。
　　【章】或唯有聲等九文之中。第二明一造色聲塵增（如離質聲等）。
　　【章】或唯有香等九文之中。第二明一造色香塵增（如孤行香等）。
　　【章】或有味觸等九文之中。第四明二造色三造色增也。有味觸者。非云味觸合增。明隨一增處餘塵增。對法疏作若有味觸必有觸味香色。此章作必亦有香色。亦言亦有味觸。問。有味觸處亦有香色。則此明四造色增。與次文或唯有四文云何有別。無別則或唯有四標牒之次。應置若有味觸等文。何故先置此文耶。答。若有味觸等者。意謂味觸二塵之中隨一塵有處香色隨有。或有味觸色增減香者。如無香餅圖等。或有色香觸增減味者。如無味塊石等（此明色增）或有色觸增減香味者。如瓦石等亦如色界色觸境。或有味觸增減色香者。如舌上津液等。或有香觸增減味色者。如香風扇身（此是明二造色增者）由是應知。今文明二造三造隨增者。故對法疏現本作必有觸味。恐傳寫誤。今章本作必亦有。爲有道理。
　　【章】或唯有四等九文之中。第五明四造色（色味香觸）增。如文可知。
　　【章】或離有五等九文之中。第六明五造色（色等五塵）增（山河等有聲時也）
　　【章】或有身根等九文之中。第七明辨根五造色（身根色香味觸四塵也。即扶塵根也）增。秋篠曰。纂中改此文。云此有根聚中離餘根處有六俱生。謂眼等中隨一加故。即破章家云。有根聚中無離大種。不可說言身五餘六。今救之云。能造雖俱其所造中顯量不定。或一或二乃至或七。今明此等不同。顯量故云身五餘六。即爲欲顯有根聚中必大種俱故。重次文云如上造色身增地爲六乃至增聲十一。故章家說荷順深旨。文深義海淺智遠迷（云云）今云。秋篠所釋尤爲穩當。誠得章主骨髓。
　　【章】或有唯六等。第八明六造色增。唯六者眼耳鼻舌四根中。隨一勝根合上五造色爲六造色。此云唯六也。隨有眼等者。彰四根中隨一。身根是總身之根故。與扶塵根合前文立五造色增。今復取四根中隨一。合前身等五造色立六造色增。委細論之。應有四文。眼耳鼻舌四各合五造色而成也。
　　【章】有聲爲七第九文也。前六造色中取耳根成。或有緣聲其時爲七造色增也。
　　【章】如上造色身等如上者。指上或有身根等。此下答四文中。第三合明能所造互不相離增減之相。此中有二。初正明。二引文總證上說。今即初也。秋篠曰。爲顯此義五十四云。問。色蘊中眼識物所攝。答。若據相攝唯有一物。謂眼識所依淨色。若據不相離攝則有七物。謂即此根及與身地色香味觸。若據界攝則有十物。即此七物界及水火風界。如眼耳鼻舌當知亦爾。若身當除眼等四。何以故。由遠離彼觸可得故。若於外色香味觸。彼所行相中除一切根。餘一切如前應知聲及聲界不恒省故。若於是處有聲。當知此處復增其一。應知聲界一切處增（已上論文）解云。今此。文云眼等增亦七者。十種攝中約第五不相離攝中。非但有七物亦有八九十物而論。文中旦標一種七物。問。不相離攝中十物與界攝十物爲同爲異。答。不相離攝中十物者唯約現說。若界攝中物唯約種說。故有差別（已上秋篠）今云此引證解釋妙哉。秋篠智解所實不及。然對法疏作如上造身。無色字。一本作如上造色。無身字。今詳如對法疏。但云造身無色字不是也。如上言指上五造色故。五造色者。色香昧觸四塵加一身根。是即合扶塵根與身根內所依身。所以不云造色身。則指上五造色之義難彰故。但云造身不是也。此章現本云如上造色身爲是正。一本但云造色不云身。雖義意通不及云造色身也。增地爲六者。五造色內身上增能造地大。能所造合爲六。取內身堅實也。眼等增爲七者。增地爲六上。加眼耳鼻舌四根中隨一根增爲七。故云眼等增爲七也。加水火風爲八者。眼等增爲七上。能所造合水火風中隨一加爲八。故云爲八也。爲九爲十者。眼等增爲七上。能所造合水火風中隨二加爲九。亦水火風三皆加爲十。故云爲九爲十也。
　　【章】增聲十一者。上所言眼等增爲七之中加耳根時必增聲故。能所造合爲十一也。
　　【章】離輪光等上來擧即質辨。今文准例離質令知。等言等取離質聲孤行香及外器四塵。上所說中擧釋有根聚故。今欲彰例釋無根聚。標等之言以令准知。隨其所應等者。謂就離輪光言。則能造本輪四大所造色塵之一。合爲五。其實雖以本輪中火大爲緣從本輪所生故云取本輪四大。則不言隨應四大共取。今云增四大種也。隨其所應言但於所造見之。離質光但色觸離質聲但聲。孤行香但香。此云隨應成多少。此是非實義論。於能所造上應釋隨應言爲實論也。今私叙隨應增大義云。且如離輪光明以本輪中火大爲緣。故唯增火大。復加色觸所造色。又如離質聲。若如擊枝出堅勁聲。則從本質中地大而造。若如擊河水出流濕聲。故從本質水大而造。孤行香等亦自類知。故云隨應增大成多少也。秋篠曰。離質光香及與聲等。即以發處四大所造。且如光等從本論中火大爲緣。彼所引生故爲本處大種所造。離質本准此應知本處四大有增減。故造光等大亦有增減。故云隨其所應等。外器塵等准是可知（云云）
    【章】五十四等說等合明能所造增減中。第二引文總擧上說能所造增減相之證。此中有三。初正擧證。二簡餘宗。三簡濫。此即初也。五十四等者。彼文曰。又若於此色積聚聚中。有彼大種及所造色。自相可得。當知此處無有彼法。是名總建立有非有相（云云）此文證上所說能造所造增減之相也。可得者。所謂增也。不可得者所謂減也。
　　【章】不同餘宗等二簡餘宗。如婆沙百二十七說。問。此四大種於一切時不相離耶。答。如是云何知然。如入胎經說。佛告慶喜。初羯藍若有地界無水界。便應乾散。今不散者水所攝故。若有地界無火界者。應臭爛。今不爛者火所熱故。若有火界無風界者。應不增長。今增長者風所動故（已上婆沙）伽五十四破此計。如次廣叙無彼現事者。云無大造相處有彼極微者。彼立四大極微實有也。不同者。謂大乘立大造自相可得則大造可得。若大造自相不可得則大造不可得。不同小乘不拘自相可得不可得。一切時四大種實有極微可得。此云不同也。又依小乘薩婆多等。約性四大。謂不可得聚中皆有。且如石等地大偏增。非無餘三。所以爾者。諸極微性遍諸物故。極微實有無不有處。不同大乘於識變假想上立極微名。一切色法頓現一相非積少爲大也。
　　【章】諸廣問答等伽五十四破小乘云四大種一切時不相離之計曰。若有說言。於此處所彼法自相雖不可得。然必有者。今應問彼。此不可得與可得者。爲物是等。爲不等耶。若物等者。物既是等。而不可得不應道理。若不等者。爲即此量說物不等。爲據威勢說不等耶。若即此量說不等者。少分自相亦不可得。不應道理。若據威勢說不等者。離彼自相有餘威勢。不可得故不應道理（已上論文）彼論總有八箇問答。故云諸廣問答也。
　　【章】此中說相等。此三簡濫。說相者。伽所說十種攝中第二相攝。若約界攝者。同十攝中第一界攝。如上所說大種造色俱不俱中。若約相攝而說之者。或有或無。若約界攝而說之者。隨應皆有故。伽第三說大造有無中云。若於此聚彼相可得。說彼相爲有。若不可得。說彼相爲無。聲於一切色聚中。界故說有。相即不定（云云）故今云此中等也問。十種攝者是何。答。伽五十四說十種攝。一界攝（謂諸蘊等各種子所攝）二相攝（謂諸蘊等。自相共相所攝）三種類攝（謂諸蘊等。遍自種類所攝）四分位攝（謂諸蘊等。順樂受等分位所攝）五不相離攝（謂諸蘊等。由一一法及諸助伴。各自相攝）六時攝（謂諸蘊等。過去未來現在各自相攝）七方攝（謂諸蘊等在此方轉。或依此生。即此方攝）八全攝（謂諸蘊等。等所攝）九少分攝（謂諸蘊等。各各差別少分所攝）十勝義攝（謂諸蘊等。眞如相所攝）已上名十種攝。基辨釋此文曰。此中者指斥簡持標擧也。簡餘宗義指大乘義。說相者說大造相也。或有者可得也。或無者不可得也若約界攝者。如前所擧秋篠釋。以大造種子因攝云界攝。隨應皆有。若以大造種子論。則應有處皆有。今說有無增減現現相望所論。廣如彼論。秋篠曰。若約界攝之文中。恐謂欲界等三界攝。故今引文廣明其意。此文深隱。應設劬勞（云云）今按周記云。若約界攝等者。約彼三界而分別也（云云）秋篠由此周記釋設一釋歟。寔微細解了。周記所不及也。秋篠復云。相者相攝也。界者界攝也。第五不相。攝而說大造增減之相。今即指彼云廣如彼論說。（云云）
　　【章】六十六說等下四文答中。第四約三界說大造有無之相。六十六論文曰。又於一句堅色聚中。唯有地界能作業用（秋篠解云。欲色界中亦雖有觸。而所造觸離大種外無別有體。故不別論云云。今云。但於堅色聚轉也）若於欲界亦有色香味界作業。於色界中但有色界能作業用。餘水火風及與聲界唯有種子。而所隨遂更得異緣方能作業（云云）（已上論文）（秋篠解云。故欲界中唯標色香味。色界唯擧色不論觸塵。餘水火風及聲界唯有種子。更待異緣方能作業。若如得火緣鐵流爲水。或遇緣熱即如於火等。云云。廣說如六十六論文）
　　【章】色界繫等下章主文。及無色界等者。無色界無業界色。有定果色。此約現說。若約界說業果大造。故云色隨應有也。
　　【章】問於欲界等。此下第二番問答。異界大種同異處分別。問答共伽五十四文也。
　　【章】答如水處等答文中大分爲二。初擧論文釋。二釋論意。此即初也。如水處沙者。釋此喩古來二解。初景師云。欲界色疎。色界大種補在身內。如水入沙。處所不異。以性類別故。非同處不相離也。彼是相雜不相離。然相雜不相離多就同地。始終同聚。報長養色。此上界繫色住欲界身中。故非是彼相雜不相離義。已上景師義（婆沙百三十四云。問。若生欲界。色界大種現在前時何處現前。有說眉間一。有說鼻端二。有說心邊三。有說臍邊四。有說足指五。有餘師說。欲界大種麁。色界大種細。細入麁隙如油入沙。已上婆沙。今所擧景師義。與有餘師說。欲界色麁。色界大種補在身內故）又玄範對法疏曰。伽論五十四說。三界四大共住等。以水沙爲喩者。即與對法聚集相應其義相似（云云）。
　　【章】由本識內有等第二釋論意。此亦二文。此初第一釋也。有二類種者。秋篠曰。種即種類。非種子義（云云）信培詳曰。義鏡中云非種子義。是似未穩。云種子義亦無失矣。然此章雖無子言。對法疏二（十四丁左）作種子。縱雖但云種。爲種子義何害之有。上句云本識內。故釋云種子。於文爲燈（云云）今詳曰。秋篠爲允當。信培評爲麁漫。樞要中釋純雜二生。就現行第八識變作釋故。今云本識內。亦約本識變果能變而釋故。種類義爲勝。對法疏現本有子字。後人所加。信培校正所未盡也。又可現必由種起云種子亦無違害。雖有此理。今約自地他地變辨純雜。故就現起邊釋爲允當。故秋篠勝。
　　【章】一純生二雜生樞要下（五十丁左）曰。純雜義解由增有不同。但依親相分說。若依影質復說不同。彰中自地變純。通力引雜。非通力中緣現純。緣種雜（已上秋篠解云。親相分中若境樞要與心同性同地名純。翻此名雜。第八相中自地變純。通力引雜非通力中若第八識緣現行境名純。緣自地故。若緣種子故名雜。通三界故。今此章中且約前義而說純雜。身在欲界起上大種。必定力引故名雜生。變欲界大是自地變。故名純生。引彼色界四大起時。欲界自地純生大滅。色界定引雜生大起。欲界色疎。色界大種補在身內。如水入沙。處所不異故非異住云云）問。以何得知自地變純定力引雜耶。答。樞要曰。體有無對有爲無爲對有漏無漏對自界他界緣對思准純雜（已上要文）問。此純雜義爲唯本識。爲亦通餘識耶。答。樞要曰。第七識中得名影純。雜影從見質說性故（見有覆。質無覆）五識善惡雜。無記心純。第六五俱等通皆應思（云云）由是可云通餘識也。廣明純雜如三十論疏（十末七十七丁）然三十論疏但約種子說之。樞要約現行識而說。今此章所明應由樞要說解。與三十論疏併讀。已達之人雖可解了。未熟學者容易難解。又周記中云。純滅雜生。此文未詳。可考餘本（云云）今云。周師云何不讀樞要耶。智者之一失歟。問。欲界身中先有間隙。色界大種來入中耶。廣答如俱舍光記九說。
　　【章】引彼大起等彼者異地。且在欲界者。以定通力引彼異地色界四大。發起現前云引彼大起也。純滅雜生者。欲界純生四大自滅。雜生四大現前云純滅雜生也。故非異住者。雜生則非異處住。若異處住不可云雜生。應名別生故。
　　【章】有義此爲隨順等二有人釋。秋篠曰。答中第二師義。未詳何師也。此師解云。伽五十四說如水處沙非異處住文中。以性（水沙）類別故非同處不相離。彼是相離。若以是云不相離。則此五十四文隨轉理門。所以爾者。於一大種所造諸色中。擬宜分析有多極微。東西兩方住處各異。而近雜住是名和雜不相離義。是即與薩婆多等極微各別同聚體別二處。而住其義相似。故云此爲隨順理門也（基辨云。此言指上五十四文水處沙之譬喩也）。
　　【章】大乘同處等此文擧大乘義以上所引水處沙之譬喩爲隨理門也。今以秋篠意釋曰。今大乘宗於欲界身起色界大種等。皆是同處不相離義。然五十四文說水處沙之譬。水與沙性類別物非異處住義故。此是成相雜不相離義。非大乘宗成同處不相離義。是故今云於欲界身起色界大種。以水處沙非異處住相雜不相離義而釋。可謂五十四文是隨順理門也如異類大者。擧例明大乘宗異實理義。謂如色中大種香中大種。此二相望其類雖異。同在一處互相涉入云同處不相離義。今亦如是。三界四大共住一處不相離義。如異類大可言同處不相離義也。此二之色業者。正成大乘義。結五十四文隨順理。此二者。欲與色二界也意言。此上下二界二類色本來無相礙義。云何須間隔（如水與沙性類別物）而得別住。故此二色設水處沙之譬。成相雜不相離非同處不相離義。故知五十四說水處沙喩釋。是隨順理門非大乘實義也。
　　【章】問大種造色等此下第三番問答。有對無礙分別。問答共伽五十四文也。論文有二箇難。今擧第二難也。
　　【章】答互相順等此伽論文也。答中有二。初總約不礙釋。後別約業釋。此即初也。伽抄總略釋此論文云。即由諸香等極相隨順不相妨礙也（云云）章主意唯就法及喩偏釋無礙義也。不相礙故者。大與造不相礙。一中有多也。又此類業等者。後別約業釋。景云。即由業故於一塵處有多微也。諸根遍彼等者。景云。釋所以也。諸根者。五色根也。彼者指大造諸塵也。意言。景云。謂一切色聚之中緣取一切最細少者。具有諸塵。眼見是色。鼻嗅有香。舌嘗有味。身覺有觸故知一切大處具有諸塵。故云諸根遍彼共受用故也。
　　【章】如中有等景釋云。如中有色地與四塵各但有一。則不相礙。如中有者求受生處。石山委過而無障礙。若中有相過或入母腹不能得過。即是有礙諸色亦爾。而彼諸色非無對性。（云云）
　　【章】問大種造色等此下第四番問答。大種造色不相離分別。問婆沙百二十七文也。答伽六十六文也婆沙論中別有答文。今此章不用小乘答。別以大乘義答也。
　　【章】六十六說等。此下答文。答中大分爲三。初由六十五文明三不相離。次由伽第三文明二不相離。彼章主釋。今即初也。俱時而有者。大種造色俱時而有。互不相離者。彰同一處住。由彼種類等者。擧俱時而有之由。今私釋此意云。彼種類者。大種造色有種種別云種種類（異熟長養等流三類。或四大種類別。或所造色五根五境法處色類別。三界業果定果類別）因所成故者。因謂種子因。對法五說。由不共業種子爲增上緣。不共相種得現行。由共業種子爲增上緣。共相種子得現行（云云）由是見之。則因言含容共不共業種子及自相共相種子。謂大種造色自種彼彼類別在本識中。頓現一相時。隨共不共業增上力。自相共相種子各別。俱時不相離。諸根遍一處共受用。諸根別緣因別所成。雖因別成不相離故。頓現一相中俱時有。爲顯此義云彼種類因所成故也。
　　【章】如一味團等秋篠曰。此喩明同處不相離義（云云）又周記云。如一味等者。即藥丸等。如乘藥能所造。所造一一皆悉如米粒大。更相遍故（云云）非如麨稻末尼等聚者。彰更相涉入遍一切處義。若如惡義聚不可言更相涉入也。
　　【章】又此有三等。秋篠曰。又此者。即指上文俱時而有互不相離之文。今云。此釋實爾。明有三不相離也。唯識演祕曰。案於瑜伽六十五。有三種不相離（云云）
　　【章】一同處等者六十五文說一同處二相雜三和雜。演祕文云一一處二相雜。三和合。今此文云同處和雜相雜。雖有達義無乖。演祕釋一處不相離云。諸大種及所造色同住一處。能造所造更互相望。大小量等涉入不相障礙。處所無異名爲同處。無別極微二處而住名不相離。且如一眼七物相望互相涉入。同一處住。謂眼身根色香味觸能造地大。七各極微同一處也。二和雜。祕中云相雜。彼釋云。如一眼根有多極微。一根微處。七物同住以此七物對彼七物。雖非同處。然相和雜。隣近而住。名之爲相。七七各別名之爲雜。無間隔故名不相雜（云云）三相雜。祕中云和合。彼釋曰。又若有聚或麻豆等爲諸膠蜜等。之所攝持和合一聚。然不相涉入。復是異大所造。異聚相望故名爲和合。不相離者。無間隔（云云）今云。祕釋同處義意相分。相雜與和合其釋未痛快也。倫記所釋二與三相分尤易解了。後學由是應解。倫記云。自類大造與餘類大造。更相涉入云相雜也。和合不相離異類和合。若先有長養大造處。後來長養大造雖別能涉入。此云和合。又先異熟大造。後長養大造來涉入亦名和合（云云）。
　　【章】又瑜伽第三等答中大文第二明二不相離。彼文曰。又不離有二種。一同處不相離。謂大種極微與色香味觸等。於無根處有離根者。於有根處有有根者。是名同處不相離。二和雜不相離。謂即此大種極微與餘聚集能造所造色處俱故。是名和雜不相離（已上論文）伽抄所釋與此章意全同。
　　【章】同處不相離者如一等答中第三章主釋二不相離。此有二說。初第一說。復第二說。初說之中有二文。初就無根色釋。後釋有根色同處。如一離根等下初文也。章現本作如一眼根字誤。對法疏作離根爲正。秋篠所覽本作離根。而示祕云。此文初標無根色。（云云）
　　【章】阿拏色者標一聚體。謂眼所見最微者也。四大阿拏等下。明一聚中聚集物。阿拏者。舊云阿耨。俱舍光記云。梵云阿菟。此名微眼見色中最微細也（云云）七極微成微。此七微名阿菟。菟拏二字音相通也。雜心論二云。色之至細極於一微。故說一微爲色分齊。同論頌曰。七微成阿耨。七轉成銅塵及水菟羊塵（銅塵者。新俱舍云。積微至七爲一金塵云云。舊俱舍云鐵塵。光法師釋云。金銀銅鐵總名爲金。所以諸文不同者。皆爲一塵。於金中往來不障。故名金塵。云云）當知從七起（已上頌）彼自釋云。七極微成一阿耨。彼是最細色。天眼能見。及菩薩轉輪王見七阿耨。爲銅上塵。七銅七塵爲水上塵。七水上塵爲一菟毛上塵。七菟毛塵爲一羊毛上塵（已上雜心論文。俱舍十二說義辨同。菩薩所見者。即最後身菩薩也）八阿拏者。四塵四大爲八。加聲爲九者。一極微聲轉輪聖王後身菩薩天耳所聞也。
　　【章】加身爲十等第一說中第二文。約有根色釋同處不相離（秋篠曰。加身等者。標有根色。云云）今云。約有根色中有四。初標有眼色。二約七物明不相離。三簡小乘。四叙大乘義。隨餘根爲十一者。除身根餘根中隨加一。故云隨。謂此諸十一色並相涉入。合成一處。無別處所。是同處不相離義也。
　　【章】或眼身地等二約七物明不相離義。謂七物相望互相涉入。同一處住。此同處不相離義也。一因一果同在等者。秋篠曰。以此文證其七物中所造六故能造地（大亦有六地。而總言地者。地義等故。若不爾者。同一果六。何得說言一因一果。以六能造望六所造。各因果一故。云云）
　　【章】非如薩婆多等三簡餘宗。秋篠曰。薩婆多宗極微各別同聚體。異極微聚集成色聚。又經部師積小成大。若如彼宗諸色極微二處而住。即同處等三不相離皆無差別。今簡此等故云非如也。
　　【章】今者大乘本無等四叙大乘實義。若小乘本有極微。其體實有常住。同在一處其體各別。今大乘宗但立假有。秋篠曰。今者大乘曾無極微。若從種生必聚集生。或細或中或大。隨其大小即是一體非異體集。同類異類一切大造無別極微。隨所有聚皆相涉入。名不相離（云云）（基辨曰。大乘無極微。雖無眞實極微體性。如慧所持彼量亦成。五十四說。非集極微成麁色。故成唯識說。然識變時隨量大小頓現一相。非別變作衆多極微合成一物。云云。由是今說二不相離等相。皆第六識假想觀心上作極微聚集相。之觀境也。如一乘非實有物聚集。故皆相涉入。或云聚集。悉是觀心之相也）隨其所應等者。如前所言。無根色中有八阿拏。若此加有根色則加身爲十。隨餘根爲十一。如是隨應多少同在一處。互相涉入處所無異。此即識變聚集相現也。諸根於彼等者。於此一色眼見是色。鼻嗅有香。舌嘗有味。身覺有觸。故知一地大處具有諸塵。依根識起。各知彼境。故云以心知境故爾以心知境故爾者。諸根於五塵遍受用。以依根心知彼彼境受用故。故爾者。指上句能遍受用也由境生心故然者。識證境生故受用彼彼境也。故然者。指上句於彼遍受用也。
　　【章】和雜不相離者等下第一說中明第二不相離。即前同處不相離等者。此和雜不相離於前同處不相離上。雖同處住諸根受用各各別。不爲一義邊立此和雜不相離義。非於別物立。故云即前等也。伽抄曰。同處不相離者。隨有根無根一切大。極微中即有。隨應一切所造色極微更相涉入合成一物。無別極微二處而住。和雜不相離者。即此一大種極微與餘一切大種所造極微。雖同一處非成一體。性各別故。用各異故。知非一性。諸根於中遍受用故不相礙。故知同一處名同處不相離。性各別故。用各異故。名雜同一處故名和。處所無二。俱依一所。體仍各別（已上伽抄）
　　【章】雖在一處等下明同處和雜二不相離非於別物上立。秋篠曰。問。此二何別耶。答。諸根遍用不相礙。是同處不相離義。性用各異處無二義。是知雜不相離義。非如麻豆等物分析同在一所。互交義名和雜不相離（云云）。
　　【章】又解大造等。章主釋有二說中。此第二說同類異類者。周記曰。且如番能造大與所造香。同一處住名爲同類。香能造大望於味觸等名爲異類（云云）秋篠由是釋曰。且四塵中色塵大造名爲同類。餘塵望是名爲異類（云云）基辨云。約異熟長養等流類異。云同異類亦可爾也。非如他宗等。謂非如小乘他宗同類大造。非中極微二處而住異類亦爾。
　　【章】問異熟有時等此下第五番問答。異熟長養同異分別。問答共據伽五十四文也。周記曰。此問意云。增長義邊名爲長養。即此異熟增長大時應名長養耶（云云）又景師曰。問意異熟色體前後相續。始從嬰孩終至成長。於中或有嬰孩時肥童子時瘦。或童子肥少年時瘦。則異熟體亦有增長。何故但攝異熟非即長養（云云）答由彼長養等。周記曰。此答意云。現在增長名爲長養答。由此長養能攝持故。能令異熟相續。永絕長養異熟不續。長養同外廓。爲異熟接。異熟不長養。問。現見從小至於大。如何異熟不名長養。答。現見以小至於大者。我先業力。非是現緣。能令大長養唯依現緣資故（云云）景曰。答意異熟之色從少至大。始從嬰孩生童子色等。嬰孩報色酬因則定。無有藉緣。有肥有瘦。同時別有長養根大藉現在緣或肥或瘦。童子報色由前業力大異於前。少年時色更大於前亦由宿業。然一一位中別有長養。藉緣增減。念念酬因小報自增減大報色。然於異熟相續。一一念中有長養色。能持異熟。此長養色當時藉緣故。有肥瘦增減等相故。非即異熟有其長養也。（云云）
　　【章】猶如外廓等。俱舍第二文也。彼文云。長養相續常能護持異熟相續。猶如外廓防援內城。今引彼文即證伽意。防援者。應音曰。防援守護也（外廓譬長養。內城喩異熟故。非即彼者。非異熟即長養也）
　　【章】問爲一四大等下第六番問答。一造多造分別（問。婆沙百二十七文。答。章主自義也）。
　　【章】答相依而有等秋篠曰。章家依決擇文以自義也。今大乘宗相依而有方名爲造。非要極微各別而住故。一物中有多大種。多物聚中有一大種。皆得互造由是當知。以一四大造一造色。以多四大造一造色。又多大造色。以一四大造多造色。理皆無妨。所以爾者。相依而有名爲造。故何以得知。相依而有方名爲所造（云云）攝決擇說等。此引文證相依而有。
　　【章】日輪光等此明一多互造義。謂日輪即五十一踰繕那也。彼所起光其量遍一洲內。此等光色少四大造多造色也因俱聲等。對法論一云。因俱聲者。謂手鼓等聲（云云）靈雋對法疏曰。因俱者。謂內外二種四大互爲緣生。發得聲故名因俱聲。而如俱舍難云。如不許一顯色極微二四大造。聲亦應爾。云何而二四大發聲名因俱聲（云云）秋篠解云。如手中聲。鼓中四大俱爲緣助。此手中聲因內外四大緣正發。故名因俱色。鼓中四大正造鼓中聲。手中四大爲緣助故。此鼓中聲二因緣正發故名因俱聲（云云）基辨云。秋篠所言未痛快也。今按章主對法疏云。因俱聲中既許多大生。一造色。故眩色等依二大生。如和香等（云云）又云。問。積顯以成形。形表皆稱假。積香成和合。和合應非眞。前因俱聲爲難亦爾。答。相待形便共形表皆成假。待餘香尚在。答合故成眞（又難）積短爲長失本短。長短非實。折彼俱生成和合。二香成假。於此難中應設功力（云云）由此所釋可知章主意。謂有執受（手）大種與無熱受（鼓）大種二俱爲因（因者。相助緣）此時由相助緣。從本識中二俱共受用大種自種生其大種現行。同時生二俱共受一造色聲。和合香味亦復如是。從自種生故名眞實若不論自種生。但以現因論。隨順小乘而說。
　　【章】既無極微等意言。薩婆多等一四大種俱能造一所造色極微。彼宗不許一顯色極微二四大造。所以爾者。極微體實性各別故。今者大乘曾無極微。若從種生心聚集生。彼此相依互不相礙故皆得造。
　　安永第九庚子臘月念三於東都淺草玉龍山延命陀寓居筆記之訖。草案不可他見也。南都法相末學沙門基辨（生年六十三歲）
　　此次。

義林章師子吼抄卷第十九（五根章追而可書加）
大乘法苑義林章師子吼鈔卷第二十（表無表章） 

　　    南都西京藥師寺傳法相
            大乘沙門釋基辨撰


　　【章】此通三乘鈔曰。一本作此通二乘。此爲是。次云若大乘說故。以云通大小二乘爲穩。無應云三乘理。雖有名聲聞乘戒。無名獨覺乘戒文。獨覺自然無師得。故無身語受義。但意業受。又雖有部行獨覺初同聲聞者。此同聲聞戒故別無獨覺乘戒。但云小乘攝此等爲正。故云此通二乘爲穩。
　　【章】若大乘說＊鈔曰。簡別小乘。小乘宗中不立意表故。雜心論曰。意業非作性非色（云云）又俱舍業品頌曰。此身口二業俱表無表性（云云）而云意業不云意表業也。又正理論（三十三·十丁）說。何故唯身語業表無表性意業不然。以意業中無彼相故。謂能表示故名爲表。表示自心令他知故。意無此事故不名表。（云云）
　　【章】有義表業（云云）第一有義說表業有三中有三說。第一義鏡義。顯業抄依之。第二義寂廣章義。第三詳口抄所載唯心律師義也。此三說中以第三唯心律師說爲是。何故第一義鈔所釋不云是耶。答。義鏡說雖無害未盡。唯心律師會義鏡說云。但義鏡釋諍無表事。顯意表有無表有無之（今云。義鏡爲唯心上人所云本。故義鏡爲正）第二義寂章以有義二字。安次其此意業發無表上詳口抄中擧廣章云。若大乘說表業有三。更加意業（乃至）無表業中有義唯二。謂身及語。以意地中無無表故（乃至）此義通三乘說。有義意地亦有無表。然唯是善非染無記（乃至）有義不善亦有無表。十惡業道極重方成後三。意表亦發無表理有何失（乃至）此二說中前解爲正。外彰身語令他表知。有增猛故（云云）今云。此廣章說道理不穩謂無表業有義唯二謂身及語。以意地中無無表故之說雖云通三乘。大乘經中何處說無表但身語二。意無無表耶。違下章問答分別文意故。此廣章釋非章主意。又唯心師評此廣章云。瑜伽一論始終意業發無表之旨明也。是故三師異論專自此出生。故有義之言安表業之上也。三師共引此文。初二師證意業成無表所依義。第三師可致會通。雖爾略故不引也。
　　【章】瑜伽五十三說（云云）略纂十三釋意表知曰。如身語二種表示於他。意唯自上而下有。加發身語業時。必有意表。以爲方便。自意表知我作如是事。即後念即決思現即當念前表知後作此事。意俱表業名意表業（云云）又倫記曰。景云。但自內心三性心起。表了現前法名意表業（秋篠詳曰。二師釋全同。云云）報恩吼曰。今謂二師不同。秋篠云同不是。略纂約前后釋表。不論對境。景釋以意思緣前境法爲表。不論前后（云云）基辨評曰。報恩吼簡髮數米而梳炊尚不辨菽麥。今謂略纂倫記共約當念現前表知而釋。此云前現前義。決思當念現前表知后作陳情乞戒事也。故二師釋無別又演祕釋曰。問。表義云何。答。后思表前思名意表業（乃至）又思見分及自證分互相表名爲表也（云云）如理演祕釋曰。後表思前思者。此明意表業。後思善表前思亦善。猶如身表至第三羯磨。雖住無心猶依身業得名表也。謂表前初乞戒方便思是善（乃至）恭敬合掌儼然如初。思是表知前心是善今云。此演祕釋意。云後思表前思。約前後相續明意表知。即是約當念現前云後思善。後思現前時表知前思善。非約前後相緣而釋。然元輪詳口抄中。但以前後相緣之義釋表彰。甚不可也。云前後不相緣時不表彰乎之難來。故以前後相緣釋不可也。可知云前後表彰約前後相續意而論表彰也。又略纂及祕釋。約四分中後三分而釋。約當念相緣而論也詮要鈔中立四類釋。以略纂倫記演祕等約前後念相緣義而釋。甚爲不是。又覺盛云。後念決定思。定表前念審慮思所思察善惡事。故云後思表前思（云云）又叡尊云。前念思審慮思。後念決定思。審決相望應有表知義也（云云）今云。此二師釋雖一往有理。不盡法相。甚不是。審慮思多分歴多剎那多年。決定思亦初念是多剎那也何局云前思審慮後思決定耶。故二師釋甚不是也。
　　【章】若有不欲（云云）此文說意表業文也。栖翫記曰。若有不欲等者。此是不與身語俱者。身語俱者相離知故（云云）報恩吼引是曰。今謂。此約獨行釋不符章主。章主就方便意如上所引略纂（云云）基辨詳曰。此報恩吼之所言。全元輪詳口抄文也。抄云。問。獨起意歟。又方便意歟。如之何答。身語方便審決二思也。略纂釋今文云。如發身語業時。必有意表以爲方便（云云）本論說意表業者謂二前行（云云）故審決之位未發身語。故云若有不欲等也（云云）（已上詳口抄）基辨詳曰。栖翫無害。併不盡。審決二思俱意識。縱雖發身語業方便。不與五識俱。此即名獨起意識。審決二思多念相續故可名獨起也。栖翫之所言全無害。元輪詳口此亦穿矣。
　　【章】其此意表（云云）此下正明意表業爲意無表所依。此即第一有義也。問。大乘立意表無表三思中。以何思爲意表業。云爲意無表之所依耶。答。就是古來有八家釋別。一者成唯識曰。意表以前二思爲體（云云）如次章出體下引釋。二者淄洲十業道章曰。決定一思爲意業道。不爾意業有重發故（云云）義燈一本（三十四丁）（云云）三者中川實範義云。身語動發思已後別起意業動發。可爲意無表所依也（如詳口抄詮要抄出）四者海住上人義云。以決定思名意表名意業。此爲無表依。本論說意表業者謂二前行。疏引伽五十三釋曰。不發身語思名意表業。自有表知故。此二種思是發身語遠近加行。動發勝思正發身語。是三差別（云云）五者同學抄云。身語動發勝思位亦以作動意思。名意業動發勝思。此種上可立意無表也。六者叡尊義撰集抄云。以決定思種爲無表依（云云）（與海住山義同）七者覺盛義（撰集抄）云。身語同時意思種爲無表依（云云）八者守千拪翫記。審慮決定動發勝思三思種爲意無表依（云云）問。上來八家中以何爲正耶。答。第一成唯識論文但定意表業體。非論意無表依。此章出體文亦復爾第二淄洲十業道章。取決定一思種爲意無表之依。第三中川所論云別起動發。雖似相違至實義全無違。謂不與身語動發俱時決思種。與身語動發已之決定思種。位雖似有異論其體同是一決思種也。故理無違。第四海住山由第二淄洲義（第六叡尊同之）第五同學抄與中川義相同。第七覺盛義亦與是同。第八守千義通漫難了。
　　【章】菩薩亦成下明成善意表業爲十善業道之依由。菩薩二字標大乘簡小乘。詳口抄（論要同之）云。問。菩薩者指大乘教歟。又指大乘機歟。如何。答。叡尊云。指機也。此文意者。菩薩所受三聚淨戒三業十非同俱受之。必定應有後三能防無表功能。道理必然。故約所依時三業之中意業何不發無表耶（云云）又有但云大乘教則有疑離。於大乘教中無一處說意表業爲意無表之依故（云云）今云。此菩薩言但約教及機之說末盡。此菩薩言指乘。乘此運載。教理行果共健運。是云乘也。無教在理成立意無表。理必由教立。自在行果之間故。此是指乘云菩薩也。亦成者亦言。亦動發思成前七無表。成言古來有多釋。十帖抄約能所成能所緣有四釋。又顯業抄云。釋菩薩亦成有三義。一云。聲聞唯成身語七支能無表。不成後三能防無表。菩薩不唯成身語能防無表亦成意三能防無表。故云亦成。是以能依顯所依也。二云。聲聞唯成動發勝思所熏種子上身語七支能防無表。不成意業所熏種子上後三能防無表也。菩薩不唯成動發思前七無表。亦成決定思所熏種子上後三能防無表也。故云亦成。三云。聲聞唯成決定思上前七無表。不成後三能防無表。菩薩不唯成決定思前七無表。亦成後三。故云亦成（云云）（詮要者。評云。初二是正義。第三不正義也。初二中第一相承義也）又云。唯是善性者。第一師所立自義。則對第二師詞也。菩薩亦成者。是述所由。又對第三師詞也。唯有三支依業道故者。對第二師及第三師陳自義意（云云）（今云。叡尊設救釋。雖理無害紛亂難了。此中明就大乘第一師成立自義由。此爲肝要。餘皆傍義。非文實義也）唯有三支等者。義鏡曰。業道即十善業道也。無貪等三相應現思。遍依三業十善業道而得起故。何以得知。識論第六云。十一善中十善遍善心。輕安不遍（已上論文）十中既有無貪等三。故知意三遍依業道。前之七支唯依身語二業道。不依意業道。後之三支遍依三道。今簡前七故云唯也（云云）（報恩吼中。以此義鏡爲不是。彼曰。義鏡約三善根遍依者。不允。略纂云隨。此章略纂無遍字及意故。今云。雖無遍字以理釋。義鏡釋爲穩當）唐本章及決擇抄中。作依三業道故者。不是也。三字衍字。又略纂曰。意業無表隨業道故。但有三支。此依三業通有無表。但說身語非遮意三（云云）今云。此意即彰意三遍善。若無無貪等三善意無表業。不能身語善無表成也。故云但說身語等也。
　　【章】除染無記等者。除染無記者。成上唯是善性之唯字也。染無記者不善有覆也。業增上者等二句。義鏡曰。業增上者等者。意思有三。謂上中下。唯上品思能發無表。故云業增上者便發無表。餘中下二品便不能發。故云餘則不然（云云）栖翫記曰。業增上者等者。亦同七支。上品方發。中下即非。有說處中爲下品者。約別義說。若實下品以是知非。此中必定通處中故。義燈指故（云云）今云。栖翫所言與義鏡同。處中無表亦有三品。此常途所談故。叡尊曰。栖翫意七衆百行並俱論。故云通處中（云云）問。三有義廣通律儀不律儀處中歟。只限處中歟如何。答。古有兩義。今云。此是明十善百行。此十善有二。一別解脫十善（菩薩律儀）二處中十善。此章大乘表無表故。以菩薩十善百行攝一切律儀已。今云。十善有二。一別解脫十善。二處中十善。此二中共有三品。其上品者便發無表。中下品者不發無表也（報恩吼中評曰。云唯是善性。此中文勢總取善者。此非於三品善擇取上品者也。此云除染無記者。釋上唯字。此云業增上者。釋上善性。言餘者。於三性中除善之餘即染無記之意表業。無有無表。故云餘則不然。今云。巧者顧而失矣）基辨云。今設一解云。如唯識疏（二本四十二）云。殊勝思者簡下中思不發無表（云云）古來釋云下。謂下品即審慮思。中謂決定思（云云）此釋由伽五十四文云。由軟中上三思別。一審慮思。二決定思。三等起思（云云）今由是釋此文。則業增上者。不簡別解脫十善處中十善。與等起思俱意思。業增上者。種子俱發無表。餘審決二思不及等起思俱。思種不發無表。故云餘則不然也。
　　【章】有義不善（云云）此第二師十不善業道極重增上亦成無表。故意惡表業成無表所依。非如前師言唯善業。此第二師云十善業道如前師義。故今略不言也。
　　【章】十惡業道瑜伽第八云。不善十種業道。所謂殺生·不與取·欲邪行·妄語·離間語·麁惡語。綺語·貪欲·嗔恚·邪見（已上全文）（義鏡解云。此全文如次身三·口四·意三。是爲十惡業道。此有三品。今云極重者。即上品也）（又義鏡云。伽六十說貪瞋邪見業道非業。又成唯識第一文說前七業道亦思爲體。言亦者亦於意三也。若准唯識論十惡業道皆思爲體。云何伽六十文說貪恚邪見業道非業。無垢稱賛中評是云。伽六十文隨轉理門。由薩婆多說。成唯識論文眞實理門。廣如彼賛第二卷說）
　　【章】極重亦成指十惡業增上者云極重。亦成者。古來有三家釋別。一者義鏡曰。成無表（云云）二者栖翫曰。後三意業成波羅夷。如何不發殊勝無表（云云）三者顯業抄云。十惡業道方成惡業道（云云）顯業抄中破第一義鏡釋曰。若依此義。次下句云後三意表亦發無表。豈非重言。故知非也。又擧拪翫記釋不辨是非（已上顯業）又擧云方成惡業道之釋評曰。於業道有方便與圓滿之別。一事相。二欲樂。三煩惱。四方便。五究竟。五支具足圓滿業道也。亦名根本業道。五支之中隨闕一支方便業道也。如是十惡俱極重。具足五支成根本業道。豈有於同極重前七發無表。後三不發無表乎。依此釋可讀十惡業道極重方成也（云云）詮要抄擧此說。云此義最勝順文相故。報恩吼亦以此說爲好。基辨評此等義云。顯業詳口詮要同云方成十惡業道體。其釋意縷縷雖似有道理。不協章文意。又拪翫之所言云成波羅夷。是亦雖有理違下章所言。此章意謂不共住治罰法故非失戒義。若爾雖犯波羅夷爲不失戒。若不失戒。則不失善無表不失善無表故。無應起惡無表由。故栖翫所言通漫難了。今私釋言。十惡業道已下。立不善有無表理。十惡業道極重六字。擧標宗中不善體。方成後三等十四字。正立理。謂方成二字。成立今第二師義。後三意表者。意惡表業。亦者亦身語惡表業發惡無表發無表者。貪瞋癡意惡表業爲惡無表之所依也今師成立此義故云方成後三等。理有何失者。結徵理。秋篠云成無表（雖有道理亦是通漫）而百行所攝已下。爲述理文。十惡業道已下文。云標宗。作科如是。故方成字釋意味不彰。遂以理有何失四字令無味也。故古來釋皆以不可得也。
　　【章】百行所攝（云云）二善惡相翻立理。百行事伽五十三說也。於百行律儀中既有意三無表。此即律儀無表也。名律儀故翻是（乃至云云）正翻立理。意三表名律儀。翻知不律儀意三惡表無表亦有。故知意三二句結意三發無表爲依。
　　【章】何容發身語（云云）下三三業相例立理。此中有二。初正明三業相例。二擧證文。此即初也。何容二字。正立理之辭。發身語思種各無表八字。能例擧共許身語表業爲無表依。立意表業應有無表之理也獨意猛思（云云）（已下所例）最行集解釋曰。獨頭意識俱猛思（云云）又覺盛曰。擧根本猛利意樂。例身語方便之意（云云）又叡尊曰。簡身口思云獨。非指獨行意（云云）又詮要或抄云。發身語思者。動發勝思。獨意猛思者。審決二思也（云云）今謂。獨字釋以叡尊釋爲好。獨者猶云唯也。非必云獨起意識最行釋不穩。又覺盛釋通漫不當也。又詮要抄釋云審決二思。是亦通漫也。基辨云。唯云意思業。則通云審決二思也。今云猛思故。取決定思後念。是意思中最猛利故。瑜伽論中審思云下思。決思云中思。今於中思中猛利思故云猛思。此猛意思種上立意業無表。燈師所立也。如上已辨。不名無表者。上何容二字冠此四字上而爲立理之句。謂於猛利思種上立無表。三業可齊。何故唯獨於意猛思種上不令立無表耶。是正立理也。故知三表等者總結。
　　【章】三罰業中（云云）此下二擧證。中阿含經中說三業中意重。又婆沙百十五（十七丁）又俱舍十八（五丁）業品說三罰業自比校意罰爲大。如二十唯識述記下卷說。
　　【章】仙人意嫌（云云）中阿含經中佛返問鄔婆離。長者白佛說因緣。如二十唯識論疏下。
　　【章】二十唯識頌（云云）三正擧證文。如二十論疏下具明由仙忿殺多生及意罰大罪。
　　【章】意有無表（云云）第三約三性簡結第二師所立。
　　【章】然意無表（云云）第四示實明意無表名色約所防說。一切法以三聚相攝。一者色聚。二者心聚。三者非色非心聚。此中意無表論其體相則是非色聚。由是有處故云非是色性。不發現行等者。明非色性由。翻示無表名色非約所發。約所防而說也現行身語色者合掌禮拜云身色。陳情乞戒云語色也然字轉語。如何此處用轉語耶。答。初列名中云表色無表色。而今此明。三有義文雖明表色段。此中所言意業無表亦准列名自知是無表色（今示其實總意用轉語也言）然意無表其實是心法可謂非色性。其所以如何。不發現行身（合掌禮拜）語（障情乞戒）色故。明約所發意無表不可名色。翻知約所遊所防故此意無表亦假名色。攝在列名無表色中發身語者等者。立第二所由。重明意無表非約所發名色也。治承古本作即彼攝故。現本脫即字。不是也。檢詳口詮要顯業等諸抄。以此然意無表非是色性文立意無表非色性義。覺盛立題不攝意無表。叡尊立兼正。明意無表正是非色。皆誤解此文。不識翻明約所防名色。故學者審察。又唐本章即彼攝故下。有種雖防貪等不遮色故之九字。由是詳口抄中云。此文後三唯能防也。無所防故云不遮色故。今云。此抄所言甚不是也。若無所防則對何云能防耶。基辨按。若不遮色之言釋。云不防遮色則此唐本不是也。此唐本脫文九字不成句。以無九字本爲正。強助引九字云。防貪等者即防貪瞋癡色等境。故從所防意三無表名色。故不遮與色名也。如是釋有此九字亦好。又義鏡曰。今此師意。意三無表於三聚中未詳何聚。此文唯言非是色性不言彼收（云云）又報恩吼曰。今謂此中意者。瑜伽等中意有無表尚無明文。唯以義成何況有論是色非色之文。皮之不存毛將安傳。今准身語無表名色之義。此意無表不發身語色。故云非色性。又下章云。此意俱思不同於彼。不發於色。亦不遮色。不稱色名（云云）基辨云。報恩吼等非任文取義者之所知也。下章文云不稱色名。此第三師不立意無表之說。引之破意無表色。不辨菽麥之謂歟。破謗大乘之人不可親近也。
　　【章】有義意表總（云云）自下第三師准小乘麁顯義。立意表不爲無表依。此中有四。初立自義。二遮前師妨（三評前二解。總評斷三有義）此即初也。總教雖然等。釋此總別言。古今有兩義。初古義者。按義鏡曰。總教者。前師所擧。伽五十三說意表也。雖然者。其理可爾。別文者成業論文說意業但以思爲自性。身語二業用表無表爲其自性。而不說意業以無表爲性。此云不見別文說有等（已上義鏡意也）又元輪詳口抄擧叡尊說云。瑜伽總釋諸經論故。對十支末論云總教。今指五十三卷說意表業文也。十支末論瑜伽支分故。對本論顯揚成業等末論云別教。今指成業文也（云云詮要抄續後抄等同是）聽聞抄云。總相大乘教說有意表故。雖可然（云云）二近來義報恩吼曰。古解指瑜伽云總教。成業云別文。誤之最矣。歴覽文之始末。非別局瑜伽成業兩論。今論大乘教中。總所教許故云總教。大乘之說非如小乘身語有表無表亦有。意業無表何有無表。今大乘意不簡無表有無。總許意表故云總教。聖言別點示意有無表此云別文。不見明文故下云。處中無表無明文者。亦同此意。雖大乘無而俱舍等說故（云云）（已上報恩吼文）基辨今詳古解及近來說曰。古解未盡。近來說爲勝。報恩吼擧例證云。元曉起信海東疏一（二友）云。總說雖然於中分別（云云）此本由俱舍論云。總說雖然而有差別（云云）此等意與今章總教言意大同也。總教者。指前二師採集瑜伽顯揚等本末諸論文意立意表爲無表依之義云總教。猶云總論。意表二字此三有義諍意表爲無表依故牒所諍云表也。雖然者。許一分以理前師云意表爲無表依故。置與奪辭云雖。不見別文說等者。奪以立自義意表有不爲無表依之義。別文者。或瑜伽或顯揚等不交餘論文。但於一箇論上不見意表爲無表依之文故。今第三師立別義云唯身語表爲無表依。此師義但於一箇論上成立義也（報恩吼釋別文字。云約大乘言非小乘無甚穿）。
　　【章】發身語思（云云）下明唯身語思有無表之義。義鏡曰。發身語思者。第三動發勝思也。身投五體。語生尊重。皆由第三勝思之力。故云外影最猛也。外相既猛。內熏種子亦復增上。此方便時所熏種子爲第三羯磨後無表戒所依。以此種子爲發戒因。第三羯磨爲發戒緣。須因緣具方受得戒。今標具因故云熏種增上可發無表也。意思內發（云云）者。明意思表不爲無表依故唯身語等者。結成唯身語表爲無表依。問。如是成立唯身語方有無表義。則前二師如何立意無表耶。答。謂意表思業內發唯自表知。雖有增上意業無外彰義。非云最增猛。意俱思業與動發思一時亦熏成種子。雖然意思種獨不能用倍增。又必與動發思俱有用增名意無表。前二師與。身語動發思俱熏成意思業種上立意無表。此第三師約動發已前決定思雖熏種子無用增義邊。云唯身語方有無表。不云意無表也。至實義全無違。燈二末（六丁）云。問。無表之色（乃至）非根本故（云云）今云。此約身語思種云俱時同一種。若五同緣意思種雖俱時非同一種。色與非色緣境別熏故。
　　【章】仙人意嫌（云云）自下第二遮前師妨。文勢有二。初略遮。後廣遮。略遮中亦二。初擧前師三業相例而略遮。此即初也。仙人意嫌等二句。牒前師證文。遮意云。論中說仙人意嫌殺多生成意罰。今第三師意釋是。則縱成意業中重罪。豈得言必有無表。非謂重罪必有無表。此亦不是等者。通伏疑。疑云。意罰業成重罪。何故不言不律儀無表所攝耶。有此疑故今文通云。意罰業大罪亦不是不律儀攝也。今依大乘說不律儀。若生彼家。若不生彼。必須動身經營所有殺具。發言自誓我當殺生。以此身語爲勝方便。更發決定要期恒作之心方成不律儀業。今此仙人本自不發此等惡願。但由諸人數與不吉不得忍受意生忿恨故。彼仙殺三圖衆生。唯是重罪非不律儀。所以爾故不律儀必是重罪。非是重罪皆不律儀。既有異故云此亦不是不律儀攝也（已上義鏡）問。前第二師意如何遮此妨耶。答。仙人意嫌何言不發惡願耶。如彈宅迦林因緣。彈宅迦王奪仙人婦。失仙食索此婦人便。仙往王所慇懃求覓。王肯不還。仙人意憤語其婦曰。汝一心念我勿暫捨我。欲令此國土破壞。仙人夜念時雨大石。王及國人一切皆死。俄頃成山（云云）仙人意憤語婦云。破壞國土時三思具足成根本業道。此即誓起惡願。其後夜念時即用倍增始也。此無表起時。初雖三思具。夜念殺國人故爲意罰業大罪。又如末蹬迦林因緣。以糞汁洗灌仙人。仙堪忍。後常以糞汁洗。故仙人不復能忍。心生恚恨。乃雨石下王人皆死。是亦准禪宅迦林。仙人心生恚恨時心願因人皆殺。由是後意念下石王人皆死也。三十疏二本云。散意殊勝祈願即是別脫表戒皆發無表（云云）由是可知。仙人意嫌殺多生。是即大罪亦不律儀。云發無表故。此是第二師立惡意無表之意也。第三師由末蹬迦林因緣一往解說。作此念非如實義也。
　　【章】若由律儀（云云）二牒前師十善十惡相翻略遮。第二師立理。云百行律儀中有意三律儀。翻是十惡業道中意三惡業應有不律儀無表。今第二師遮云。若爾百法明門中立法處所攝色。其法處色中立受所引色。是身語受所引善惡無表色。不說意受所引善惡無表。如前師立意業有不律儀無表。何故百法中不說意受所引色耶。第二師返遮第三師云。意三律儀不律儀色共受所引色攝。對法疏二（四十八丁）云。雖定道或得不從他。然方便時亦從師教。不律儀戒自邀期。或從他受。由是總說名受所引。又別解脫惡戒無表。定由是可知。定道戒善意無表名受所引色。散意善思亦殊勝祈願有無表（別解戒攝）此皆方便時從師教示故名受所引色。如仙意嫌意罰。自邀期故此亦意三受所引色。故第三師遮意非如實義。以第二師爲處處說實義也。
　　【章】若依此義（云云）自下第二廣遮。此中有二。初就名通局遮。二引文證。今即初也。若依此義者。章主依第三師義釋名通局。先通前師伏救。救云。受十善時即熏善種。此十善性各有功能。於此十種十類功＊能義。名律儀亦名無表。由是當知。律儀無表名異義同。通此伏救如文。義鏡述通救意云。雖受十善有十善種。雖有十類防非功能通名律儀。而無戒但在前七。後意三與唯名律儀。不名無表。所以爾者律儀名通。無表名局。故律儀無無表如其名異亦別（已上義鏡意）又曰。問。雖受十善等中票二雖字。是有何意。解云。初一雖字票種子體。後一雖字票防非能（云云）今云。此釋尤好。現本作唯不是也（義鏡所覽本。治承古本等。皆作雖字）義各別故者。義鏡引南山說明律儀與無表之別云。律儀無表如其名異亦別。故宣律師云。通行無涯是律儀也。對境禁約是戒義也。如比丘戒。具緣受已見生不殺。望此一境名持不殺戒。望餘衆生名持律儀（已上如彼抄）今云。南山師說非釋此等之助。義鏡引是釋通漫也。謂此章是大乘論說非小乘說。是故今可言。欲受持大乘菩薩大戒。所邀期於十方法界無量無邊有命衆生。同時得不殺戒已。得已見生不殺。望此一境名持不殺戒。望餘衆生亦名持不殺戒。一切戒皆悉爾。是故南山所差引非此章所用也（秋篠引之甚不是也）問。若爾如實義如何爲此別耶。答。如次下章言律謂法式。儀謂軌範。又言。律儀者諸戒通稱（云云）瑜伽二十二（十三左）曰。問。何故世尊宣說尸羅名爲律儀。答。由此尸羅清淨善法是防護性是息除相是遠離體故名律儀（云云）三十論疏曰。律儀戒是善任持。律者法律。儀者儀式。無性曰。於不善能遠離防護受持故名律儀。此即是戒。故名律儀戒（云云）以此等說可知舊俱舍中云護不護非二。新論云律儀不律儀等。又梁攝論云守護戒。新譯攝論說攝律儀戒。是皆防護與律儀同。若無法律儀式。則防護何事耶。必有要期心。應防護彼彼事故。以有要期故名爲戒。亦應名無表。既第三師云受十善熏十善種。今可云受熏種上有防非能是皆由要期心。十善皆現應有無表。然今云戒但七支。就七支不熏則獨意思猛利種無應起無表理。談論戒但七支。非無意無表。若云畢竟無則違大乘論意。律儀名通等者。律儀之名通要期不要期。不拘受不受而應有也。無表之名必局要期受所引。故是名狹也。瑜伽論等律儀防護爲同一說。約要期防護律儀作此說。至實義無相違。
　　【章】瑜伽五十三（云云）二引證成名通局。合有三文。此即初也。
　　【章】共念有犯。犯有二。一作犯。二止犯。作犯者。出家五衆內具三毒。我倒在心。鼓動身口。違理造境。名之爲作。作而有違。汚本所受。名之曰犯。犯由作成。故曰作犯。此是作惡以爲名也。二止犯者。癡心懶惰行違本所受。厭不學諸勝業。故名爲止。止而有違反本所受。故名爲犯。
　　【章】身律儀善哉（云云）俱舍遁麟記曰。此偈是薩婆多中七佛略偈也。報恩吼正之曰。此偈我釋迦佛之略教誡偈也。出薩婆多律攝十四（二十六丁）彼曰。釋迦牟尼佛出現於世。諸聲聞衆性多煩惱造諸惡業。多行放逸。不修善品。作少善時便生喜足。爲三事故說其三頌。於十二年中說略教誡（云云）善哉舊譯詞也。義淨譯百一羯磨八（七丁）云。佛言娑度（義淨三藏夾註云。譯爲善成。謂於其事善而能成也）
　　【章】遍律儀釋是有二意。一者遍三業律儀（頌疏）二者遍意招律儀。今云。以頌疏爲勝。
　　【章】若依前二解（云云）義鏡曰。此下章主依前二師通第三師難。難云。若如第二師。若由律儀有百行故意亦立有不律儀無表。何故百法不別說耶。今文會之此意俱思（云云）此下明以意無表百法中思心所攝。此且朋第二師會故。指動發已前審決二思云意俱思也。今就審決二思云不同於彼等。謂審決二思不似身語思故。不發合掌禮拜陳情乞戒色故。亦者亦不發。不能防遮身語非故。故審決二思不與色名也。義名無表者。此義字含前二師所立。明第三師會。故但云義。不云其實也。
　　【章】仍體是思即行蘊攝問。此難意以百法中不別說。然今會通何以五蘊耶。答（顯業抄等）今謂。五蘊若攝何妨百法不說（云云）今云。若攝五蘊則是攝百法明門自可知故。今云即行蘊也。又太賢唯識學記曰。思上別起身語色用。心上色用改本性。故別立法數爲法處色。思防貪等以心防心。心上心用不轉本性。故不別立法處（云云）今云。此太賢所釋尤爲殊妙。然此唯就貪等自性。明意無表是行蘊攝。若約貪等所遊處談所防。則離色等無別貪等應起境故（大賢所釋麁相說也）。
　　【章】如意邪見（云云）此下別遮前第二師立不律儀無表（云云）今云。此科不穩難了。謂此下別立第二師不律儀無表。
　　【章】如律儀中初二思（云云）此擧例示。若約律儀而說是者。初二思時雖未辨事而名律儀。自他共許。不律儀中意邪見後初二思時例是亦同。此立意不律儀無表也。
　　【章】縱意無表（云云）此前二師對第三師而談。意言。第三師云意思非最猛故無有無表。由是應縱言。我意無表是中容思上起。彼云非最猛。思種義名無表。是即彼此共許處中。彼處中無表亦於中容起。我亦同立。若汝云爾。處中善惡立意無表既今共許。中容即以如是。若強猛起必可言律儀不律儀無表也（已上光胤）故云亦有何失也。
　　【章】此三說內（云云）此下第四評斷三有義。此文古師所覽有兩本。一者此三說內之下有任意爲用之四字。溜洲撲揚所覽本如是。清素音。石本如是。守千據是。叡尊亦由是。二者如現疏本。要集所覽本。秋篠由是。報因吼亦用此現本爲正。今云。兩本之中以淄洲撲揚所覽音石所覽本爲是正。不可更加而已。就初本誠證如何。如燈二（八右丁）末云。意業之中十善十惡發無表不。意中二解。然要集云。有釋（西明）三藏解云。五十三文唯約現行說意表業。准是無表依種子立。今尋三藏意。身語表示他故名爲表業思種不表示。是故說無表。意業唯自表。故得說爲表。種子不表自。故亦名無表（云云）法苑二說。一云發無表。一云不發。後說爲正。三藏意存前解（已上要集）此說不爾。法苑二說云任意爲用。不斷後說義爲決定。今者意准定發無表。既菩薩戒具防三業勝於二乘。盡未來際。云何不發殊勝無表。前二說者據處中說。非約律儀（云云）（已上燈文）又撲揚決擇抄曰。問。今三說中何者爲勝。答。雖言任用。據實許意發無表勝。何以意勝身語。菩薩防意。意有無表。故知爲勝。若爾對法何故不別說意有無表。答。彼論通對三乘說故（云云）栖翫記及文集皆用之。同學抄中云。智周請素明詮所覽本亦以同義燈（云云）問。報恩吼中引三十論疏二本（四五丁）云。此意無表現行者名表。然無無表。演祕釋此文云。章有兩說。今疏同章第二師說（云云）若爾章主意以無意無表爲正意耶。答。基辨謹檢三十論疏二本（四五丁）彼文初說散意祈願勝發無表已云此意表業等。此之言指上散意。云然無無表者。明無祈願意思業無無表。故義意無違。今章主同三藏。以發爲正也（是故報恩吼以此疏文爲不發證。甚麁漫也）問燈中云前二說者。據處中說。非約律儀。何故云非約律儀耶答。如栖翫言。處中可諍。其律不律定發無表不可諍也。故云非約律儀也。今云。栖翫所言爲正。報恩吼中破云。非約律儀。責于燈師甚不是也。又慈恩章疏多明有意無表。雖爾至於選定依用無意無表之義。現流布本爲正（云云）今云。此說亦謬取後爲正等者。現本作最後不是也。作取後爲正。此四句明大乘教中隨轉理門取不發業。有如正釋此有別所由。以如是外彰身語等之麁顯易了所由。有處亦以不發義有似正釋也。上來明意無表已。
　　【章】無表色中（云云）自下第二論列名無表色。此中文有四。初牒三無表色。二擧立處中無表師說。三擧不立處中無表師說。四評結二師說。
    【章】一律儀無表七衆所受律儀戒也。略纂曰。若取別解脫或。正取七支種子相續防非義邊假立現行別解脫律儀。現起身語一念即滅非律儀體（云云）玄範抄曰。此七衆戒並得盡壽持戒而說。其日夜戒亦近盡壽而住。故七衆收。（云云）
　　【章】二不律儀無表若依大乘說。生惡律儀家。及不生惡律儀家。要須所期。心定現前。彼惡業期心決定方受得不律儀（已上義鏡）委說不律儀家業。次下（三十四丁）引瑜伽第九有十二種又五十三說。又對法第八。又玄賛第九。又涅槃經說十六種（小乘少異。俱舍光記十五。婆沙百十七。雜心十三又大乘他家說勝萬寶窟。大乘義章七四(十七丁)）。
　　【章】三非律儀非不律儀無表。此名處中無表。義鏡曰。善中極善說名律儀。惡中極惡說名不律儀。非是極善律儀。非是極惡不律儀故名處中（又曰處中有善及有不善謂雖善業非是極善或雖惡業非是極惡既處中庸故云處中已上義鈔）又元輪詳口抄曰辨律儀處中可有三門。一者別解十善相望判律儀處中門。謂瑜伽（五十三）對法等所說。於近事近住分受少時名處中。二者約起心要期。定律儀處中體門。瑜伽六十一及倫記釋由是。若由此義。則設雖七衆別解脫戒。不期涅槃受名爲處中。三者單處中謂布施等對法論第八。今謂。以元輪說三門處中釋爲盡理。栖翫記及義鏡等不盡理也。俱舍論中處有發表者不發表者。如次下辨。
　　【章】對法第八說（云云）此下有三文。證處中有無表。此即第一文。南都相傳以此義爲護法正義。不置有義言故（云云）未辨其據彼所有等者。由對法論無彼字。云住非律儀非不律儀者所有。由是可知。彼言指往處中者也。若布施等詮要抄云。布施者七日之間誓布施。要期施也。無要期任運施汎善非處中也。歐擊等可准之。七日之間我誓擊人頭也（云云）今云。必不爾。但誓七日非云處中善。審決動三思具足作布施。或作歐擊。皆是單處中善惡也。以不故思所作云汎善也。若有要期所作非單處中（處中律儀。作法受得故。小乘單處中要期有依福）玄範對法疏曰。布施歐擊等善惡名處中者。約隨轉理門。若望菩薩律儀亦攝一切衆善四境五度（云云）此是菩薩隨順法處中律儀。非單處中若歐擊等。歐作敺爲正。說文捶擊也（云云）。
　　【章】決擇五十三（云云）下第二文證。一切皆是非律儀非不律儀者。倫記曰。明處中業。身語意業雖善非是律儀。以不要期求涅槃起故。雖起衆惡而不要期一期活命故非惡律儀攝。問。此處中業爲有唯有表爲亦無表此有兩解。一云但有表。而隨二善惡現行思上功能爲體。二云亦有無表。即以種子功能爲體。菩薩三聚戒俱爲律儀亦處中耶。此有兩解。一云律儀戒離惡增勝故得名律儀。餘二處中。又云俱名律儀。攝善利生名律儀（云云）所有善不善等者。義鏡曰。引此文意既云善不善等身語意業。皆處中業。故知處中亦有無表。基辨云。此釋雖有理文相未彰。故今應釋云。此文證意三處中。處中有意三。況律儀不律儀耶。問。律儀中有一分等。皆名律儀。未知處中亦有一分等不。解云。伽略纂十三云。又人若律儀誓一分持一是。餘不持者是處中。若誓作一分惡意者。不名不律儀但是處中。今離律儀於不律儀依一分。亦是但以誓期差離上品故。即是不律儀攝。（云云）
　　【章】五十四云（云云）此第三文證。即立三類無表爲證。周記曰。色用差別者。總票。謂有表無表者。指法。律儀至所攝作用。此則列彼表無表也（云云）。又義鏡中釋章色用差別云。初色塵中有三差別。一色相差別。二作用差別。三分位差別。今就第二作用差別釋。故云色用差別也。顯業抄釋曰。義鏡所言色相差別者。長短等也。作用差別者。表無表也。分位差別者。可意不可意等也（云云）今云此釋好。
　　【章】故俱舍論（云云）此無表之言通三業類之證也。彼論云。此中無表略說有三。一者律儀。二者不律儀。三者非二（云云）處中亦有無表。故今說無表有三。又俱舍中說。唯成就表非無表者。謂住非律儀非不律儀。以微劣思造善。造惡唯發表業尚無無表。況無記思所發表業（云云）既云成表非無表者。住處中人豈有無表耶。解曰。即彼論文簡別云除有依福及成業。云除七有依福及成善惡業道。雖處中人微劣思起亦發無表故簡別也（云云）由是當知。處中之業有發無表不發無表。（云云）
　　【章】處中處中有二。一單處中。二百行處中律儀。問。今章文所論處中二之中取何作論耶。答中古有二義。一者叡尊義。謂今章文通二處中而論有無。二者良遍義。謂今章文論單處中不通百行。百行許律儀故（云云）今謂。以叡尊義爲勝。然報恩吼中良遍義爲優。總論處中非無二種。今兩師相諍。言陳之勢在單處中不通百行。何者初師難後師言。即應百行非是律儀故。此難之起以兩師意許百行爲律儀故。若計百行爲處中攝。則何難言應百行非是律儀有相扶過故。又後師云。一切處中望律儀等思。皆下品者。此除百行律儀等。別取自餘處中。雖總言一切而此亦少分非是全分一切。是故會言思皆下品。不亦宜耶守千亦約百行。謬同興正。非謂百行不通處中（云云）今云。報恩吼謬。初師意百行處中是律儀。此爲實義。後師但處中。故有此問答。以是不可爲單處中證。
　　【章】有義處中（云云）此下第二師義。要上品思等者。義鏡曰。中容品思雖重種子。其勢微劣非用倍增。依何功能得立無表。唯上品思所熏種子其勢強勝。故依彼能方立無表。問。依三品心得三品戒。若爾皆有無表。如何今云唯上品思熏種勢勝方有無表。解云。諸處中業望善惡品下中思皆下品。是故雖有下中無表。望處中業皆唯上品。故云要上品思方有無表。由何得故。次下文云。一切處中望律儀等思皆下品等（云云）今云。此釋尤妙。
　　【章】法處色有三於大乘中立法處色。廢立開合諸論不同。百法論總說一。謂法處所攝色。五蘊論說。法處色有二。一無表。二定果。瑜伽第三（十四丁）說亦同彼。顯揚十八（五丁）說法處色有十二相。一影像。二所作成就。三無見。四無對。五非實大生。六屬心他地境。七世間。八不思議。九世間定果。十出世定果。十一自他地境。十二諸佛菩薩自在轉變顯揚第一（十三紙）五十四（九紙）如今文。委如法處色章。定自在者亦名自在所生色。顯揚云。三摩地所行境色。瑜伽五十四曰威德定所行境（云云）定通無擁名爲自在。
　　【章】作誠勵意栖翫曰。問。此言中思却名爲勝。如何相狀爲其勝耶。答。慇勤三業盡其力用。名之爲勝。不必非涕面門出血擧身毛竪。名之爲中（云云）由此義義鏡中。雖是處中悲涕猛勵而有上思。（云云）
　　【章】律儀容容（云云）義鏡曰。善惡律儀及處中業同通上下。故律儀等寬緩容容而有中思。爾乃律儀處俱通上下。亦所熏種亦通上中。熏種子時猛利義同。成無表時豈簡處中耶。故相例時其義齊等。明知處中亦有無表（云云）（已上取意）。
　　【章】若以律儀（云云）此下以律儀名同相例。寄後師難勢而例。後師難初師言。若律儀有具七衆彼彼戒事。非律儀亦具身三口四意三十事。作要故思種熏勝。故云得有無表。處中業不具事故不名具事。則不具七事故可無無表（已上後師難初師）即應百行非等下。初師答後師難。謂若爾應云百行非是律儀耶。亦者亦近事近住等戒。百行亦同近事等戒。有全分離一分離名百行故。此百行但名處中。不可名律儀耶。若不名則違諸論說百行律儀。許近事戒等者。汝許七衆律儀有無表不名處中。其近事近住戒有小分受。故七衆戒非律儀。以但名處中耶。故處中劣弱無有無表者不應理也。
　　【章】於二說中（云云）南京光抄云。亦任取捨亦字。前任意爲用本之潤色也。上不云任意則亦字亦何哉（云云）（詮要抄）今云。此釋尤好。報恩吼破之不是也。
　　【章】諸根大種（云云）諸根者。五根勝義根與扶塵根合。今名諸根。大種造色者。五勝義根是四大種及所造色。扶塵根亦四大種及所造色。如是等大種造色和合積聚方成此身。故云和合積聚差別說名爲身。
　　【章】五根四塵（云云）下遮妨。明積集義得身名。五根四塵上能造（四大）所造（色等四塵）問何故初云四塵。又云所造。豈非重言耶。答。且如一眼根中七微於積集。謂即此眼及與身地色香味觸。此七物同住涉入同處不相離也。如眼所餘四根亦復同住不相離也。故今云俱得身稱也。身是積集義故。
　　【章】表謂表示（云云）栖翫曰。身表之表只有一義。不同語表表有二義。內字之上加以自字讀之即顯（云云）今云。報恩吼中以此說爲不是。尤好。栖翫以表示表知表彰三義爲別。叡尊覺盛等所覽自是自始。爲穿。
　　【章】舊云身作（云云）義鏡云。義不相應者。此文稍隱。若言身作戒即相應。身語假有造作義故。若言無作。義不相應。無表業中有造作義何名無作。是故當知。若言身作對此亦云無作。此作言義即不當。今即釋其不當所由故。云無表亦有造作義故。若言身表。對此亦云無表。無表示他故名無表。非云無造作義。名爲無表故。義相應（云云）（已上秋篠）今云。此釋尤好。
　　【章】若色處表色（云云）義鏡中以若色處表色已下文云明假身業。今取動已下文云釋實身業（云云）今云未穩濫薩婆多實有身業故。今改科云。若色處等已下。明經部所立身業。今取動已下。明大乘義。既云今故此大乘義。問。何故與經部對明耶。答。經部所立濫大乘。故今別對明。次語表業下亦以假實明。雖有理濫有部故不穩。中古西大招提抄。由義鏡以假實辨不穩。
　　【章】或復語者（云云）演祕（二本二十二紙）云。或復語等者。問。前解何別。答。由其語聲有假名等而有表（云云）今云。此即釋語義。
　　【章】聖所受戒瑜伽第九說。聖所受戒唯約初果及第三果。（云云）
　　【章】別別防非（云云）梵云波羅提木叉。此翻云別解脫。別別誓棄捨諸惡業故（雜集第八）南山行事抄云處處解脫身口七支罪起非一。戒能防之故云處處解脫。又淨影過法師云解脫。今由雜集論云別別防非。若由是具應云別別解脫也。
　　【章】能防所防（云云）義鏡曰。問。防止二義何別。解云。檀法師云。法能防非。行能防惡。謂受戒之法但能懸防過非未能止惡。所以有戒法者猶不免犯罪。持戒之行方敵對止。所以惡將欲起即愼謹不起廣如彼章（云云）今云。出家之須學知之（今云防就受戒法。非云持戒云云）
　　【章】皆通善惡（云云）此師立善惡共有律儀如行殺生持刀杖等種類法戒。淨影天台南山等同之。但慈恩家不爾。如次下辨名不律儀者。古師名不之律儀。不謂惡法。慈恩家名不律儀。
　　【章】亦調亦伏（云云）意曰。於三業非亦調亦伏故名調伏。則非調之伏。非調即伏。但於毘尼一體之處具調與伏之二用故名調伏。即名同依持業（云云）亦律亦儀者。此正例同。意言。今亦爾。非律之儀。非律即儀。但於一無表戒體處。具法戒與軌範之二用。故名律儀亦名同依持業。
　　【章】第二出體者假身表業（云云）以色處中表等者。義鏡曰。問。色處中立表色攝身表。何故聲處中不立表色耶。答。立表色攝身表色。身不動轉之時非顯表義。作動之時正有表義。別立之。語即表也。無語非表故別不立之。（云云）
　　【章】先審慮故略纂曰。即前表知後作此事（云云）又倫記曰。加行思者。謂遠欲起此事思（云云）今云。遠欲起此加行思。若近欲作則決定思也。必勿濫焉。
　　【章】將欲作故倫記曰。決定作此事之思（云云）問。倫記中云必作。今章文云將欲作。相違如何。答。倫記就決定思後念。今章文就初念。全無相違。
　　【章】三動發勝思瑜伽云等起思。然等起有三。一者遠因等起。二者近因等起。三者剎那等起。此中何等起耶。謂近因等起故云等起思。如三十論疏二本（四十三紙）云。又遠近二思名爲意業。非第三思正發業者。今言正發。簡初二思。又簡遠近及與剎那。第三思是近因等起故說發言（云云）今云。決思後念云近因如近因。今第三正起故云等起也。第四思已上剎那等起。秋答曰。近因等起思爲身語業體。遠因剎那等起者。唯意業性（云云）又文備成業論疏云。此三思並非遠因等起亦非剎那等起。但近因等起中有此三思（云云）今云。此說不是。又小乘說非如今章主說。俱舍論中立二種等起。一因等起。二剎那等起。發業前心名因等起在先爲因。故與業俱心名剎那等起。與身語二業同一剎那能等起故。與身語二業俱即第三第四動身發語心名剎那等起也。與今家所立不同。第三思已後爲剎那等起故。念念剎那相續能等起所等起故名剎那等起也。（此大乘之義也）
　　【章】佛等所有（云云）此等言等取何等。謂撰集曰。等取十地菩薩因無漏也。若約佛所有諸法皆無漏。若依因位雖有漏無漏。今但約無漏而言也。
　　【章】無漏五蘊五蘊有二。一五分法身。五分律云。五分法身蘊一切善法。故曰五蘊。二今解。色受想行識故曰五蘊。
　　【章】因餘無漏因謂指十地菩薩之無漏。簡佛果無漏。故云因也。問。餘無漏之餘言指何之餘耶。答。除戒餘定慧等皆爲處中。故云餘無漏也。又但約戒言則除攝律儀戒。餘二聚戒隨行施等一切善法云餘也。
　　【章】不同小乘此四字亦前解爲正之由也。義鏡曰。不同小乘者。十八界中意界法界及意識界。此通有漏及與無漏。餘十五界一向有漏。即律儀不律儀無表。及年中無表法界中攝。若作後解即同小乘。故以前爲勝。俱舍頌曰。意法意識通。所餘有漏。（云云）
　　【章】若律儀業定通（云云）義鏡曰。律儀業中具有三業。若約菩薩說漏無漏即有二說。一云身語唯有漏。意業通無漏。七地已前在因位故。二云菩薩二業亦通無漏。後得智中有敬禮身語表故。今存後義。故云若律儀業定通無漏。許佛等亦有等者。言二表者。身語二表也。佛有無表。其義決定。身語表二義稍難解。故置許言。以何得知如來有身語二表。解云。梵網經中釋迦亦禮盧舍那佛。故有身表。法華經云。我聞聖師子深淨微妙音。喜稱南無佛。故有語表。皆唯無漏。菩薩無漏後得智中所起身語亦唯無漏。今擧佛等菩薩。故云許佛等。
　　【章】防身語惡戒（云云）就是有西大招提兩門義。一防發別體之義（西大義也）防惡發善俱是戒。攝律儀是防惡。後二發善戒也。以今文兩處功能言爲證。二防發一體之義（招提之＊儀）謂三聚俱防惡戒。以禁非爲義故。雖後二戒是禁不修善不利生之過。以之爲戒。發善業門而非戒也（云云）今云。二傳中共雖有理以招提爲穩。西大意止持作持兩門戒故。雖止作共轉。細分別於一功能亦有止持作持用別。如一眼識用上有見青黄等用別也。問。不云身語意何但云身語耶。答。顯業抄曰。是約別受（聲聞所受戒）故但云身語。若約通受者。應云以有防三業非發三業善功能爲體（云云）今云。必不爾。是示所防所發但在色業。但云身語。上云善思種子上有。故於三思業上有顯然。故於三業事論是。自可知（三思不具無此功能故）必以別受不可論之。
　　【章】由願制思（云云）此今家立假立無表戒體之義也。義鏡釋曰。依願制思造作善惡。多少分限之所熏成種。於此種上假立無表。故云依思種別功能立也（云云）今云。義鏡之所釋尤好。意謂。願制思有支多少時長短分限。故所熏種上亦有多少長短別功能。取此功能立爲無表戒體也。由此文可知南山家與今家之戒體之別。南山直取思種以爲戒體。今家以思種上功能立戒體。今所以以功能立。雖願制有期功能是體。而逢犯戒捨戒異緣。或期限至戒願盡故功能即歇。復無倍增。然種子體猶存故。不可以思種爲其體但取其上功能以爲其體也。中古已來西大招提之徒。雖會是非爲穩當。
　　【章】取別功能結不取思種取功能爲無表。
　　【章】然依思願善惡分限立無表（此文由樞要上末十六紙已下燈主意。有佛身無表之別句因身無表之總句。含容明也）初明佛身無表之別句（別句但律儀故別句云）然依思（昔發願制業思）願（衆生界盡我願亦盡）分限（盡未來際）假立無表（佛身別解脫文）然依思（現行）善分限（盡未來際）假立無表（佛身定道戒文）次因身無表之總句。然依思（種上）願（要期）善分限（一日夜盡形壽。或盡未來際）假立無表（因身別解脫戒）然依思（現行）善分限（住定多少分限）假立無表（因身定。道共戒）然依思（種上）願（要期）惡分限（要期活命）假立無表（因身不律儀戒）然依思願（種子）善惡分限（要期緣）假立無表（因身處中戒）斷戒體章中。破以總別句釋。彼曰。樞要所言不是。論元意就有漏法以明離識無法。故辨有爲無表體非實有。而謂兼釋佛身無表。全非論意。何是之有。且夫佛身無表者。是無漏律儀歟。或別解脫律儀歟。若謂無表隨轉戒德增長。我則不信（云云）今云。環庵不知成唯識始終之論意致斯妄評而已。論第十說。故佛身中十八界等皆悉具足而純無漏（云云）既云佛身十八界。此中不說除法處色。故有無表顯然。然與因位所違但無漏已。又表佛身故無倍增義也。又云。佛識所變有漏不善無記相等。皆從無漏善性所生。無漏善攝（云云）由是應知。此論元意以有無漏一切法明唯識所變。是故以今文爲佛身無表之別句。合觀一論始終明之而已。環庵知始不知終之所致謬也（續芳決雖破之。以論第十不破故未盡）報恩吼中。評是明環庵曰。今案此文前後起盡。但明因位不可言兼明因果。又雖不明果戒無有巨妨。或唯明因。或唯明果。或通明二。所望不同亦無闕過。如慈恩解鑿空立義。是故總別之語義。雖或通不順常例（云云）今云。如今家立總別二句釋今文。報恩吼等所曾未及。云鑿空立義。謗今家。自彼實有固執之病而致此妄言佛因位時期盡未來際誓起防非用。盡未來際防非故。從因身至佛果要期防非今云假立無表也。如何此文不通佛身耶。嗟于可不愼哉。
　　【章】假立無表斷戒體章三（三十五紙）云。是無表業其法假有。故云假立。瑜伽云假有係其體語。今云假立是約施設法相之義。其語所係自有異。耳是假法故無違離識無實法理。故云理亦無違（云云）又曰。其假立者。准假立得非得等義。非謂無法。非識所變實法義。又瑜伽云。由時分變異不平等故假立老。由命根變異不平等故假立死等。依如是文。諸假立法必有假法。是瑜伽者流假立法門也。疏主不領此趣尤叵仰唯識宗師（云云）又曰。依者是虛字也。謂之所依。不解字法也。若就依字強辨能所。時節分限乃所依也。非有條然實法當名所依法也。若能若所皆非識變。共假有法也。又對種子而辨能所假實。皆是爲不領假立法門之旨趣也（云云）續芳決中縷縷破之助今家寔護法心之所厚也。報恩吼曰。今謂。環庵剖判假有假立之別。實爲允當。事雖淺輕而識別者鮮矣。鳳潭無有練歴而所自領。排斥環庵却爲非是。猶且援引幾許證誠。證誠愈繁頑魯愈著。何者所謂假有之有者標揭所詮法體之不無假立之立者曉諭能詮法門之所設。此論文假立無表是也。由斯言教而索性之。則得有無表非實有法。故云假立法必有假法。非遮無表之假依實思種（云云）今云。環庵妄說毒害天下。信培亦遭此毒氣眩迷。續芳決雖知毒之爲毒。不知遮其毒之要藥故。今示良法敗其毒耳。撿今此論文。初總句云假立無表。其次到別句但云依增長位立。或云依現行思立。此二箇立字既云依立則是假立。如是云假立已。次結云故是假有。是即以上所言假立總結爲假有。由是應知。云假立者。是約教門安立法相。令教示是之謂也。又云假有者。是約觀門。所謂依他起性如幻假有之觀即示識變。如論第九卷所說四尋思四如實觀觀名義自性差別假有實無。故今論文始云假立。約教門建立法相。次云假有約觀門。結示皆是如幻假有唯識所變也。瑜伽十支皆以如是。然云假有者。瑜伽係其體。又云諸假立法必有假有法。皆是妄毒說也。信培亦迷斯毒說。云假有標所詮假立諭能詮。不知成唯識始終。四如實觀等中。觀名義自性差別假有實無。此中云名義能詮所詮。既云假有。何但云標所詮是假有。應知妄說。由是可知云假立法必有假有法亦妄說已。
　　【章】雖非形色（云云）義鏡曰。雖無顯色而可護持。今云形者。非是顯色形之形。形者顯也。即顯狀義也。今簡報色取鼓動業。故云善修方便。一一加心造作發身語業亦名方便。此即無問加行根本及後起業。皆名加行。舊云方便是也（云云）。
　　【章】以是無作色（云云）意言。從身語俱思願種子上。所得種上功用無作色以爲戒體故。以現行心不爲戒體故。縱其心雖轉三性不失戒體。若違要期心則是犯戒。亦是捨緣。若不爾其餘現行惡無記心。雖在惡無記境不名失戒也。
　　【章】非異色因不作異色（云云）報恩吼曰。今議云。解經異色諸說不同。或解爲心。章安懷素定賓初說環庵等。或解爲色。河西智首南山法勵定賓後說芳決等。此中異色爲心者。謂是非色。心與色異心名異色。又異色爲色中。南山智首等約報方便者。亦不順經。何者經第十二章明造色有無。今第十三章云異色因。此異色言自知指上能所造。況於色中別立因果。處處多約能所造說。是故慈恩解經爲勝。准義鏡釋。章主以色假實釋異色名。無表色假。能所造實。假實不同故云異色。信培自云。無表是一類色。以不可見無對故。無表色與餘色相望不類。故云異色。（云云）
　　【章】防惡色用（云云）顯業抄意言。此色言亙兩義。一云屬色於能防。則點文云防惡色用。二云屬色於所防則點文云防惡色用。兩義中任意取捨（云云）今云。讀防惡色用爲好。
　　【章】不作異色因緣（云云）今云。釋此下文有二意別。一云約親因緣門釋。謂今無表色不爲四大四塵異色作親因緣。生現行四大四塵之因。二云約增上緣門釋。謂此無表非如四大種爲四塵作增上緣。生與四大異同行四塵造色。如是二意含容學者知焉。
　　【章】俱有俱有因有二。一種現相望。謂種生現時能生種不滅。此種與現行果俱時而有。故名俱有因也。二現現相望。謂能造四大與所造四塵必生俱時不相離。互爲因果。故云俱有因也。所謂種子生現行。現行熏種子三法展轉因果同時。故云俱有因果也。今上云異能造所造故。取四大四塵俱時而四大能生因。四塵所生果故云俱有因果現現相望。今此無作色增上緣非如是現現相望俱有因。故云亦非等也。
　　【章】同類因。欲界四大生欲四塵。色界四大生色四塵。乃至於五趣格別同類亦爾。今以無表色望異能造所造。非如是同類因果也。
　　【章】此思種子（云云）已下約現行熏種子。此所生一句能發現思。即動發思。是故此者。指決思後念。古來有兩點。一者讀云此思種子於所生現行（依此點此者。指所熏種子云云）二者讀云此思種子所生現行等（由是指前念決思後念強勝思種子。云此思種子）此思種子爲增上緣。生身語動發思現行。發身語故假此名表色。由是所熏動發思種上無作用亦名色。是皆由所發名色耳。
　　【章】上二界十七地（云云）栖翫記曰。十七地八根本八近分幷中間禪名爲十七。如是皆止欲惡立名。戒本止於不善而立。恐墮惡趣非止有覆而立戒。問。常說靜慮。只今四禪云何說十七地耶。答。名狹體寬。本名只云定律儀。故名體俱寬。言禪律儀名狹。有說准此靜慮名通非也（云云）報恩吼曰。今謂靜慮之名本局色界。是故瑜伽幷對法顯揚一處等不云無色是隨轉門。又略說故。顯揚中一處說無色界亦有定戒。是大乘宗。盡理說故。守千不知諸論意致。故所破立皆不允當。又義鏡曰。問。依顯揚十三。靜慮尸羅等至尸羅。即無色界不名靜慮。又伽八十二云無色行中有靜慮律儀。如何相違。解曰。靜慮有二。有通有別。伽論約通故兼無色。如靜慮波羅蜜亦通無色。顯揚約別故不相違（云云）又顯揚十三（十九紙）說界差別者。謂欲纒中唯有別解脫律儀。靜慮律儀唯有色無色纒。無漏律儀是不繫。（云云）
　　【章】一切上地所有（云云）義鏡曰。色界六地。無色四地。是爲十地。色六地者。四根本及未至幷中間禪也。有頂無漏雖不斷惑。而勢分力欲惡不生故亦取之（云云）由是上地者。指此十地。
　　【章】能斷欲界今謂此無漏定故斷對治也。故云能斷二界十地等者。集解曰。隨應者。若見道斷律儀亦色界五地。除中間禪。約遠分者通無色界也。若修道斷律儀色六無色三界九地。若約遊觀無漏遠分對治。則亦通非想故云隨應（云云）問。准下依地有無。非想地唯遠分非斷義。然今云二界十地。義鏡曰有頂無漏欲惡不生。相違如何。答。是多分斷對治故云欲惑不生。此伏現云不生無違二界十地者。義鏡曰。色界六地無色四地是爲十地。是無漏道所依地。十七地中。色後未三至。無色四未至無無漏。故除此七地。自餘十地爲無漏中修道依地。故云二界十地。隨應者。謂於十地中隨其所應唯依一地入無漏觀。所依一地於欲界非斷對治。其餘遠分對治也。故云隨應也。
　　【章】或依定中（云云）斷戒體章云。約在欲界修定之人立定無表者。一往說也。故云定中。約色界有情難云定中。續芳決破之。今謂。二師共局。欲界入色定及生色界入定。皆有防非用。故云定共無表。今通云定中也。中言是境第七聲也。指所在聲能差別聲。問。定言通二無心定。二定亦立無表耶。答。有二義。一云。別抄云。二無心定不立無表。定戒隨心。彼無心故。一云。亦立無表。方便後起亦許有心。故立無表。下捨緣中於滅定明暫無捨。若非有無表何有暫無捨耶。成實論云。無作非色心故。四空定邊亦得有戒。定道二戒通出定位。唯約初入名隨心戒（云云）
　　【章】第三假實分別（云云）此下古師作解曰。此章意及諸家釋義意。謂思爲身語表之能發。及爲無表所依體故。但以思爲實。所發身語表色及能依無表爲假也。依是秋篠守千釋。一一文幷約假實。故學者大作煩。後有唯心師者。始開業體及得名二門假實而釋。爾來皆能相從用焉（聽聞抄云。詮要引也業體假實者。謂別種所生有別體法名實。分位假立無別體法爲假。其中今表無表即假法也。得名假實者。謂於假法中由名體相應可目而名言實。名事不應不可目而強名言假也云云）又曰。於此一門大分爲三。初若表無表下。總標顯業體假。二然有差別下。於假法中復分別得名假實。三唯識又云下。重明業體假（云云）（此科不是。今所改科在章本）今云。若表無表下。國讀付點有二意。一者若表無表二業三業皆是假立然有差別（此基辨。由是別行本點）二者若表無表二業皆是假立（現流章本點。今云不是）基辨評曰。唯心律師立二門假實甚令人迷妄。彼師意云別種所生其別體法名實。分位假立無別體法爲假。立業體門假實。失大乘法相實義。如何則大乘意一切法皆是如幻假有因緣生法。無一應實有者。然於假有法中亦立三假。一者因緣假。謂似實用而現起法。二者分位假。謂如不相應行於色心分位假立也。三者觀待假謂如大小長短有無等。但於觀心行解相待上立名。唯名無有實。於此三假中。如思種子皆是因緣假。云思種上有防非用亦因緣假。於此因緣假上立無表色。是觀待假。相待表色及似有實用色業故。然唯心師以無表爲分位假。不識法相大乘意也。濫經部以無表攝不相應行故。是故立業體假實門。濫經部以思種爲實。以無表爲假故。不可用之說也。此業體假實門不成。故得名假名門亦自不成也。此等所釋無害無益也（今此門云假實分別假實言。非論法體性云假實分別。此中假實言示假談實談。就實義云實。假似且作說云假也。必以法自性不可論也）。
　　【章】實是表色（云云）此實言對無表假色云實也。表色者。取捨屈申表色及語表色也。此表色三假中身表色觀待假色。語表色分位假。如對法疏等明。然今云實。非以有實用云實也。實談之實也非業性者。意言。名云身語二業。非有業造作義故可名爲業。此似令他表知造作働作故今云假表業體。本令働作思心所故云身語二表業。就假表業爲名也。雖然以身語云表色非假似義。身語上表色故。今云實是表色也。又云業本非身語事。故云非是業性也。栖翫中以此文云二實一假。身語表色是實非假（二實）身語曰業。是假非實（一假。云云）此說雖似有理。假實之言不影實義。故不穩當。
　　【章】假名善惡實是無記意言。就身語二業令表知心善惡故。假身語二業雖名善惡業。云其實則身語是色故。是異熟無記性。若以五塵云通善惡則非釋子也。無記法不招當果故。然身語二業云善惡業。此假似說。非如實說。
　　【章】其發身語（云云）千師云。上辨假業。下辨實業。此次文云三假一實科。次文以三箇非字分三假。是一實三假千師意。上下俱爲業體假實。文既票實是業性。故此爲一實。
　　【章】其無表色（云云）今云。此科非也。此中千師釋一實一假。
　　【章】第四具支多小（云云）支有二義等者。此支言章釋立二義。一者支分義。二者支類義。今云。支分之支以七衆戒之四支六支五支三支爲支。即七衆戒之支。支者枝條。分者廢立也。謂以七衆戒發四支六支五支三支。即廢立門也。支即分也。又支類之支以身三口四七支爲支。類者差別也。七支十支相之差別支即類也。然秋篠釋支分之支以身三口四七支。但以分之言爲廢立。以類之言爲能所護類別（云云）又曰。其所護戒如園中菓。能護之戒似園外墻（云云）今云。秋篠釋不准章意。章中但於支類下。以身三口四七支而釋。於支分下不云身三口四七支。明七衆支之廢立。此支分義。廢立云分。又以身三口四七支明七衆戒之體類。此支類義也。
　　【章】苾芻律儀（云云）問。此四支中通攝出家五衆諸戒。何故言苾芻律儀四支所攝。答。下云。正學等四戒體雖狹。皆等護持與苾芻同。故廢立中五衆合說（云云）又聲聞地第二十二（二右）說六支中第二支云。今此義中唯依苾芻律儀處。說善能守護別解脫律儀（已上全文）今小隨大相從而說。文云苾芻律儀四支所攝。何故得知相從說之。即次下云十戒六法歸依說相皆即初支。明知皆等護與苾芻同。故相從說。（已上秋篠）
　　【章】受具足支詮要抄引開解意云。此有兩點。一者受具足支謂具表白第四羯磨等諸緣。成就受戒故云爾也。二者受具足支具是者。指五衆戒。非唯比丘戒言具足五衆成道器故。不許分受。名爲具足（云云）。
　　【章】作表白第四（云云）義鏡曰。言表白者。非但一白。三番之中初一單白名爲表白。總該始終有四單白。一差人問緣單白。二問諸緣已召入衆單白。三戒師和問單白。四正授戒體單白（白四羯磨中初一白是也）今通此四名作表白。作白之相廣如一卷羯磨中說。第四羯磨者。即正授戒體中作一白三番羯磨。今望一白說名第四。羯磨者梵音。唐言作法辨支（琳音五十九·三紙）優婆離問經作劍暮。此梵言訛也（古來立二義。一者一白三羯磨第四云第四。一白云作表白。二者如義鏡釋）。

授戒羯磨法

　　先請和上。大德一心念。我某甲請大德爲和上。大德爲我作和上。我依大德故得受具足戒。慈愍故（三請和上訓曰）受諸所請（受者答云）頂戴持。
　　次請羯磨師大德一心念。我某甲請大德爲羯磨阿闍梨。願大德爲我作羯磨阿闍梨。我依大德故得受具足戒。慈愍故（三請羯磨師訓曰）受諸所請（答）頂戴持。    次請教授師。大德一心念我某甲請大德爲教授阿闍梨。願大德爲我作教授阿闍梨。我依大德故得受具足戒。慈愍故（三請教授師訓曰）受諸所請（答云）頂戴持。
    次請七證師諸大德一心念。我某甲請諸大德爲證戒尊師。願諸大德爲我作證戒尊師。我依諸大德故得受具足戒。慈愍故（三請七證之中第一大德總訓云）諸大德受諸所請（答云）頂戴持。
　　次差人問緣法單白（云差教授師單白羯磨）大德僧聽。彼某甲從和上某甲求受具足戒。若僧時到。僧忍聽。某甲爲教授師。白如是（答云受戒羯磨以后更不須和）。
　　次召入衆法單白（云召沙彌入衆單白）大德僧聽。彼某甲從和上某甲求受具足戒。若僧時到僧忍聽。我已問竟聽將來。白如是（答云召沙彌入衆）。
　　
乞戒（受者三乞）
　　
    大德僧聽。我某甲從和上某甲求受具足戒。我某甲今從僧乞受具足戒。某甲爲和上。願僧慈愍故拔濟我。
    次戒師和問法單白。大德僧聽。此某甲從和上某甲求受具足戒。此某甲今從僧乞受具足戒。某甲爲和上。若僧時以僧忍聽我問諸難事。白如是（答云對衆問難）次正授戒法白四羯磨大德僧聽。此某甲從和上某甲求受具足戒。此某甲今從衆僧乞受具足戒某甲爲和上。某甲自說清淨無諸難事。年滿二十三依鉢具。若僧時到僧忍聽。僧今授某甲具足戒。某甲爲和上。白如是。大德僧聽。此某甲從和上某甲求受具足戒。此某甲今從衆僧乞受具足戒。某甲爲和上。某甲自說清淨無諸難事。年滿二十三依鉢具。僧今授某甲具足戒。某甲爲和上。誰諸長老忍僧與某甲授具足戒。某甲爲和上者。默然誰不忍者說（是初羯磨。第二第三亦如上。問成就已應唱總結和辭）僧已忍與某甲授具足戒竟。某甲爲和上僧忍默然故。是事如是持。
　　【章】隨麁學處義鏡曰。受具戒已略說四重及以四依。謂乞食等名麁學處（云云）今云。此倫記文以釋。一白三羯磨名爲第四。自此已後受行隨戒名受隨法學處支（云云）（已上倫記栖翫云。麁者大也。重戒云麁學處）由倫記等意。聽聞抄中設問答云。問第一支者。限受戒歟。通隨學處歟。若言限受戒者。及略攝受隨麁學處者。釋受戒已后四重依四依說相。而第三羯磨以後說相。餘師云隨戒也。若依之言亘隨戒者。第一稱受具足支。而至第二支始付隨法學處名。明知第一限受戒云事。如何決之耶。答。見本經（論並）章主解釋。隨麁學處但攝受戒而非隨戒。第二支以下爲隨戒攝也（云云）今云。此釋尤好（以受學爲別）
　　【章】苾芻（云云）釋此名古來有二別。一者謂苾芻。是西國草名。具五義四德。如俱舍惠暉抄。又藥師經疏擧唐三藏說。以草有五德。以喩比丘五義。又琳音二（八丁左）二者不以草名釋。法華玄讃一（五十二紙）云。梵云苾芻。訛云比丘。由具五義。所以不翻。一曰怖魔。初出家時魔宮動故。二言乞士。既出家已乞食自活故。三名淨持戒。漸入僧數應持戒故。四云淨命。既受得戒。所起三業以無貪發。不依於貪邪活命故。五曰破惡。漸依聖道滅煩惱故衆者僧也。理事二和得衆名也。
　　【章】六法智論十三云。式叉魔那（正學六法故云正學）受六法二年。佛在世時有一長者婦。不覺妊身。出家受具足戒。其後身大轉現。長者識嫌諸比丘。由是有二年正學制。爾後受具足戒（云云）行事抄云。式叉魔那尼學三法。一學根本。謂四重是。二學六法。謂不摩觸等。三學行法。謂一切大尼戒行（云云）又僧祇律曰。在大尼下沙彌尼上坐（云云）式叉摩那此云正學。六法者。一不摩觸（若犯婬應擯。若染心與男子身相觸壞本法。應更受戒。盜五錢應擯。四錢已下許更學）二不盜四錢已下。三不殺畜生（斷人命應擯。斷畜生命許更學）四不小妄語（若自稱得道人法應擯。若小妄語許更學）五不飮酒。六不非時。
　　【章】歸依說相歸依者。三歸依也。如毘尼母說。三歸有五。一翻邪三歸。二五戒三歸。三八戒三歸。四十戒三歸。五大戒三歸。故於一切律儀爲方便門（云云）說相者。授戒說相。於十戒六法中。十戒中通有歸依說相。於六法中唯有歸依無說相故。此但於勤策女戒但制重已。
　　【章】二受隨法學處支有二點。一者受隨法學處支讀。若此點意約隨行而言也。二者受隨法學處支讀。若此點意約受體而言也。今云。二意之中初意爲穩。此第二支隨行支故（若由顯揚則第二亦爲好。雖爾第一第二支濫故。初點爲好）。
　　【章】諸性遮罪伽九十九（五紙右）說五法攝毘奈耶。何等爲五。一者性罪。二者遮罪。三者制。四者開。五者行。云何性罪。謂性是不善能爲雜染損惱於他。能爲雜染損惱於自。雖不遮制但有現行。便往惡越。能障沙門。云伺遮罪。謂佛世尊觀彼形相。不如法故。或令衆生重正法故。或見所作。隨順現行性罪法故。或爲隨順護他心故。或見障得善趣壽命沙門性故。而正遮止若有現行。如是等事說名遮罪云何名制。謂有所作能往惡趣。或障善趣。或障如法所得利養。或障壽命。或障沙門。如是等類如來遮制不令現行。故名爲利。與此相違應知名開。云何名行。謂略有三行。一者有犯。二者無犯。三者還淨（以上論文）燈七本（四十七紙）曰。西明云。舊云性罪。謂殺生等。拔生草等是遮罪。今依攝論云。殺盜婬等貪等所生名爲性罪。斷生草等非貪等生說名遮罪。此意染心斷生草等即名性罪。今謂不爾。彼攝論意。若故殺生等必貪等起。故是性罪。故斷生草非必貪等起。故是遮罪（云云）今云。約故思不故思而釋燈意以故思斷生草。亦不由貪等起故是遮罪。西明云。斷生草亦由染心起時是爲性罪。若如西明說。則違瑜伽等說。瑜伽意由佛禁故是遮。不由佛禁。本性是罪名爲性罪。又俱舍等頌云。遮中唯離酒（云云）論意云。酒非性罪。佛教遮制不許令飮。違遮得罪故名遮罪。飮酒是對法師宗心。於中無性罪相故及無染心療病等飮故。餘部難云。若先知酒能醉亂。而故欲飮即是染心也。又持律者言。酒是性罪。如彼尊者鄔婆離言。我當云何供給病者。世尊告曰。唯除性罪。餘隨所應皆可供給。然有深疾釋種須酒。世尊不開故。又經生聖人不飮酒故。對法師通云。然爲病者總開遮罪。復於異時遮飮酒者。爲防因是犯性罪故。又令失念。聖不許欲酒。餘如疏釋。又云。八齊戒中離殺等四名爲戒支。防性罪故。離飮酒一名不放逸支。酒必放逸犯性戒故。離塗飾觀聽非時食名禁約支。以能隨順厭離心故（云云）今云。俱舍所說意與瑜伽同。不可異求。
　　【章】謂止持等諸性遮戒。栖翫曰。謂止持等者。解論文於彼下示其所學（云云）今云不爾。謂止持等者。釋隨順苾尸羅也。又曰。初支四重。此順四重所有止持性遮之戒。是此支也。如殺人等在初支中。殺傍生等亦在於此支是其性罪。其畜養等是其遮罪。此即止持性遮二戒。不行彼事名爲遮戒也（云云）今云。此亦好。問。第一支云受隨麁學處。復此第二支亦云隨順苾芻尸羅及止持等諸性遮戒。同是止受戒故。非二支混交耶。答。第一支所言隨麁學處。與第二支所言隨順苾芻尸羅止持等諸性遮戒體全同一。但以初受時與受戒已後爲差別也。故第一支云受。第二支云守護奉行是爲異已。
　　【章】正學勤策（云云）此下隨順苾芻餘戒法。十戒六法等止作二持法學處。亦攝在此第二支。正學勤策勤策女。此擧人示戒也（上所言苾芻尸羅之餘也）三千威儀者。此明法也。上所言隨順止作性遮戒之餘。俱是隨法學處支故。應守護奉行學處故。又今案勤策女之下。恐脫戒法學處及六學歟。准上文說苾芻尸羅及彼所引諸作持等故作是說。若不許補入文字。則正學勤策勤策女。此擧人示戒也。若作如是解。則三千威儀字唯點三衆。不點比丘耶之疑自爲無用。三千威儀是大比丘威儀。苾芻隨學處之餘等言等取正學等威儀也。
　　【章】其估酒家（云云）瑜伽十六（二十三紙）說五種非應行處。謂王家唱令家酤酒家倡穢家旃荼羅及羯恥那家。此云五種家不應行處（同二十二卷二十四卷說顯揚七對法八）倫記釋曰。唱令家者。謂屠羯等西國之法。有造惡者。令彼守將預罪人巡歴唱告此人造作如是等罪。謂屠羊等。倡穢家者。婬女家等。旃荼羅及羯恥耶家者。謂旃荼羅即根本執惡。依執惡家更作極惡名羯恥那。如屠兒名執惡。執惡執刀杖等名羯耻那。此即典獄之類。又解。羯耻那家此名堅勤家。（云云）
　　【章】名所行具足。以顯揚併考。謂除此餘是所行。如是以時行無過處。是名所行具足（云云）此中以時行者。聲聞地（二十二四左紙）說。知時而行。如是名爲所行圓滿（云云）倫記釋曰。往還知時者。謂乞食過午已去非往還時（云云）又曰。爲自身衣食療病等事。是應往還。若爲生煩惱緣。非應往還。（云云）
　　【章】受學學處顯揚論曰。受學學處者。謂先受別解脫律儀時。由白四羯磨受具足故。略已得聞學處體性及於別解脫經。所說過一百五十學處。唯自誓受我當盡學一切學處。復從鄔波拕耶阿遮利那及諸共談論者互問難者。數習近者善同意者所。數數聞已。又半月半月聞說別解脫經。由如是受一切學處故。名得別解脫律儀。從是已後。於諸所善學處無有毀犯。設有毀犯即如法出。若於先所誓受學處。不善不達者應如先所受。復於鄔拕耶阿遮利耶等所。數數又無倒受持若文若義。如是名爲受學學處。（云云）
　　【章】近事舊云優婆塞。南山業疏翻云善宿。由成論云此人善能離破戒宿成。論云。八戒齊名優婆娑。秦言善宿。又智論十三云。受行八戒是則布薩。秦言善宿。又天台淨名疏云。此云清淨士清淨女。亦云善宿男善宿女。雖在居家持五戒。男女不同宿故云善宿。荊溪云。依餘經文。但云近住得善宿名。又涅槃疏云。一日一夜受八戒者名爲善宿優婆塞。又嘉祥寶窟中（四十丁左）。
　　【章】若有妄語（云云）倫記曰。若犯前三。師僧撿得由不妄語。發露懺悔重修前三也（云云）意云。違犯殺盜婬三戒時。由不妄語故。不覆藏發露懺悔。故不妄語名重行支也。
　　【章】即離諸酒（云云）（俱舍十四說。光記引法蘊足論云。一窣羅酒。謂米麥等如法蒸煮。和麹蘖汁。投諸藥物。二迷麗酒。諸根莖葉菓汁。三未陀酒。謂蒲桃酒。又伽菩薩地說同。倫記釋同。又智論丁三說三種酒。一殼酒。二菓酒。三藥草酒。云云）
　　【章】近住婆沙百二十四（十一丁）。近阿羅漢住。以受此律儀隨學彼故。有說此近盡壽戒住。故名近住。有說此戒近時而住。故名近生（俱舍·正理同）對法抄曰暫近依故名近住。略纂十三云。近住二因者。謂日夜持離欲惡二行。與盡形持爲因。根性劣故因近果住。故名近住。（云云）
　　【章】五不壞正念（云云）問。第四云不越正念。與第五應同。離諸藥傲潔己住戒不越正念。是亦不壞正念。即應不越正念何故作四五二支別耶。答。實雖無別約所護別作此別也第四所護是所受齊戒。第五所護正念故作二支差別也。
　　【章】方便誘故就近事近住戒有二師釋別。一者許五戒八齊戒共分受分持（是第一師義）二者近事許全受分持。近住不許分持。撰集抄云。以次對初有二不同。一云受不同。五八全受不許分受。二持不同。事許分持。二師共同。住不許分受爲異。今云。方便誘故者。初師事住共許分受分持義也。
　　【章】逐師連環中古師說有二義。初云三歸一返說相一返。又返初三歸一遍說相一返。又同返初如前也。如是三返云連環。第二義云。三歸三返次三竟（一返）次說相三返。如是云連環詮要抄中擧二義。初義爲好。或抄云。西大寺義用第二義也。今云。二義共不可爾。下得捨分齊中明近住戒云。近事別說五戒之相。近住連環三周說相。又彼頌云隨教說具支。不說近事亦隨教說（云云）此下文與此文云此不問答。逐師連環併合熟察此意。謂五戒無隨師言取次第唱但師云能持不時。受者答云能持時得。下文云不說近事亦隨教說故近住戒不然。無用問答（今云此不問答故）如授三歸時受者取次第。隨師言唱。說戒相時亦隨師言取次第唱（今文云逐師連環而受故。又下文云近住連環。周而說相故。又俱舍及今章云隨師教受者後說故）若不爾。則爲何今云隨師教受者後說耶。如是隨師言隨次第唱云連環。如是三返故下文云三周說相也又報恩吼中引南山隨機羯磨上（十八丁）云。受八戒法我某甲歸依佛歸依法歸依僧（七日七夜。或一日一夜。或一年一月等）爲淨行優婆塞（如是三授）我某甲歸依佛竟歸依法竟歸依僧竟（七日七夜。或一日一夜等如前）爲淨行優婆塞竟（三結已）次授戒相言。如諸佛盡壽不殺生。某甲一日一夜等不殺生能持不（答言。能持）下七戒亦同（云云）基辨云。此授八戒法。非今家所用。今也我朝戶戶皆用此南山式。無根本佛說等婆沙俱舍等所明如何如何尋言。自今家見。則此是妄談歟。授八戒法。云不用問答連環三周說相故。如南山說八戒相作問答非今家意。我黨學者須改之也。今示作法云。初授三歸三竟。連環三周。如隨機羯磨。次說戒相云。如諸佛盡壽不殺生。我某甲（一日一夜半年或一年三年）不殺生亦如是。如諸佛盡壽不偸盜。我某甲（一日一夜半年或一年）不偸盜亦如是如諸佛盡壽不淫泆。我某甲（一日一夜半年或一年）不婬泆亦如是。如諸佛盡壽不妄語。我某甲（一日一夜半年或一年）不妄語亦如是。如諸佛盡壽不飮酒。我某甲（一日一夜半年或一年）不飮酒亦如是如諸佛盡壽不坐廣大床上。我某甲（一昌一夜半年或一年）不坐廣大床上亦如是。如諸佛盡壽不著香花瓔珞塗身不著香熏衣。我某甲（一日一夜半年或一年）不著香花瓔珞。不香塗身。不著香熏衣。亦如是。如諸佛盡壽不自歌舞作樂亦不往觀聽。我某甲（一日一夜半年或一年）不自歌舞作樂。亦不往觀聽。亦如是。如諸佛盡壽不過中食。我某甲（一日一夜半年或一年）不過中食。亦如是。我某甲受行八戒。隨學諸佛名爲布薩。願持是福不墮三惡八難。亦不求輪王梵王世界之樂。願斷諸煩惱。逮得薩雲若。成就佛道（云云）（已上智度論所說。受八戒示也。善生優婆塞經所說亦與此同。佛說八種長養功德經亦同是）如是不問答。隨能授言受者取次第。唱三返名連環三周。此名今家授八戒作法。次下云近事別說五戒相。近住連環三周說相。故別別問答不云能持否。而連環八戒相說也。俱舍婆沙亦同說連環三周也隨機羯磨中由問答作法不知甚所據。
　　【章】但有六緣俱舍七緣中。第三必從師大乘不用。許自他通受故。如下說。故除第三。云但有六緣。顯業抄云。問。今除必從師故云但有六緣。則大乘許分受。何故除第五具受八支之緣。不云但有五緣耶。答。實亦應云但五緣。今云六緣者。近住自受儀五十三說是故。且遮從他之義一往釋六緣也（云云）又應云四緣可通盡形等故也。又除隨教說。但有三緣也（云云）（已上詮要）今云。此釋未穩。中古以今則不然下文立科文云。次師引俱舍不許八戒分受持。章嫌與初師斥第二師。故云今則不然（云云）顯業抄亦由此科意立五緣四緣三緣等義。基辨今所釋不然。今則不然至如下說。遮俱舍七緣非大乘義也。違大乘立近住自受故。今但遮必從師義。云今則不然也。此文不遮具受八支義。次立近住一分受義而遮故。今此不遮又不除隨教說義。此若望前加行。則應有隨教說義故。不除是彰自受義。云無必從師已。
　　【章】無必從師彰除第三緣云但有六緣婆沙俱舍雖說七緣立必他受。此是一往義。薩婆多論云。必無人授者但心念口言。自歸三寶我持八戒亦得。又成實論云。有人云。此戒要從他受。其事云何。是亦不定。若無人時但心念口言。乃至我持八戒亦得（云云）又瑜伽五十三（初丁）說除苾芻戒餘一切戒皆通自他二受。明知近事近住亦有自受。故至下廣明。
　　【章】別受近事無少時問。通受別受以何義立此名耶。答。古有二釋。一云栖翫曰。集玄解。自利心受名別受者。此言甚非。應只說云。別受七衆名爲別受。三聚之中通受七衆名爲通受（云云）二云義寂云。受律儀戒方軌有二。一與餘二總受。二與餘二別受。總受方軌七衆無別。並牒三戒而總受故。故一羯磨通被七衆。至於通相所持各異（云云）今云。二義共有得失。釋通受義寂爲好釋別受不得。釋別受名集玄爲好。釋通受名未可也。今別設釋云。別受者七衆戒。別別有方軌。隨其授戒方軌。以別別作戒受得云別受也。又釋通受名者。以三聚淨戒一羯磨授戒之時。初云律儀戒之時。若在家菩薩。意存以近事或近住爲形居律儀。若出家菩薩。意或存勤策。或存苾芻等。欲爲形居律儀。以初律儀戒成一切七衆戒中別隨其所欲成彼彼戒。不成其性只成菩薩性。如是以一羯磨式通受七衆戒。故云通受也。
　　【章】菩薩戒中雜（云云）彰通受隨意樂多少不定。古來釋此文云。謂別受時管事盡形。近住一日一夜。各時局定。通受門時攝律儀五戒八戒雜受攝善攝生之後二戒時。盡未來際故不許少時多時。故云雜即可爾也（云云）（續後抄忍）今云未穩。云菩薩戒中雜者。先在家菩薩受菩薩戒。以近事近住爲形居律儀。故於總受律儀戒處。別成此近事近住戒成在家菩薩性。故期盡未來際盡。故其時長。或欲近住一日一夜等六齊日修之。則其時短。而兩長短共在家菩薩形居。盡未來際。然其期不至盡形之間。欲作出家菩薩。復增受菩薩戒。其時意樂以勤策欲爲形居。則成勤策戒成出家菩薩性也。作法如是故云雜受。非云後二戒雜受。是故如初師言。多小不定故云即可稱也。
　　【章】羯磨非佛及與獨覺。謂羯磨得緣是非通。謂除佛及獨覺在自餘弟子。故云非佛等。撰集抄曰。在世羯磨未必具四緣。或自界作之等。然此羯磨者。法事大界如法具足成辨別解脫戒也。（云云尤好）
　　【章】然二皆通現在（云云）顯業抄曰。問。初緣之中八敬三歸等緣。云何故云通滅後耶。答。今通者約多分也。非十種緣皆悉通義（云云）又光抄曰。然二皆通之二字有二意。一云有差無差之二也。二云得具足羯磨得之二也。二之中後義不合下文歟。得具足在世羯磨滅後故（云云）今云。以顯業爲麁。或云。二之言以得具足羯磨得爲二也。以下結文得檢可知。次下文云。上來所說佛在及滅後一切弟子。除獨覺果餘受具戒。非謂一切（云云）由是可知。得具足中除八敬三歸不通滅後。羯磨得亦除獨覺不通佛在世。只以其通者云二皆通也。
　　【章】一十誦律（云云）此擧四律之隨一。云薩婆多宗。而標部宗也。或云。今不標薩婆多部有別意。謂准義淨三藏。十誦非薩婆多本律。彼本部律義淨所譯根本說一切有部律是也。十誦有部同類律也。故但云同宗耳。準章主則薩婆多部十八部隨一。今非標論名。次所云律毘婆沙即是論名也。今云。章主同時義淨傳有部律故。少用意但云宗已。詮要云問。四律中何初擧十誦耶。答。小乘中薩婆多宗大敵對大乘故初擧。可又云諸律中此律十種具足圓滿故（云云）今云。二釋中以第二爲好。今設一義云。如下文云。然大乘中無別教文。多分且用薩婆多十種得戒（云云）由是初擧十誦律也。
　　【章】律毘婆沙古來釋是有四家別。初古說云。指薩婆多論。此論具云薩婆多毘尼毘婆沙（全部八卷失譯人名）又有云續薩婆多毘尼毘婆沙（一卷失譯人名）常呼云薩婆多論。今云律毘婆沙是也。二或云善見論（善見毘婆沙律有十八卷。蕭齊僧伽跋陀羅譯。此詮要義。顯業抄云。此說非也。善論初釋四分律故云云）三云。此非別指多論等。總指有部釋律之家云律毘婆沙。故俱舍正理等並云。諸毘奈耶毘婆沙師。說有十種得其戒法（云云）四飾宗記二云。隨逐律文分明解釋故云律毘婆沙。即當此方律表是也（云云）（顯業抄由之）今云。以古說爲好。此十誦律十種得中。以薩婆多論成故。又第三吼說亦有道理。
　　【章】一自然得釋是古來有二義。初云。不藉衆緣故云自然（懷素開宗記六末）二云。性空之理不爲因造云自然（法勵四分疏一。南山由是）今云。二解之中初義爲優。約能證智釋。此爲正。與婆沙正理等論相同故。正理論三十七（二丁）云。自然謂智。以不從師證此智時得具足戒。具如光寶釋。第二義約所證理而釋。故不穩當也。今章主意約能證智釋。既云盡智心位自然得故。
　　【章】獨覺問。部行及麟喩二獨覺中。今取何耶。答。俱舍等意但約麟喩說同佛自然得。今大乘意通二性獨覺而說。俱舍惠暉抄曰。第三十四心證此智時。戒與智俱時得也。麟角獨覺婆沙說。同菩薩三十四心得戒。又部行獨覺百六十心得自然智。即得戒也（云云）。
　　【章】盡智心位（云云）此通大小乘。章主如是判也。小乘意佛三十四心斷結成道。一坐經三十四念。第三十四解脫道位得戒也（見道十六心。修道九無間九解脫合三十四心也）是故云無間道得戒不是也。又觸覺歴百六十心。其第百六十心得戒（見道十六心入地各起九天間九解脫）是亦解脫道得戒也。云無間道不是也。又小乘意第九解脫道初念盡智。第二念無生智。大乘意於一念上望義得名。雖有此異今總云盡智心位得戒也。
　　【章】見諦得此見諦得有無漏事。古來有無漏論義繁重有之。此入見已前有祈願心。動發身語熏種後入見道。依此種立（行意）若爾入見已前有漏加行位有祈願身語。其位身語思種立無表故。所依是有漏。此見諦得之戒應有漏戒耶。古來義勢非今所論。今家所立以轉齊爲正義。有漏無漏及種子現行所談。悉皆虛妄假法論談。故至佛果時悉皆棄捨有漏義。入見道未轉齊。有漏善種不害見道故。然此由了義燈所判而論。此非今所論。義燈明無表依動發思上立。非爲論得戒因緣。今章所明說佛初度家族三人舅氏二人見諦便得戒。此見諦已前誰師誰衆。未有僧故。無應陳情氣戒所對之師。故無依動思義。誠如栖翫所論。然守千難燈家未穩（燈家所論此是別義所論非見諦得所論）今按下章曰。如佛爲說法得入見道。遠塵離苦得入三昧。即便得戒。若爾亦應說有表業。此亦不然。此思不發外身語故。是無漏故。無有表業故唯可說有無表業（云云）今曰。此文說定共戒道共戒之文。准是可解見道已前聞法思惟熏種思種上。入見諦同時於其有漏善思種上。別解脫無一起。入見已前思惟應別別防非。要期緣熟故。是故同自然得。是亦但有意表業。但意無表起。由是應知。入見時別脫定道共三無表一時起自可知已。
　　【章】佛命善來麟記有二釋。一云。謂此人輩深厭生死希求出家。佛言善來即得具足戒。故曰善來。善即求戒者心。來謂如來言教。二云。佛知此人願樂出家命之善來。即發具戒。此即善來之言俱在如來言教（云云）報恩吼評曰。第二釋好。善來二字共在能化爲正。分爲能所化不可也。今云二釋共有理。
　　【章】唯佛自作（云云）開宗記立二義曰。一如來惑盡智圓威力廣大。能令衆生受法戒道故。二善識根性。應機授藥。如是二義但佛自具。非諸弟子。故云非餘等。
　　【章】佛建立善根（云云）古來有異解。初云。顯業抄云。上受具足之上者。褒美之詞也。謂能證智所證理。皆勝故云上也（云云）二云。詮要抄曰。建立善根上受具足者。依佛界言心中苦修建立妙理。即能證智所證理。俱名善根。聲聞果以第四果爲上。故名上。即其位成具足戒故名受具足。果戒俱彰故。言建立善根上受具足也。
　　【章】先尼衆中（云云）上來明遣信緣由。已下明遣信授戒作法。先於尼衆集處。十尼衆作白四羯磨。是云作本法竟。而受戒尼於一處所。令住不令去。但十尼衆將來往僧往蘭若處。十尼衆禮僧衆足。尼羯磨師爲從僧乞戒。僧羯磨師乃至爲作白四羯磨已。尼和上尼闍梨將十尼衆還至本處所。呼受戒尼令禮衆足。在尼羯磨師前䠒跪合掌。爲說謂衆白四羯磨。令其聽已具說二八兩四也詮要云。光云。於是南山十二語得慈恩八語得也。本處初白四羯磨（四證）往蘭若處白四羯磨（四語）又歸尼寺白四羯磨（四語）以上十二語也。此第三歸尼寺白四羯磨竟時得。此十二語得也（已上南山）次慈恩八語者。往蘭若處白四羯磨竟時得。故入語得也（已上慈恩）。
　　【章】四人成僧續後抄云。邊五中有釋取僧體同南山。但六人是異也。南山四人僧體慈恩三人僧體遂因也。且於布薩一法者。慈恩意三人僧體也。一人作羯磨久也。共四人。一切作法事四人作法。作法人僧體外。故自恣時三人僧體也。一人所差也。一人作羯磨者。故共五人也。是以南山慈恩用人同也。慈恩意云體三人也。云用時四人也。但致捨墮之懺悔慚愧。有不同。南山意懺主單白四人懺主共五人也。慈恩意者四人。一人懺主。三人僧體也。慈恩意衆者唐土習三人已上也。約彼以三人翻之爲僧體（云云）此釋不爾。慈恩家三人已上云衆西國之法。三已上云衆多故。不由唐土習。又慈恩云約體三人約用四人。非今家意。今家立體用不離故。不可分體用也。彼欲會舊人謬。南山所用設種種釋。不可依用也。
　　【章】或應白日此慈恩家責南山家之一擧過也。或通此難云。如世間評所爲事。能白不同和時縱來事不成。此亦應爾。四人羯磨白於自義自成立。以作羯磨無不和義（云云）今云。此會釋未穩當。如准世間朝廷等評議公事。能白人不關預評議。如我朝維摩大會注記能白人不關論議衆。大凡世間大事分用不如汝所言。授戒式僧中大業也。汝何以賤家事例同是乎。我朝佛法落土民之手。不如千古久矣。嗟乎可歎之最也。
　　【章】亦名三語得報恩吼中言南山意三歸三語各別不同。引業疏。彼曰。多論云。宿業力故應三語得戒者。三語則止。三歸亦然。自然使爾（云云）今云。報恩吼所釋通漫也。多論中云三語得戒者。非三歸。此是三師七請受戒作法。未始已前作法也。此云三語羯磨受戒作法也。又三度白四羯磨亦云三語羯磨也。是故三語名種種。瑜伽九十九（二丁）說是相同。論記釋云。四者三語羯磨如說戒時。但有三人。不廣說戒。但對手言大德僧聽我比丘某甲於戒清淨等。如是三說名三語羯磨。有釋三語羯磨者。謂對首三說。如受依等（已上倫記）由是可知。三歸亦對首三說得。故今此文亦名三語得也。故以南山疑今文暗于律文也（四分律三十三曰。佛言自今已後捨三語授具足戒。自今已去聽滿十人。當授具足戒白四羯磨云云）
　　【章】其見諦得（云云）顯業抄曰。是約人同會之。見諦善業其法雖差別。十誦見諦得四分善來得皆五比丘故。其人體同也。故云即善來也（云云）今云大好。
　　【章】律中自云（云云）古云。諸律中未詳所出。顯業抄曰。此即毘尼母論意毘尼母論雖非四分文義。宗相同故得引爲證。
　　【章】六群比丘薩婆多論四（六）云。難途跋離陀迦留陀夷闡那馬師滿宿。此六俱是豪族。共相影響。相與爲友。宣說佛教（云云）此六人同共朋遊故名爲六群（已上戒疏）
　　【章】多子塔邊飾宗記二本（二十四左）云。多子塔者。佛本行經三十六迦葉因緣品云。佛在一樹下。爾時是神名曰多子。偈中云。佛在多子樹。母論云。迦葉白佛言。我初到多子塔林中見世尊（云云）由多子神以目林塔（云云）。
　　【章】四五衆僧祇律二十三云。佛告諸比丘。富樓那在輪那國。遣億耳來。從我乞五願。從今日後聽輪那邊國五願。何等五。一者輪那邊地淨潔自喜。聽日日澡洗。此間半月。二者輪那邊地多壃石土塊及諸刻木。聽著兩重革覆。此間一重。三者輸那邊地少諸敷具。多諸皮革。聽彼皮革作敷具。此間不聽。四者輸那邊地少衣物。多死人衣。聽彼死人衣著。此間亦聽。五者輸那邊地少於比丘聽彼五衆受具足。此間十衆。（云云）
　　【章】三敬受。善見論曰。何云爲受教授。佛告迦葉。汝應如是學。念身而不棄捨。汝迦葉應當學。大德迦葉以教授即得具足戒。迦葉具足戒者。皆是佛神通力得。（云云）
　　【章】四問答同論＊曰。爾時世尊於富樓羅彌寺經行。問須波迦沙彌。或問膖脹名。或問色名。此二法者爲一同。爲是各異。因十不淨而問須波迦。即隨問而答。佛即歎言。善哉。又問。汝年幾。須波迦答。我年七歲。世尊須波迦汝與一切智人並善能答問正心。我當聽汝受具足戒。是名答問得具足戒（云云）。
　　【章】三語即遣信（云云）或考多論云。彼論＊曰。爾時世人棄俗入道。詣諸比丘。或三語受戒。或三歸受戒。以衆生宿業力故。若應三語得戒者。三語則止。若應三歸得戒者。三歸便止。以業力故自然使爾。今謂慈恩三語爲遣信。與論相違。南山爲正。彼云。七種受中五是比丘不共尼。謂善來見諦三語三諦自誓（云云）（已上報恩吼）基辨詳曰。此文自一見諦至七白四。牒薩婆多論七種受具又自此說弟子至皆白四故。會十誦與薩婆多論違。此說弟子等八字。會十誦所說自然得今此論不說。三語即遣信下。明十誦遣信得今此論不說。謂十誦遣信得。今此論三語得中攝故。遣信云三語之所由如此章釋。三語者。對首三說云三語。猶云三度對談。問何故十誦律中遣信得受戒攝薩婆多論三語中耶。答。如薩婆多論言。爾時世人棄俗入道詣諸比丘。或三語受戒（云云）今此遣信得戒。亦羯迦尸棄俗入道詣比丘許。受是得戒。復三度羯磨得戒。故三語中攝也。問。若爾此遣信羯磨得故應攝在白四中。何故不攝白四。攝于三語中耶。答若攝白四則濫僧白四。遣信三語義遂不彰。不同僧以一度白四得戒。故欲彰此別今於三語中攝也。此初一者。本法尼寺白四。此爲初語。至彼一者。至僧寺之白四。此爲第二語。來後一者。還尼寺之白四。此爲第三語也。報恩吼云與薩婆多論違。而作難甚麁漫。有相違故今會。不違何會之有。是故恩吼爲謬。此是薩婆多等下。明與俱舍不違。
　　
大乘法苑義林章師子吼鈔卷二十（終）

　　于明治二十八年十二月於京都五條柿本町圓龍院騰寫之本化末資照善氤
大乘法苑義林章師子吼鈔卷第二十一（表無表章）

　　    南都西京藥師寺傳法
        相大乘沙門釋基辨撰


　　【章】四分律具四緣鈔曰。報恩吼云。然南山意。業疏事抄等通會。要約以立五緣。謂。能所心及具終也。今慈恩意。謂。四分中具四緣者。義未穩暢。至下當辨基辨云。吼主所言甚不是也。南山所言。五緣通立之。非今所論。今章主所言。四分律說八比丘中。以第八比丘義文爲四緣。昔來相傳故。定羯磨得緣。必以南山不可難慈恩。強設難劫是滯執所爲也。顯業云。四分律具四緣者。前所明得具足別解脫緣。以十誦爲本。餘部會同十誦。此羯磨得別解脫緣。以四分爲本餘部會同四分也。何以然者。昔漢土受法。用四分羯磨故也。故云昔來相傳也。即南山云。神州一統約受。並誦四分之文。是也（云云）基辨詳曰。大凡自西方而支那流傳之羯磨法。不過四部。一者十誦羯磨比丘要用。一卷。宋沙門僧處。從十誦律出。又大沙門百一羯磨法。一卷（失譯人名）附宋錄。是出十誦律。二者彌沙塞羯磨本。二卷。大唐沙門愛同集。三者曇無德部四分律尼羯磨。五卷。唐懷素隨機羯磨四卷（唐道宣集）四分僧羯磨。五卷（唐懷素集）四分比丘尼羯磨一卷（附女人出家法）宋求那跋摩譯。曇無德部羯磨。一卷（沙門曇論集）曇無德部雜羯磨。二卷。魏康僧鎧譯。四者有部根本有部百一羯磨。十卷（義淨譯）出家授近圓羯磨儀軌。一卷（元沙門拔合思巴集）如是四部中。十誦羯磨法。於南山前雖有譯出。未能流傳於四分律羯磨法。康僧鎧爲先。求那跋摩相次譯。至唐初。懷素南山專集于此。此是慈恩之前恢悵。後有義淨三藏。有部羯磨法具備。此即與慈恩同時弘通。然今章中前得具足別解脫緣。以十誦律爲本。云由有部。云犯重不捨戒事。上座部及薩婆多部與大乘意相同。故談律儀由薩婆多。若爾何故不由上座部耶。謂。薩婆多由對法立故。今復明此羯磨得緣用四分律四緣。與瑜伽五十三所說六因二緣意相同。故亦四分律中一分有犯重不捨戒之說。故依託四分緣而論也。云於漢土用四分羯磨之久故之說實是妄談。非章主意。今云昔來相傳者。以四分律八比天中第八比丘義爲四緣之說。非章主今所解。任昔來所言傳而論之。故票昔來相傳也。犯重不捨戒義。大乘瑜伽常所募。如下辨。於羯磨德。四分羯磨恢悵于神州。全非大乘戒之助勢。菩薩戒羯磨別說是故。豈以四分有助大乘義耶。故顯業所言妄談也。又南山云神州一統誦四分者。不識後來義淨三藏傳有部律之所致言也。又光抄云。瑜伽聲聞地律同四分律。是亦媚於叡尊之說醜甚矣。
　　【章】八比丘（云云）鈔曰。四分律第一卷說婬戒中。釋戒本若比丘言。列八比丘義而釋。一名字比丘（戒疏云。此是總名也）二相似比丘（戒疏云。犯重者。內實破戒。威儀相貌。似持戒者。其實破戒故名也）三自稱比丘（同疏云。賊住比丘自剃髮被衣。自言我是比丘也）四善來比丘（同疏云。道成初果。親感至聖。金言命之。便得具足故。云云）五乞求比丘（戒疏云。既出家已。隨須衣食如法行乞。以四海爲家居離於邪命。故曰求乞也）六著割戴衣比丘（戒疏云。有二利故毀全相。離自貪故。二不爲王賊所剝故）七破結使比丘（戒疏云。修道進德。惑盡解滿。理解心明。永無業惡。則發具戒。從緣而感也）八受大戒白四羯磨如法成就得處所住比丘法中（已上八比丘也）此八之中前七非今所用。此第八比丘義立得羯磨四緣也。
　　【章】若受大戒者鈔曰。此一句中。受大戒三字。但律文也。謂僧數滿足。白四羯磨。成比丘者。今爲若比丘之第八比丘。然此僧數以用沙彌等足僧之數。云僧數滿足。無成比丘義。先受大戒已者僧數滿足。白四羯磨。成比丘者。今爲若比丘之第八比丘也。故云受大戒白四羯磨也。上句羯磨者。比丘五字。章主加之。令合次下所引瑜伽文（次云。能作羯磨阿遮梨那也）次僧數滿足四字。亦令合瑜伽（次云圓滿僧衆）此若受大戒者句古來釋此有二義。一者詮要引續後曰。師云。律文意八比丘中第八比丘白四羯磨成就如法比丘也。此大比丘受大戒。羯磨成就。結分成就。受者無難。如是受戒如法成就。是八比丘也。而今引成四緣。以若受大戒言證能秉僧也。若受大戒言可通能所。今以所顯能也。又云羯磨能比丘者。三師七證師也。二者或解云。南山等意。此指受者以簡餘十戒等之語。慈恩以爲能授僧者大非也。其僧衆滿足。雖知是授戒緣。而此律文非謂能授僧。古鈔救釋言以所顯能此曲文成義。予則不取（云云）（已上恩吼文）基辨詳曰。二義共違律文意。第八比丘云受大戒者白四羯磨。如法成就。得處所住比丘法中。是比丘義。於此言中。所受人正體。終比丘二字是。其上十九字。簡前所言七比丘。彰此第八比丘體義（差別也）是故受大戒三字。擧能授人。彰所受各別。即簡非沙彌等僧爲能受所受之比丘（懷素定賓同云。若受大戒簡沙彌也。云云）亦簡非前七比丘中。各字相似自稱等似比丘爲能授人。白四羯磨作法所受之比丘。票受大戒。受大戒者之白四羯磨依主得名。受大戒者白四羯磨即如法成就持業得名。復受大戒者白四羯磨如法成就之得處所。依主得名。復受大戒者白四羯磨如法成就得處所之住比丘法中。依士得名。此即以能授人之用名所受人。故律文受大戒者言。必是能授人也與下比丘言合。則名所受人也。古來二義共不應理也。
　　【章】結界成就鈔曰。南山戒疏云。得處所者。僧數滿足結界成就緣也懷素定賓共不約界而釋。素云總是法成處所。賓云稱可聖教名得處所。報恩吼主評曰。約界不是也今謂。結界成就亦是法成處所。受戒法成。非結界法成處所則不成也。若受戒法。不由結界處則不稱聖教。故結界處所受戒法成即稱可聖也。故南山慈恩懷素定賓意相同。唯恩吼爲謬也。
　　【章】年滿具足（云云）鈔曰。報恩吼中引南山戒疏云。住比丘法者。簡定俗人外道也。或雖比丘心住無記病緣等障。不守本性者。則不住比丘法也。是比丘義者。則是戒本犯法犯行比丘義也。今謂。慈恩釋此律文。爲二十歲滿足身無遮難緣者不允。何若人其年不滿二十。或身有遮難。則雖欲乞求具戒而不能得。若彼年滿身無遮難則彼爲堪能得具戒者。雖然未可住比丘法中。取要而言。則居家有居家法。外道有外道法。比丘有比丘法。今簡住居家外道等法故云住比丘法。南山爲正。慈恩也研究性相。祖述大論。三藏軫下爲龍爲虎。然而至于剖判小律審定持犯。則間有誤錯（云云）基辨詳曰。南山不悉釋住比丘之住言意也。就一往而釋故後學迷焉。雖然。戒疏所釋無所違害。報恩吼主附于南山驥尾斥今家所釋。寔是鼓妄論也。年滿無遮難人。是名堪得具戒人。即是名住比丘法人。例如於七最勝中安住最勝。此住菩薩種姓人。雖然。未名菩薩也。故住比丘法中者。非云住已人。云應住人也。南山約住已人而言。慈恩約應住人云。今家雖以南山應爲戒本正意。然今家約應住人釋。有別意趣。謂。以瑜伽五十三所說六因令合四分律四緣。故以年滿無遮難釋住比丘法中之句也。吼主不辨別如是意趣。猥加斥貶。其罪不輕也總學大乘應撿得二門而作義解一。此經論文。撿辨法性相門哉否。應求義解。二此文撿辨意趣門哉否。應求義解。此今前立二門所教而辨性相有隨轉理門眞義門。辨意趣亦有此二門也。
　　【章】無遮難緣鈔曰。謂十三難十六遮也。十三難者。一邊罪難（四重違犯人也。瑜伽所說六因不授中第四白法損害不共住也）二汚尼難（伽第四因。白法害第二）三賊住難（伽第四因。白法害第三。盜聽羯磨人亦於此中）四破內外道難（此亦同因。白法害也。無慚無愧攝故）五黃門難（伽第三因。男形害）六殺父。七殺母。八殺阿羅漢。九破法輪僧。十出佛身血（已上五難五逆罪。伽第五因。白法損害第一造無間業）十一非人難（天修鬼地獄。伽第六因。爲隨護他不授）十二畜生難（伽第六因。爲隨護他不授）十三二形難（伽第三因。男形害也）十六遮者。一不稱自名。二不稱和上。三年不滿。四衣不具。五鉢不具（已上五伽論無相當）六父不聽。七母不聽。（此二遮伽第五因。繫屬他不授也）八負債。九奴。十官人（此三遮伽所說第五因中第四第五第一也。如次可配）十一非丈夫。十二癩（癩者瘡也）十三癰疸。十四白癩。十五乾痟。十六癲狂（已上六遮。伽所說第二因。依止損害）。如是年滿無遮難。應住比丘法中之人。是眞比丘。
　　【章】要具此四（云云）鈔曰。釋律文是比丘義言。南山曰。是比丘義者。是戒本犯法犯戒比丘義也（云云）今云。未穩。如今章應釋。要具如上四緣名大比丘得大戒人也。
　　【章】亦滅諍五法（云云）鈔曰。此下明除滅諍法。餘別所爲具此四緣。亦即者亦上八比丘中第八比丘律文以立四緣。即言律說七滅諍法立五法現前。其中除毘尼現前。其餘今四緣。故今云即也滅諍者七滅諍法也。諍有四。一言諍（諍理生淨名爲言諍。如佛法者對聲論師立聲無常。）二覓諍（求過生諍名爲覓諍）三犯諍（評犯生諍名爲犯諍）四事諍（羯磨生諍名爲事諍）滅有七。名七藥。以此七藥而滅。一現前毘尼（此有二。一者別用現前。謂。以面對判斷言諍。名曰現前。二者通用現前。通判諸諍。皆須面對。悉名現前）二憶念毘尼。三不癡毘尼。四治自言毘尼。五罪處所毘尼（詰問求覓。令引實罪處所。由是滅諍律文名覓罪相也）六多人語毘尼（律文云多人覓罪。罪諍過也。用多人語求覓諍過。如聲論聲常過）七草覆地毘尼（如律文）。已上名七毘尼毘尼者是滅義也。此七毘尼中。今所用初現前毘尼。五法現前中者。此現前毘尼中。釋現前言有三現前。有五現前。三德已下事具三現前。一者示現前。如判聲常以爲非理是也。二者毘尼現前。謂。勸受此判。三者人現前謂。判諍人起諍人也。此云三現前。復四人已上具五現前。謂。加結界成就及能滅僧。如是三與五皆是面對判定之義悉名現前（已上定賓四分戒本疏下）除其滅諍者。就七滅諍現前毘尼有五法現前中除毘尼現前（此云滅諍。正令毘尼法現前受四法判也。若不令毘尼現前則不滅諍。故毘尼現前云滅諍也）故滅諍衆法須用五法。自餘衆法。通須四法。除毘尼現前。故云除其滅諍也。
　　【章】別所爲者（云云）鈔曰。除有諍事應除滅法。其餘別類有所作法。云別所爲者。所爲者所作也。如受戒作法也。光抄曰。多除中以戒滅諍緣云別所爲也。戒別緣云別所爲也（云云）今云此釋謬也。
　　【章】僧祇律（云云）鈔曰。吼云。僧祇律中無八比丘及六緣說。恐章主所覽違現流本故有此釋。或可。暗記失歟（已上恩吼）文集引僧祇文。不可分爲六緣。又文集中云。寂云。彼律中唯有第八無前七也。僧祇律第二曰。比丘者受具足。善受具足。如法非不如法。和合非不和合。可稱嘆非不可稱嘆。滿二十非不滿。是名比丘於和合僧中受戒者。若比丘受具足時善受具足。一白三羯磨無障法。和合僧非別衆滿十僧。若過十是爲比丘和合僧受戒（云云）顯業抄會云。僧祇律中無明八比丘。今文者解羯磨者中之文也。四分八比丘之中。與解羯磨者文相似故。比擬四分。云是釋八比丘等也（云云）今云。以不寂爲勝。僧祇六緣即四分四緣開合。即與第八比丘文意大同。故總云八比丘也。
　　【章】阿遮梨耶鈔曰。律中說六種闍梨。一者剃髮。二者出家。三者受經。四者教授。五者羯磨。六者依止。唯後一師始終成固。餘者一席俱通名也（由四分律。出家者所依得出家者。受戒者受戒時作羯磨者是。教授者教授威儀者是。受經者從受經讀修妬路。依止者乃至依止作一宿。云云）
　　【章】鄔波陀耶鈔曰。南山業疏三上（十八丁）曰。中梵本音鄔波陀耶。在唐譯言名之依學。依附此人學出道故。自古翻譯多雜蕃胡。傳天語不得聲實。故有訛僻。轉云和上。如昔人解。和中最上。此遂字不知音本。（云云）
　　【章】住清淨戒鈔曰。倫記出三義云。今依此論。釋家三解。一云但須和上清淨。大衆不須清淨。清淨戒屬上故。二云要須大衆清淨。不須和上清淨。住清淨戒屬下故。三云此文長讀。若大衆及和上俱清淨。方得與人授具戒。若十若五。衆中必須有一解律儀許知戒相羯磨是非。所以和上性遮俱持。闍梨持性戒。遮不定。要須迅辨。令他生善故。（云云）
　　【章】除去和上鈔曰。問。若除去和上則如何誦羯磨耶。答。不云某甲從和上某甲求受。而云某甲今從衆僧求受具足戒等也。
　　【章】大衆撿驗（云云）鈔曰。意云。若衆犯重不清淨。則闕和合義。不得戒故。撿難淨不。若衆不淨。非大衆和合義故（云云）。
　　【章】應說頌曰（云云）鈔曰。樞要有此頌。彼曰。苾芻非自受。從他簡擇故。近事及近住自受亦從他。表業定從他。無表通二受。自受唯意表非表示他故（云云）詮要中擧興正法云。樞要局別受故曰近事及近住。今文通二受故曰近住等諸戒。又樞要通方便故曰無表通二受。今文局得解故曰無表唯自受（云云）基辨云。興正辨樞要與今文同異。以通別二受而辨。雖應有此理非必然。由是。聽聞抄等亦以通別二受而釋。同不爾。今謂。樞要非約菩薩戒自他二受。但約瑜伽所說聲聞地別解脫戒說。故云近事及近住。今又此文明通自他受中。同明菩薩戒。故云近住等。等取菩薩戒也。問。聲聞地別脫戒即是別受故。云樞要局別受。亦此文問明菩薩戒。則豈非通通別二受耶。何故以興正判云非必然耶。答。如詮要云。自門意三聚中（基辨云。此中云三聚中分聚攝律儀。聲聞令受。非瑜伽等意也）攝律儀分取聲聞令受故。菩薩戒時不經別受儀故。又云攝律儀一聚別受時。雖用聲聞軌則。三聚通受時用瑜伽羯磨故也（云云）又云。自門意。菩薩戒律儀。七衆戒瑜伽一羯磨以成七衆性（以瑜伽羯磨成七衆性。非中川上人等意。以菩薩羯磨應成菩薩性也。何云成七衆性耶。○菩薩地說在家出家二分菩薩已曰。律儀戒者。菩薩所受七衆戒是也。云云。既以菩薩戒羯磨唱受律儀戒時。隨受者意樂成七衆形居律儀戒。非成七衆性。唯成菩薩性。成在家出家二分別。由形居律儀之別也。是瑜伽意也。興正云自誓通受比丘。亦云菩薩比丘。道理不成故。興正所言通別二受言。不可輒用。彼以占察經潤色所立。報恩吼五曰。興正等云。七衆律儀皆通自受。泉湧芿法師踰海入宋。傳齒賛科文歸朝。歲月不幾。後亦有崆峒記來。彼中所引。占察經意。自受正通七衆律儀。彼記云。問。瑜伽雖有菩薩三聚。自聚之義。未知得通七衆以否。答。准黑字占察善惡業報經。具通七衆。乃至式叉摩那亦自受故。云云。彼經云。若衆生願總受在家出家一切禁戒。至心於道場自誓。而受菩薩律儀。其未出家者。當剃髮被服法衣立願自誓受菩薩三聚戒。名得波羅提木叉。又出家戒名比丘比丘尼年未滿二十者。當先誓受根本戒及受沙彌戒。若沙彌尼亦已十八者。當自誓受式叉摩那六法及受。比丘尼一切戒聚。云云。於是興正所立人皆信伏。從爾已降。乘通受羯磨自誓受戒成就苾芻。是興正之賜也。或云。占察經外國僧菩薩登撰。彥琮傳一決僞經。爲火所焚。南山亦以爲僞經。少經爲證不成。本邦南都贈僧正藏俊亦初爲僞經不信取。已貞元釋教六十二十五紙同二十八十八紙西明寺圓照等擇入正緣。云云）必不可假別受儀故。一羯磨。七衆無別。羯磨一故七衆無別也。乍去。隨相門。七衆條然無亂。強用別受軌則。別受比丘戒盡形捨也（云云）今云。西大寺所傳。通受別受混合。如是混合通別二受。以釋此文。則背章主意。故云非必然也又興正釋無表唯自受句。以方便得時別會爲未穩當（云云）今謂樞要示無證師有證師自誓通自他受無表。此章彰唯無表但是自受云無表唯自受。唯言通無表及自受二。頌中如及言通上下也。
　　【章】廣說受戒五相鈔曰。五相者。一者所受人遠方便（先發大願）二者同近方便（請師禮佛乞成等）三者能授人近方便。四者正授戒羯磨。五者後方便囘向。今云。受戒五相者。一者受者請戒。二者能授人問發菩提願不。三者正授戒羯磨。四啓白請證。五俱起供養。受戒法勝主梵網疏云。羅什法師云。受戒法本出梵網律藏品中。盧舍那佛與妙海王。王千子授戒爲戒師法。是出家菩薩。具足五德。一堅持淨戒。二年滿十﨟。三善解律藏。四妙通禪思。五慧窮玄宗。堪爲師也。雖有此說。然經此間未翻。是故今依瑜伽略述。
    從他受菩薩戒法（大唐三藏法師自西域正法藏所傳法）先前加行（一年或下至七日。持齋禮拜悔過）次三歸（三反）次三意（一反）次唱言從今已往。稱佛爲師。不敢歸餘邪魔外道。唯願三寶慈悲攝受（先已歸三寶竟人不及授是）次於現前師請菩薩戒文曰（弟子某甲等。今於師所求受菩薩戒。大德於我不憚勞者。慈愍故。說次戒師答曰。好）次教令請釋迦尊文殊彌勒等。次請釋迦牟尼佛爲戒和上（文別在三說）次請文珠爲羯磨阿闍梨（文別在三說）次請彌勒爲教授阿闍梨（同上）次請十方諸佛爲證戒師（同上）次請十方菩薩爲同法侶（同普賢觀經如是說相。上但不論有像無像云云）次發菩提心說法（說已）次問言（善男子善女人）等諦聽。我今問汝。隨汝意答。汝發菩提心未（答云已發）次懺悔（文在別）次說菩薩三聚戒相。說已告言（善男子善女人）等諦聽。我今問汝隨汝意答。汝是菩薩非。答言是（言菩薩者。信是身中實有菩薩姓。堪受菩薩。淨戒。名爲菩薩。非已有證名爲菩薩）次下授菩薩戒羯磨（瓔珞經。此處說十重禁。一一問能持否。答能持。彼經但說初律儀戒故。是亦通受戒。非別受法。以一軌式出家在家同受故。非如聲聞有七衆別受軌）善男子（善女人等）諦聽。汝等今於我所求受一切之處。求受一切菩薩淨戒。所謂律儀戒攝善法戒。饒益有情此諸學處。此諸淨戒過去一切菩薩已學。未來一切菩薩當學現在一切菩薩今學。汝等從今時盡未來際。不得犯。能持不。答言能（三說三答）次能授師啓白請證（佛菩薩形在高處。起立。手取香品。若師在高座。不須起立）唱曰弟子某甲等。仰啓盡虛空遍法界一切諸佛。今於此索訶世界一四天下南贍部洲人主地某聚落某伽藍。此道場中有衆多菩薩求於我處。三說求受菩薩戒。我已爲作證唯願慈悲亦爲作證（禮拜三請）次說爲說三品心受戒。於十方諸佛所。有三品相現。或涼風。或妙香。或異聲。或光明等。種種相現。彼諸菩薩各各問佛。何因緣故有此相現。彼佛各答云。於某方處索訶世界。在某處所。有某甲衆多菩薩。於某甲師處說受菩薩戒。今證明。所以有此三品相現。彼彼菩薩咸生歡喜。各各皆言。於如是等極惡處所。如是具足雜染煩惱惡業有情。能發如是極勝之心。受菩薩戒。甚爲稀有。深生憐愍。於汝等所起同梵行心。是故汝等宜應至心護持淨戒。不惜身命。而勿毀犯。次爲說持犯之相。先說四重他勝處法一自讃毀他戒二慳不施與戒三求悔不忍戒。四讀菩薩藏戒一一有唱法。如勸發菩提心集。次發願囘向（文長如菩提心集中）。
　　【章】應對如來像到（云云）鈔曰第四十一說彼曰。又諸菩薩欲受菩薩淨戒律儀。若不會遇具足功德補特伽羅。爾時應對如來像前自受菩薩淨戒律儀。應如是受。偏袒右肩。右膝著地。或蹲跪坐。作如是言啓白。羯磨我如是名。仰啓十方一切如來已入大地諸菩薩衆。我今欲於十方世界佛菩薩處誓受一切菩薩學處。誓受一切菩薩淨戒。謂律儀戒。攝善法戒。饒益有情戒。如是學處。如是淨戒。過去一切菩薩已具。未來一切菩薩當具。普於十方現在一切菩薩今具。於是學處。於是淨戒。過去一切菩薩已學。未來一切菩薩當學。普於十方現在一切菩薩今學（我今盡未來際能持。唯願慈悲爲我證明。三說）說已應起。所餘一切＊如前應知。
　　【章】得表時鈔曰。斷戒體章下云。其無表色應語發得之時。非其表業應別有得表時也。然浪立表戒名。自爲見欺矣。我未知瑜伽等論有表戒之若名若義也。乃依瑜伽云乞戒之時。而得表戒全乖矣。縱許表戒之名。不可聚乞戒之時也。若知表戒之名不是。自知當。無別有得時也。續芳決雖破不當。以報恩吼破斥爲好。舊譯經論說作戒又名教戒。此即表戒。何云無表戒之名義耶。舊婆娑及雜心等說成就作戒。成就是得也。何非得表耶。又舊婆娑說求戒時成就教戒。是即豈非得表時耶（已上恩吼）。
　　【章】近因（乃至）爲轉因鈔曰。斷戒章下云。身語正發而相續時。向思隨轉次第爲因。故云轉因。此亦剎那等起義也（云云）恩吼斥云。不知唯識俱舍性相作此妄解。轉與隨轉二因。如次因與剎那。彼所言二因二起雷同無別也。又自誓問決中分二等起。別配表無表。其表無表連次引生。名爲二起。問決之妄迷。千倍于環庵。謂。表業何無剎那等起。無表亦何無因等起。彼不識別二因。於焉可見（云云）今云。恩吼破問決。實允當矣。問決主不知性相故作此說也。
　　【章】心上中下（云云）鈔曰。大乘教說三品心如伽五十三如說。即前所引八律儀中五六七。如前具出小乘說。如婆娑百十七說。光記引之曰。如是問頗有新學苾芻成就上品律儀。而阿羅漢成就下品律儀耶。答有。謂。有新學苾芻以上品心起有表業受諸律儀。有阿羅漢以下品心起有表業受諸律儀。如是新學苾芻成就上品律儀。而阿羅漢成就下品律儀（云云）釋此三品心有五家別。一者俱舍暉抄曰。若爲建立佛法等心受戒即上品。若爲白依食等下品戒也（云云）二者遁麟記曰。准毘跋律（行事抄上三引文）云。受者發心。我今求道。當救一切衆生。衆生皆惜壽命。是下品心。若言我爲正心向道。解衆生疑惑。爲一切津梁。自濟濟他。名中品心。若言我正心向道。求泥洹故。爲趣三解脫門。爲成菩薩三聚淨戒故。爲令佛法久住故。名上品心（云云）三者林翫記曰。章心上中下者。明非唯勝不立表戒。得戒須是勝上心故。若依正解。取其上品。中下不得。於理何失（云云）（恩吼評是云。守千於三品中唯取上品者。非此中意）四者廣章第五云。於下中上三品戒。大乘有二解。初解同律毘婆娑。謂。五戒是徵品。十戒是中品。具足戒此上品。後解同俱舍說（云云）五瑜伽五十三曰（如前文二左引釋）今詳曰。此中麟記所釋大乘所說。非今所用。惠暉所言亦不辨所據。栖翫爲謬。廣章說亦非此所用。俱舍婆娑說不知何等爲上中下心差別。但以瑜伽五十三所說釋應辨也。瑜伽三品心說。二乘通門故。如上已引釋處分。康熈字典云。又分別也。晋書杜預傳云。處分既定。乃啓請伐吳之期。世說謝太傳。送兄征西葬還曰。莫雨駛小人皆醉。不可處分。公乃于車中。手取車柱撞馭人。
　　【章】是事如是持時得鈔曰。就論此得時古來有三家別。一者定賓義。第三羯磨云誰不忍者說之說字時得（羯磨竟說某甲爲和上者默然誰不忍者說之說字時得）二者南山義。第三羯磨已後。說僧已忍與某甲授具足戒竟之竟字時得。三者今家義。第三羯磨竟後說僧已忍與某甲授具足戒竟。某甲爲和上。僧忍默然故。是事如是持之持字時得。就如是三家得時之別。近來亦有三家師。評取各別。一者環庵取賓賓斥今家。斷戒體章下曰。得無表時是根本業道方成剎那也。今據羯磨文。剋取業道究竟之時。第三說誰不忍者說時是也。章云如是持時得。不詳羯磨言也。謂。羯磨言。三說大德（乃至）誰不忍者說而結三說。又說僧已忍與某甲授具足戒竟。某甲爲和尚僧默然故。是事如是持。此文云與竟。故知第三說。竟時是共戒時。當得戒時。何待如是持耶（云云）斷戒章云得無表時是根本業道方成剎那（云云）今詳曰。環庵混合大小乘之法相。智者不可依用也。小乘立表無表同時得故。以得無表時爲根本業道。此是以實有表無表爲業道義也。故若有犯戒則失此業道。此即俱舍婆娑等義也。又大乘立得表在動思初念。以此初念熏種爲根本業道。此熏即得無表之所依也。故若有犯戒則失此無表戒。不失根本業道。此即瑜伽論及本業瓔珞經等所說不失戒之義也。如下章辨。故環庵不知大小乘菽麥。妄作臆斷。學者不可依用也。二者慧光取南山斥慈恩。自誓問決曰。慈恩以爲盡結文者未是穩當。何則言僧忍默然故是事如是持。但總結和辭。南山所謂通收云僧已忍與某甲授具足戒竟。是羯磨竟處亦受戒竟者。進退的當。宜其信用。若復通受亦第三羯磨答言能持時得。然如自誓通受。不須通收知辭。正是第三羯磨竟得（云云）三者信培明環庵斥南山。又救慈恩。報恩吼五曰。又環庵意。據羯磨文剋取得時。文既云與竟。是故指示第三說竟時。甚有其理。南山破定賓未可。何今據羯磨論得時者。此就無他訶而受法成者。若有訶者則受戒不成。今唯決判受法成者之得時。其不成者非今所論。若如南山等。約決定時者。此亦不然。無訶之時此人前既得戒。然一例總括以爲後得。此延早得以屬晩類。遲速失時。僧位越階。豈是正判耶。又救慈恩曰。又慈恩說亦踐古轍。全非草創。章中雖言第三羯磨竟等。而非必據智論。章主意謂。僧衆法事全成之時。受者所邀勝願方滿。是故指示如是持時得。非意必在羯磨文焉（云云）基辨今評取曰。破斥定賓如南山業疏三下（一左）辨（如首已載）又破斥南山如恩吼辨（如前已明。又恩吼中立自解曰。竊以。當今具縛凡僧。揩定他得戒之漏刻。寧自得決知。金口所說授受如法。則方第三羯磨竟時納得戒體。無他唯以此聖訓爲准爲繩而已。豈唯不知他量而已。其登壇受具之人。於斯頃間。周遍法界恒沙善法。一純而入于己身中。然不夢知。觸一毫芥法。其言第三羯磨竟朶抱戒體。乃是唯佛與佛之境界也。云云。基辨詳曰。恩吼之所言固執實有戒體。設納得朶抱之言。如此師等固執之人。豈可識發得無表時耶。如彼所言。令墮不思議境界。而蔽彼智不及。如瑜伽顯揚言。有五種不可思議。此得無表時非其五種。如何云唯佛與佛之境耶。有智之人必可思議。第三羯磨竟時者。是何之時耶）今詳總破曰。云第三羯磨竟者。以云是事如是持時爲羯磨竟時。云授具足戒竟之竟是授戒竟之竟。而非羯磨竟之竟。汝等何故不辨二竟之別。猥破今家耶。問。何故以是事如是持爲第三羯磨竟耶。答。如前二羯磨。未辨僧忍不忍故。不唱總結和辭。至第三遍。僧忍默然故直唱總結和辭。是亦第三羯磨文攝。是即結僧忍默然文故。不至唱是事如是持已。則非第三羯磨文竟。故今家云出家大戒第三羯磨竟是事如是持時得也。例如菩薩戒。答云能持時爲第三羯磨竟（凡不云持則非羯磨竟也）菩薩戒自誓受故。受者自云能持而得。又出家大戒僧忍授故。云僧已忍與授戒竟。而云僧已忍默然是事如是持。受者無言。羯磨師云。如是持而得。又不至是事如是持言。則僧法事未具足。故未結僧已忍默。則期願未滿。故非今家所言得時也。由此可知。定賓南山不識第三羯磨竟故皆是妄談也。如環庵慧光。謬釋自可知。如吼主救今家。不救職此章主意一分（是事如是持爲羯磨竟。亦僧法事期願滿竟。無表起時故）。
　　【章】其菩薩戒（云云）鈔曰。論及羯磨文云。證明師作羯磨竟告言。汝能受否。答言能受。又受菩薩戒法云。汝能持否。答言能（云云）今章據受菩薩戒法。文集云。受云正受時初。持通始終。正作法時必須依章（云云）今云。無受則無持。若無持受。何益之有。故云能受。言含能持。能持言含能受。自可知已。又顯業抄曰。今文以通受羯磨受大比丘戒之證文也。正受出家大戒處之文故（云云）今云。此所言大害章全篇。此文但說菩薩戒無表得時之文也。非以通受羯磨受大比丘戒之證文之也問。今此第一類正明出家大戒無表得時之文。若此文非以通受羯磨受大比丘戒之證文。則爲何擧菩薩戒無表得時攝此第一類耶。答。雖通受與別受羯磨有別。至第三羯磨竟得無表時同故。攝第一類。羯磨既別。何應云以通受羯磨受大比丘戒證文耶。故顯業所言妄談也。問。既票別解脫得其第一類。攝菩薩戒得時。明知。以通受羯磨受大戒之證文。云何斥此解耶。答。雖如瑜伽說別解脫名是聲聞戒。今此立三類。但在無表得時別。若以菩薩戒得時不於此第一類而論。別立第四類而論。則却爲相濫。以與第一類相同者立別類故。次類中亦有出家在家異。故應立爲別類也。菩薩戒雖非別解脫。此菩薩戒中有一切性戒。其戒中以聲聞戒爲菩薩戒尸羅莊嚴故。其莊嚴中苾芻戒尤爲莊嚴故。今與苾芻戒無表得時相並說得時也。
何云以通受羯磨受比丘戒之證耶。問菩薩地說三聚淨戒云律儀戒者。謂。諸菩薩所受七衆別解脫律儀。即是苾芻戒。苾芻尼戒正學戒。勤策戒。勤策女戒。近事男戒。近事女戒。如是七衆。依止在家出家二分如應當如。是名菩薩律儀戒（云云）若由是。可云以通受羯磨受出家大比丘戒。何故今不許耶。答。檢瑜伽論。以菩薩一切戒爲二分戒。一在家分戒。二出家分戒依此二分戒說三種淨戒。一律儀戒。二攝善法戒。三饒益有情戒。此中律儀戒如問者言。七衆別解脫律儀。如是七種戒。依止在家出家二分如應當知。是名菩薩律儀戒（云云）由是可知。以菩薩通受羯磨出家菩薩成出家分戒。在家菩薩成在家分戒。豈但云受苾芻大戒耶。聲聞乘遮黄門無根二根等不堪授戒。菩薩戒不爾。不簡無根二根故。出家菩薩悉以出家五衆分戒而成。後轉根二根故。出家菩薩悉以出家五衆分戒而成意業道。後轉根不捨戒。至未來際故（倫記十上(三十八右)曰。景云。菩薩律儀遠至菩薩。今約七衆形居律儀辨菩薩者。以制過麁故。又彼菩薩身在七衆身語七支。墮彼七衆有具不具。比丘比丘尼有身語七支。沙彌沙彌尼及正學等五衆。但有四支。身三語一。除語中不惡口不綺語不兩舌）又曰。菩薩（出家在家）雖形居後五（出家沙彌沙彌尼事足除比丘比丘尼）然具遠離諸惡故（云云）（倫記二十上曰。景云。菩薩律儀戒即是聲聞七衆所受。如出家菩薩。即與聲聞大僧所判多分是同。在家菩薩即與五戒所判多同。故云。是七衆所受。理實要期時節有異。即心非心戒體亦異。云云。備云。又解。聲聞七衆。若受菩薩戒時。轉前七衆戒。令成菩薩戒。故云即七衆。云云。圓測之說(次引)基辨云。景律師所釋。誠大論之宗極也。由是應知。論說律儀戒者。謂。菩薩所受七衆戒。文非七衆戒即菩薩戒之釋。形居律儀。除不共者。多分同故。作如是釋。戒體要期既各別故。故受菩薩戒已稱苾芻等。違大論說。菩薩心所受七衆戒是菩薩戒。何應云苾芻戒等耶。）
    又圓測曰。菩薩律儀與聲聞律儀體實差別。但七衆舊受聲聞戒者。後受菩薩戒時。所發支種。若苾芻即如苾芻戒。支種與聲聞不共所學者即除。其餘支種即與苾芻所發支同（乃至）近事男女受五戒竟。後更受菩薩戒時。所發支種即與近事戒支種同。故言如是七種戒即是菩薩戒律儀雖受菩薩戒不發七衆戒。但由支種同故。言即是七衆所受戒。其餘四波夷四十二輕戒皆是攝善法戒（云云）又曰。失聲聞戒不失菩薩戒。聲聞戒盡形捨。菩薩戒盡未來際無捨期。故知菩薩戒與聲聞戒差別（云云）由是難興正云菩薩通受羯磨。盡未來際要期羯磨。比丘大戒盡形壽戒。如何云以盡未來際羯磨受成比丘盡形大戒耶。要期既別故。豈是同日談耶。若言以通受盡未來際羯磨受成比丘盡未來際大戒則以通受羯磨受菩薩出家分戒。汝何於菩薩出家分戒呼云比丘大戒耶。汝所言大小乘混交不擇則不可居也問。斷戒章中曰。又菩薩戒無表者。三聚區區別止作不同。論藏未見其指畫。宜加顯之。凡戒業無作是約律儀。後二聚者非律儀故。別以律儀而立一聚。又瑜伽中犯捨更受。皆約前後四重。蓋是就律儀當語無表之義乎。又就二聚而求無表。當是俱離者之無表。同彼恭敬施食等無表故。不思此則。一例立說。尤見疎漏也。恭論得時章說無妨歟。未見其時可必也（云云）今問。章文云其菩薩戒第三羯磨得。三聚戒俱論得無表時歟。將但論攝律儀一聚歟。如之何。答。今文所論。得無表時明三聚戒共得無表時也。若分離三聚中一聚。則非菩薩大戒。故如瑜伽七十五（二丁）說。若有於此三種所受菩薩戒中隨有所缺當知非護。當言不護菩薩律儀。不當言護此三種戒（云云）又說。由律儀戒之所攝持。令其和合。若能於此精勤守護。亦能守護餘二也。若有毀律儀戒。名毀一切菩薩律儀（云云）由是應知。三聚不具則非菩薩戒。今文標言其菩薩戒。明得無表時。自知三聚戒得無表時是即第三羯磨竟也。問。如環庵言。後二聚之無表同彼施食等無表（云云）今家所言三聚戒無表。如何釋其別耶。答。大乘所言無表。於身語意三業種子上有防非用。無他表示此名無表。先欲知此當識三聚戒相。如瑜伽七十五（初紙）說。今謂。以菩薩意樂所受七衆戒二分菩薩律儀戒故。論說菩薩所受七衆戒。由是以聲聞意樂所受七衆戒非菩薩律儀戒。如何以通受羯磨成七衆戒耶。初律儀戒聚相者。如薄伽梵爲諸聲聞所化有情略說毘奈那相。當知即此毘奈耶聚名初律儀戒聚（此但說律儀戒相同聲聞毘奈耶。以七衆戒爲菩薩出家在家二分形居律儀故。若論戒體則說菩薩所受七衆別解脫戒故。盡未來際要期七衆與聲所受盡形壽七衆戒全不同。如前已明。興正之徒。多以此文立以聲聞戒爲菩薩攝律儀戒之義。竿濫之甚必勿忽。諸戒相應同。戒體非同。以聲聞戒說菩薩名尸羅莊嚴故）第二攝善法戒相者。謂。諸菩薩於攝善法戒勤修習時。略於六心應善觀察。何等爲六。一輕蔑心（謂。諸菩薩。於善法中所有輕心。無勝解心。及陵蔑心）二懈怠俱行心（若有懶惰憍醉放逸所纒繞心）三有覆蔽心（若欲貪等五蓋。隨有一蓋。或諸煩惱及隨煩惱所纒繞心。五蓋者。一欲食蓋。二瞋恚蓋。三惛沈睡眠蓋。四掉悔蓋。五疑蓋）四勤勞倦心（若住勇猛增上精進身疲心倦。映蔽其心）五病隨行心（若有諸病。損惱其心。無有力能。不堪修行）六障隨行心（若有喜樂談論等障。隨逐其心）菩薩於此六種心中應正觀察。我於如是六種心中爲有隨一現前行耶。爲無有耶。於前三心。菩薩一向不應生起。設已生起。不應忍受。若有忍受而不棄捨。遍於一切。皆名有罪。又於第四心。勤勞倦心現在前時由此心故捨善方便。若爲暫息身心疲惱。當於善法多修習者無罪。若於一切畢竟捨離。謂。我何用精勤修習如是善法。令我現在安住此苦。若如是者。當知有罪。又於第五心病隨行心現在前時。菩薩於此無有自在。不隨所欲修善加行雖復忍受而無有罪。又於第六心。障隨行心現在前時若不隨欲墮在其中。或觀此中有大義利。雖復忍受。而無有罪。若隨所欲故入其中。或觀是中無有義利。或少義利而故。忍受。當知有罪。如是六心。前三生已而忍受者一向有罪。病隨行心雖復忍受。一向無罪。餘之二心。若生起已而忍受者。或是有罪。或是無罪。第三饒益有情戒相者。若諸菩薩於作有情利益戒中勤修習時。當正觀察六處攝行。所謂。一自。二他。三財衰。四財盛。五法衰。六法盛。是名六處。財衰者。謂。衣食等未得不得。得已斷壞。與此相違。名財盛。財盛者與前財衰相翻可知。法衰者。謂。越所學於先未聞勝義所攝。如來所說微妙句不得聽聞。如不聽聞。先所未聞。於先所未思惟。不得思惟。有聽聞障有思惟障。設得聞思。尋復妄失。於所未證修所成善而未證設證還退。與此相違。當知法盛。法盛者與前法衰相翻可知。自他者此中菩薩作自法衰令他財盛（此不應爲）又諸菩薩作自財衰令他財盛。若此財盛不引法衰（應爲）若引法衰（此不應爲）又諸菩薩作自法衰。令他法盛（應爲）又諸菩薩作自財盛。令他財盛（應爲）又諸菩薩作自法盛。令他法盛（應爲）又諸菩薩作自財盛。令他法衰（此不應爲）如是於應爲事若不修行。名爲有罪。若正修行。是爲無罪（云云）（已上伽七十五之取意）此是後二聚戒相。無罪無表。有罪是違犯。初律儀聚。無罪中下品纒犯。有罪上品纒犯。至次下可自知。然若以理釋。則初律儀聚是在第二聚善法中。於此初聚生輕蔑心。第二聚有罪相。即第三聚自他法衰不應爲相。即名有罪。由是應知。初律儀聚無罪無表（無罪即防非。此名無表也）即第二聚無罪無表。亦是第三聚無罪無表。三聚無表不可分離故。說於此三聚隨有所缺。名非護菩薩戒。若自律儀聚見。則三聚無表俱於動發身語思種防非功用倍增。是名無表。若自後二聚見。則於意表業思種。防非功用倍增。是名無表如是無表雖似有二。同一時處。非即非離。如上已明。三聚戒相不可分離故。如唯識肝心第八言。菩薩自息惡戒者。意地三戒。由是且說七衆是菩薩戒。據護命義。明如實義。意地亦名律儀戒。所以不說意業名律儀戒。意地律儀攝善戒中攝故（云云）如上章言。菩薩律儀制十支故。性罪治故。色支唯七。後三非色。其菩薩戒期心廣故。必須具受（云云）然成唯識等。破小乘實有無表。說假立無表故。且准彼宗但云身語思種。非意業種無無表。如義燈中具辨。如前已明。由上來所明理故。環庵所言悉是妄談。彼不辨大小乘之意別。猥斷章主其罪不輕。有學之人勿必黨諸問。瑜伽戒本所說四重禁戒。及後四十三輕戒。三聚戒中何聚攝耶。答。欲釋此義大分三門。一出古釋。一判是非。三述今義。初出古釋者。此有六家。一者西明圓測義云。但由支種同故言律儀戒即是菩薩所受七衆戒。其餘菩薩四波羅夷。四十二輕戒等。皆是攝善法戒（云云）二者倫記釋曰。此四他勝處法具三聚戒。初不爲貪求自讃毀他是律儀戒即當勝鬘經於諸衆生不起嫉心。第二不慳惜財法是饒益有情戒。即當勝鬘於內外法不起慳心。第三不忿結亦是饒益有情戒。第四不謗毀大乘說相似法。是攝善法戒。又四十三輕戒中大分爲二。初犯三十二輕。障於六度攝善法戒。後犯十一種輕障於四攝利衆生戒（云云）此中釋輕戒稍同今家也。三者叡尊曰。以七衆戒爲攝律儀戒。與之不共皆爲後二。梵網所列十重六八。瑜伽所說四重四十三。皆與七衆別解脫戒有差別。故以本論校。皆爲攝善攝生之戒也。善戒瑜伽。共於律儀戒者。讓諸部律。別不說也（已上三聚四字抄）四者通玄梵網古迹資讓二云。此三聚戒有三性別。謂。顯了·斷惡二一皆具。顯了者。出于善戒持地瑜伽。謂。七衆律儀以爲菩薩攝律儀戒。後四重禁四十三輕爲後二戒。律相顯然。覽而可了故曰顯了。斷惡者出于本業經。十波羅夷爲攝律儀。斷惡義故。八萬法門爲攝善法。四無量心爲攝衆生。但約律儀立斷惡名。一一皆具者。諸戒並具斷惡修善及攝生義（云云）五者惠光自誓問決曰。凡篇聚戒爲初律儀。根本四重四十三輕共爲後二。亦瑜伽義。基師屬攝善法戒。倫公爲攝律儀。今檢瑜伽。分別三聚名共不共。吾與基師。上品纒犯他勝法捨菩薩淨戒律儀。吾與倫公。舊解三本亦當准知（云云）六者報恩吼中信倍義曰。今謂。慈恩意謂。瑜伽爲顯支別。指七衆戒以爲攝律儀（倫記亦同）彼七衆戒乃身口二業。與後二以三業爲體不同。然則律儀二業。後二三業。瑜伽爲顯三聚體有差別。且以七衆戒爲攝律儀。其實別有菩薩攝律儀戒。如文殊問說。今謂。准賢首等判教大意。瑜伽是始教。影似小乘。是故以七衆戒爲攝律儀。文殊問是終教。其教更高。是故別說菩薩攝律儀戒。非爲顯支別耳第二判是非者。初判西明釋曰。圓測所釋是一往麁相釋也。此但明聲聞七衆戒與菩薩所受七衆戒體有差別。而欲會律儀戒者。謂。諸菩薩所受七衆別解脫戒之戒。就舊受聲聞戒已後受菩薩戒者。與聲聞戒支種同（支種者身三口四七支）設此麁相釋。非盡理釋也。又以菩薩四波羅夷四十二輕戒等爲唯攝善法戒。非慈恩家。意違勝鬘述記釋。故今家相承人不可依攝。二判倫記釋曰。是亦非盡理釋也。以四種他勝處法當勝鬘十大受。配三聚戒。唯次自讃毀他爲律儀戒。唯當勝鬘第四受。大謬釋也。云何唯第四受自賛毀他是律儀戒。非今家意。違勝鬘述記釋故。不可信用焉。又此倫記前文牒三藏云。引波羅夷之釋。其次作以四他勝處法三聚相攝之釋。是故有人誤以此三聚相攝文爲唐三藏所釋。甚不是也。此云三藏云者。但示新譯之梵名已。此相攝釋。遁倫法師所辨也。後學勿濫。違勝鬘及唯識述記故三判我朝叡尊說者。此師當我邦律法類頽敗之時。以瑜伽三聚羯磨欲強立七衆差別。是故以菩薩戒一切學處爲後二聚。欲枉以唯聲聞戒攝律儀戒作此釋也。此唯莊嚴彼師所立。而非慈恩一家所立。講此章時勿愼用彼師說。四判通玄引據說者。報恩吼中信培破此師說曰。今謂本業所說三聚戒者。初攝律儀約斷惑義。後二不然。何總爲斷惑三聚戒耶。斷惑等三無有依據。亦不允當。基辨云。吼主所彈實允當矣。復云菩薩戒四重四十三輕爲後二聚。瑜伽論中未見其判文。云何判律相顯然耶。通玄斷辨妄謬之甚矣。五判惠光自誓問決者。是亦信培彈云。今謂。倫師亦同慈恩屬攝善法等。何捨倫師。又三纒犯戒如上具釋。慈恩遁倫意無楚越。有何通塞耶。斷然向背於兩師之間乎。實不領知兩師所立故致斯謬（云云）基辨云。慧光不領二師義。如吼主判。信培亦不領。已慈恩一家章疏中何處以根本四重及四十三輕屬攝善法戒耶。唯識述記中云其實菩薩戒亦律儀戒。唯識論中以色爲律儀體。所以不然。攝善戒寬故。即令入其中。故論實亦得（云云）由是。唯識論文雖入攝善法。疏主論如實義爲攝律儀。及勝鬘述記釋分明。云何言慈恩遁倫意無楚越耶。以一切菩薩戒爲攝善法。倫師妄談非如實義。盲者判導盲說俱陷大譯。嗟呼危哉。六判信培妄說者。報恩吼中云慈恩意。瑜伽爲顯支別（乃至）其實別有菩薩律儀戒。如文殊問說。本由成唯識述記十本釋義。此述記文釋論第九說戒以受學菩薩戒時三業爲性。而引瑜伽第四十說律儀戒者七衆戒等文。判三聚中初戒二業爲性。後二聚戒三業爲性。此判釋已。以唯識論會同瑜伽云。此中總論。故以三業爲性。以受學時三業爲性故（云云）次擧難勢。彰此會同意麁相義。非如實義。云然菩薩戒自息惡戒是何戒攝。今欲爲前支別故。且說七衆。此中且言。彰非大乘實義隨轉理門。復次示大乘實義。云其實菩薩戒亦得是律儀戒。菩薩戒有意業。復次擧瑜伽論色爲律儀體通伏難。難云。若律儀戒但七衆戒以菩薩戒何聚攝耶。今文通云攝善法戒寬故等。復結大乘實義云論實以亦得。文略難解。具作文。應云若論菩薩戒如實義亦復以菩薩戒爲律儀戒。亦者亦七衆戒攝律儀戒。現流疏本作然寫誤。復次引文殊問經。證菩薩戒是律儀戒三業爲性。云菩薩有五篇戒之言。明菩薩戒是律儀戒攝。五篇者。波羅夷。僧殘。波逸提（三十捨墮）提捨尼（九十單提）突吉羅（百衆學）是即律儀。安立軌則爲名。又若心分別等之言。示菩薩律儀戒通三業。復次然菩薩地四波羅夷若者。此文明瑜伽論與文殊問經說相雖異。亦有以菩薩戒攝律儀戒之義。波羅夷是五篇隨一。亦律儀故。慈恩基法師釋成唯識之意既以如是。信培云何不以大乘實義爲慈恩正意耶。又信培評瑜伽與文珠問之相違。以賢首家判教云瑜伽是始教。文珠問爲終教。教文更高。信培由來有至不曾得慈恩所立深義處。以天台賢首判教令混交今家。作教文高下之說癖。當知於大乘教文起高下執。是不平等見。非佛法中正見。名邪外道。後學深愼。勿據信培之說。又信培不識賢首家五教判意。猥作妄斷。基辨讀五教章。賢首有言。謂。始教就法相差別門。終教就體相鎔融門。若爾一切教示中作體相鎔融之說是即終教。亦作法相差別之言是爲始教。非以一經一論全分判爲是始是終。既以起信一論判始終頓三教故。是即賢首判教大意。由是應知。信培所斷不識賢首。猥作妄判。其罪不輕。今難斥云。瑜伽論中。以聲聞七衆戒體相鎔融。說即菩薩戒。是豈非終教耶。令戒體鎔融故。若不爾則一切鎔融教門。應非終教。信培云何判瑜伽爲唯始教耶。復文珠問經。以菩薩戒法相差別。安立五篇。是豈非始教耶。以戒五篇爲差別故。若不爾則一切法相差別教門應非始教。信培云何判文殊問經爲唯終教耶。成唯識疏中既會同文珠問與瑜伽。令同有五篇。爲菩薩律儀戒攝之證。是今家意。爾云何於此經論作高下不平等見耶。大乘教是一味法門。隨所被機解了不同爲淺深異。信培起一執見。讀大乘經論故。隨彼情見。但爲高下。於教門體非全有高下也。是判信培妄說已。第三述今義者。勝鬘經疏上（十六紙）曰。於別說十大受。由菩薩地有三種戒。謂。律儀等。即此十中分之爲三。初有五種。明律儀戒。第二有四種。明饒益有情戒。第三有一種。明攝善法戒。又曰。律儀戒者。斷一切惡。菩薩戒內有四重者。亦依此義。文中有二。初有一大受。於性及遮若輕若重根本隨順但悉堅持。第二有四受。唯持其性非遮。唯重非輕。唯根本非隨順也。於中有四。即四波羅夷。四波羅夷。此名他勝處。惡法損己。名他勝法。善法益己。名己勝處。何者爲四種。一。若有財法不得法惜。二。不得爲名聞等自讃毀他。三。有怨嫌彼此相和。四。不得起大邪見謗無因果。今此文中不依斯次。從後向前說。欲明斷惡。邪見最重。所以先明（已上勝鬘疏文）今謂。據此疏所釋應知。瑜伽所說根本四生隨順四十三輕。及所餘所說一切菩薩自息惡戒。皆是律儀戒攝。爲慈恩家正意。既釋云性及遮。若輕若重。根本隨順。但悉堅持。爲律儀戒故。我邦先德由倫記釋。於瑜伽所說輕重戒中分爲三聚。非今家意。又如前已引。成唯識疏十本擧瑜伽四波羅夷。令同文殊問經。立菩薩戒亦律儀戒攝之義。而云其實菩薩戒亦得是律儀戒。是與勝鬘疏同義也。故倫記等釋非今家意。我朝叡尊已來。以倫記說混交慈恩。我今陶汰沙中金已。又讀本業瓔珞經。併考今家。大叶經意。彼經說攝律儀戒。所謂十波羅夷（云云）又說菩薩十重有八萬四千威儀戒等（云云）此中所說十波羅夷及八萬四千威儀輕戒是菩薩戒。非聲聞戒。爾今說爲攝律儀。故慈恩家所判尤協經意。由是應知。瑜伽四重及四十三輕隨順戒及一切菩薩戒。悉初律儀戒攝。然伽四十文但示二分菩薩形居律儀。但云菩薩所受七衆戒。非如實義。隨轉所說。因問。八萬四千威儀戒者如何。答。如本業瓔珞經具擧示數。略云八萬威儀。如梵網經。例如云八萬四千法門。略說八萬法蘊。如俱舍光記等具明。八萬四千數約對治有情心行八萬四千。說八萬四千法門。一一衆生有八四千諸行。如大集經說。今准立八萬四千數。計八萬四千威儀。十重禁戒。一一各有九禁爲方便。一一具十成一百。此有前分一百後分一百。合有三百。置本一百。就前分一百一一皆以九戒爲方便成一千。後分一百亦以九戒爲方便。復成一千。合本一百成二千一百。已起十禁有二千一百。未起十重有二千一百。合上成四千二百有。約事意樂。方便煩惱究竟之五相。一一有四千二百。合成二萬一千。遂就因緣法業之四以配一一。有二萬一千。遂合成八萬四千。此即護十重禁威儀。故云八萬四千威儀。略是八萬威儀。梵網經說別有八萬威儀品。此土未翻。委細難了故。今以本業會解梵網。令有護十重威儀。即說四十八輕戒。是即十重禁威儀。具明如別處明。
　　【章】僧衆法事（云云）鈔曰。此第二所由也。謂。雖依向因等起思所熏種而立無表。作法未竟。事不滿故。於種子上用不倍增故。第三羯磨竟已前非得無表時。至第三羯磨竟時。期願滿足。法事具足故。以此時爲得無表時也問。別受戒法十僧法事故。應云僧衆法事等。於菩薩戒法。唯能授人即證明師。有一人無餘人。云何此僧衆法事二句。云亦明通受戒所由耶。答。菩薩受戒法以文殊彌勒爲羯教二阿闍梨。十方已入大地諸菩薩爲同學伴侶。爲證明師。雖現前證明師一人。隨所奉請。是勝義僧多衆故。名僧衆法事。問。大乘中有可稱僧耶。答。如三寶章說。其他受用自性身等大乘佛寶。變化唯是二乘佛寶。雖地前衆。十地菩薩亦得見之。非大乘佛。彼地前衆非是大乘僧寶攝故。爲彼僧現。是彼佛故。出家外道皆假號僧。爲異彼徒。稱佛爲首。大苾芻僧顯佛弟子。外道既稱僧。豈大乘衆不稱僧耶。寶性論第二三寶品。由三乘說三寶。故有菩薩乘僧。自可知耳。問。見文殊彌勒等大乘菩薩。其形相皆是優婆塞。何故以此二大士爲首。十方諸菩薩名稱僧耶。答。十輪經說。有四種僧。一勝義。二世俗。三啞羯。四無慚愧。謂。佛十地菩薩獨覺四果。名勝義僧。若諸有情。帶在家相。不剃鬚髮。不服袈娑。雖不得受一切出家別解脫戒。一切羯磨布薩自恣悉皆遮遣。而有聖法得聖果故。前出家聖此在家聖皆勝義僧。有剃鬚髮。被服袈裟。成出家戒。名出俗僧（云云）（餘二往見）由是可知。雖優婆塞形。已入大地聖者故。皆是勝義僧衆。故今約菩薩戒法。勝義僧衆法事此時具足。又何加焉。顯業抄云。僧衆者是別受。甚不是也。
　　【章】雖由前位（云云）鈔曰。下通難。難云。既知由表發無表。云何得表時在乞戒時。無表得時在此第三羯磨竟耶。今此通。（云云）
　　【章】雖或無心（云云）鈔曰。此亦通難。難云。得表時在前。得無表時在今此第三羯磨竟。則其間歴多念故。應別緣心起云何應云由善表業得善無表。由惡表業得惡無表耶。今文通（云云）通意云。雖第三羯磨竟時得無表故。得表已後。其間或無心。或別緣心起。向所期願今滿足故。不拘無心或別緣起。羯磨竟時於得表業所熏種上。無表防非切用自起。
　　【章】用倍倍增（云云）鈔曰。三十論二本（四十三丁）曰。若新熏種。念念種子體新倍生上立無表（此難陀勝軍論師唯新熏義）若本有種體雖不增而功能倍（此護月論師唯本熏義也）若新舊合用。唯取新熏種倍倍生時用增上說不用本有力（本有之力）不及新熏故。初熏種時舊亦生種。今所立無表唯依新熏上立也。然此新熏亦唯用增。而體不增爲勝。既無現行。如何種起（已上護法正義。謂。今論戒體約防非用增上假立無表故。本劣故唯取新用）由是知。今用倍倍增者。護法用增義也。
　　【章】新舊種子若別若總鈔曰。斷戒意云。上文並擧小戒與三聚戒共是得戒之緣故。云若別若總（基辨云。是妄談也。小戒三聚戒。何故云若總若別耶。若以通別二受云爲總別。則今家章疏中不見以通別爲總別文恩吼以成唯識說五取蘊相或總或別之文爲例。大爲是正）得戒緣以彼因等起思爲因故。云現行緣因（今云。此釋妄談也。此雖云現行思所熏種之文加入緣因二字。彰爲所熏種此現行思爲增上親因二緣。上所言若總若輥之新舊合成種子。即現行緣因思熏行種也(現行緣因)顯業鈔云。現行緣因等者。唯本有種。護月論師意。今現思爲本有種作增上緣。受得戒故。緣字屬唯本有義。唯新熏種難陀師義意者。今現思作親因緣。新熏種子。此種子之上受得戒故。因字屬唯新熏師義。護法正義意者。本有種子爲增上緣。新熏種子。爲親因緣生現行。此現思所熏種子上得無表。其功用運運增長也。云云。今云。此釋緣因言實爲允當。然以種現相望釋因緣。非此文所用。此文但現種相望釋因言也）。
　　【章】用倍倍增（云云）鈔曰。斷戒章意云。成唯識說增長位慈恩疏釋云倍增。不解文字也。言增長者。戒種功德日夜優長也。非約多少語。然疏主約多少而云倍增。不解之甚（云云）芳決破是。以婆沙百三十二證倍增義。又以大乘彌勒論（義燈所引）又恩吼以環庵爲正曰。然大乘慈恩等。思種功用說爲無表。而亦以倍增解增長義。豈當論意耶。又諸種子雖與如無假法不同。而亦非如是一切色心別有自體現行之法。一切種是諸現行所熏成氣分故。亦名習氣。然此無表爲種上功用。非取種體。則是因氣分。更生功用者也。以將是習氣故。如是剋窮而論。則無表法者。實是心所氣用之分。而假法之極者也。雖彼所防有七支別。而論能防體。全非可算數二三五六百千等以論多寡者也。若依小乘有部。無表是四大所造實色也。既爲實色。則雖不可見無對。而論其多寡以爲倍增。不亦宜耶。具如婆娑正理。然大乘慈恩等。以倍增解增長義。此不當大乘也（云云）基辨云。吼主所言雖似有理。不知大乘法相建立。今法相大乘示中道理。以外道小乘所立教相即爲大乘法相。以唯識所變觀故。彼等所談即爲大乘義。今家以婆沙俱舍所言培增以任運實用識變。約似有多少立培增義釋增長。不云實有培增故。與小乘不同。又種子是雖熏習氣分。於其種子功用立一箇法相論。非唯無表。不相應行中。無想滅定二定體。是厭患種子上功用。復八地已上俱生煩惱障種子。以種子用勢令變易時長。此等任運變現故。但似有如是任運勢用假立名相也。思准可知。
　　【章】以隨心戒（云云）鈔曰。斷戒章云。此文寫誤。應作以隨轉戒（云云）恩吼中亦云。此文寫誤。應作不隨心戒（云云）別脫是不隨心戒故。作不爲好歟。基辨詳云。作不字。雖有理。如現流本應爾。此體增家。准定道戒隨心轉戒設救故。現本爲好。下雖字唯字寫誤歟。謂隨要期心戒恒相續。如定道戒隨心轉戒。唯念念中現行熏種。未曾有種似體增故。應非用增是體增者。者言牒彼救難也。
　　【章】一切用增鈔曰。或問云。初得戒無有增義。何云初剎那位一七用增耶。或自作答曰。帶可增義故云增耳（云云）我今作答云。未得戒已前。唯種子有防非功能。別不名無表戒。至第三羯磨竟。初念位名無表戒。一七支防非用增長。第三羯磨竟已前。與已後種子雖別無相。防非用名無表戒。七支防用義意倍增。故云一七用增也。
　　【章】乃至未捨鈔曰。續後抄云。初剎那一七支。第二剎那二七支（云云）第三剎那如何。若次第云。增一箇七支。第三增三箇七支。第四剎那四七支也。若以倍倍言。則應云第三剎那四七支。第四剎那八七支。第五剎那十五箇七支耶。答。倫記十四上（六丁）云。謂。從十不善業道種次念增成二十。第三增至四十。乃至無邊（云云）。
　　【章】其別解脫（云云）鈔曰。其者指頓悟二類菩薩。謂。或變易已去受戒。或分段時以有漏心受戒已。即證第八地。即身受變易亦通。今家不立別盡別生故。無命終捨。乃至者自初地乃至佛果也。
　　【章】轉成圓滿（云云）鈔曰。謂。有漏位所受。由無漏增明緣。不由作法。自然捨劣得勝故云轉等。亦云自然得戒。
　　【章】非菩薩戒中律（云云）鈔曰。問。十輪經說。若不先學小乘即學大乘。無有此處。又說。無力飮河池。誰能呑大海。是故一切菩薩。皆先學二乘。唯不究竟證小耳（云云）又梵網經說。俗典阿毘曇藏論書記是斷佛性障道因緣。如是所說兩途。今如何學。答。如瑜伽第四十一說。菩薩於聲聞乘別解脫有應等學。無有差別。何以爾。以諸聲聞自利爲勝。尚不棄捨將護他行。建立遮罪。何況菩薩利他爲勝。又說。於別解脫中。爲令聲聞少事少業小希望住。建立遮罪。制諸聲聞。令不造作。於中菩薩與諸聲聞不應等學（云云）由是應知。菩薩於聲聞乘有應學。有不應學。故圓測曰。不共者除之（云云）十輪經說約應學者。梵網經約不可學者。必勿偏執。問。囘心向大之後。爲小乘戒。轉成大戒耶。答。既云囘前心。不囘一切。則如何云向大之後。以聲聞向大乘戒爲菩薩尸羅莊嚴故。全聲聞戒爲菩薩戒但爲莊嚴也。
　　【章】即名初得或云。此有二義。一云。了相作意靜慮初起。故云初得。二云。第一念故云初得。第二念後是成就也。若泛論。上二界十七地各有初得。而初未至一切靜慮最初故。別約之也。
　　【章】能損害（云云）撰曰。問。有漏定有損害種子義耶。答。以有漏觀門僅伏現行。但損生果功能。永不生現行。有少分損之義。於其種子無損害之義（云云）今云好。
　　【章】一言了相（云云）興正科。已下云總配。以初二作意（了相勝解）總伏上三品欲惑。以第三遠離作意總斷上三品。故名爲總配科也。
　　【章】色界五地（云云）下約地明對治辨得時。色界五地者。色界初未至及四根本定也。是爲見道依地也。見道斷惑道故。特揀依此五地也。若次第證者。局依初未至。今兼超越類故云五地。謂。次第證超越一來。超中二果必依未至超越不還。通依未至根本定得入見道故云五地等。
　　【章】皆斷對治。謂。約通依色界初未至四根本故云皆等。此皆見惑斷道所依地故。云斷對治也。
　　【章】餘色無色（云云）此餘有二別。一。若約次第證者。唯依初未至地入見道者。初未至。斷對治。初禪已去皆遠分對治（云云）二。若約超越證者。通依未至根本定。得入見道者。通依未至四根本。皆斷對治。其餘七近分四無色皆遠分對治。
　　【章】長徒義別本作長從。非也。長途者。猶云常途。謂。見道依地大小二乘不同。小乘六地（五地加中間定）大乘除中間定故云依五地。大小共許故云長徒等。
　　【章】初念名得興正之門徒。由此文立義云。通別俱以動發勝思。初念爲成無表所依故。不問通別。近因初念爲得表時（云云）今云。此義妄談也。謂。小乘戒取乞戒動發之初念以爲得表時。又大乘戒取請戒慈愍故。第三周已之初念以爲得表時。故初念之言雖是一。意即存別。由是云無表所依。亦應有二之意也。
　　【章】第二念中（云云）是亦准上有二意。一者約小乘乞戒動發第二念。二者約大乘第三周請戒已第二念。
　　【章】佛是曾得對法抄云。一切無漏皆未曾得也（云云）菩提院贈僧正云。因果相望時。佛果有未曾得（對法抄之意也）因果相望者。金剛心無間位。捨一切有漏法幷劣無漏。解脫道位純上品無漏現起。是初得故未曾得。又果果相望（今章由之）佛果與佛果。無未曾得。
　　【章】佛顯無萎（云云）此下立理辨佛顯無表無捨。樞要曰。由佛無表。雖是曾得非念念新生。以昔發願制於業思。衆生界盡。我願亦盡。以心無萎歇故戒常有。除佛已外戒皆未曾得。由願制思不萎歇故。未遇破緣戒常相續。不爾不新起名爲捨戒（云云）問。因位捨戒。與佛果無表同異如何。答。因位無表皆未會有得。若遇捨緣。期願萎歇。曾得表業種不犯間。無表功用。但順舊住。更不新生。以名捨戒。佛果無表亦曾得。體但順舊住。更不新生。然昔期願不萎歇故不名捨戒。故知順舊邊同。不捨異也。
　　【章】唯在於初自餘（云云）此明表業得捨緣。以前文自可解。文云。初念名得。第二念中即名爲捨。雖有相續。不名發無表之表（云云）故今文中非無表因者。即是明捨緣也。詮要抄擧或說云。問。於表捨相捨緣有何異哉。答。上總明捨相。是以非無表因爲緣由。由述表捨緣也（云云）今云。此說甚可翫矣。
　　【章】非無表因。問。如上已言。第二念言亦有大小乘別。則爲無表之因表亦無有二意歟。如何。答。自有二意。若小乘戒無表之因。乞戒動發思初念得表。是即無表之因。第二念已去非無表因之表。又若大乘以請戒慈愍故第二周了初念爲得表時。爲無表因。此第二念已去爲非無表因。故非無表因之言亦有二意也。
　　【章】謂對比丘（云云）報恩吼中擧南山戒疏說曰。南山等依准多論。若無比丘。對白衣沙彌成捨。今章約有比丘之時故。云對比丘（云云）基辨云。出家五衆共對比丘作法捨是根本實義。出家五衆之戒。初受戒時對比丘而得故。如多論說。約由王命及病緣等急事不得對比丘故。今章由根本實義之說也。
　　【章】互跪作法（云云）一本作䠒跪。此爲是也。起棄語言者。注戒本曰。佛言。若有比丘。不樂梵行。聽捨戒還家。復欲出家。於佛法中修梵行者。應度出家得受大戒（乃至）若言。我捨佛捨法捨僧和尚戒律我受家法等。是名捨戒也（云云）戒疏二上（三十四紙）具明捨法（更考）增一經云。僧伽摩比丘七反降魔。後更受戒得成羅漢。自今捨戒聽齊七反。若過非法（寄歸傳四。二十紙。云。天竺伐撤呵利。七出家。七還俗。大莊嚴論亦明七反出家）
　　【章】犯根本罪者（云云）論要抄曰。光云。犯根本罪。根本前四重也。非後四重。三乘共門故（云云）基辨云。此釋不爾。今明苾芻等五衆五緣捨之中第二也。故此根本罪言應云局婬盜殺妄。非三乘共門故唯明前四。
　　【章】若起上纒犯根本罪。上纒者。加行根本後起三時無慚愧者。根本罪者。瑜伽全文無本字。但云毀犯四種他勝處法。然今章文云根本罪。顯業抄中釋云。犯根本罪者。後四重也。此文明以後四重名根本罪。而唐本章。前四重名爲根本。後四重名隨順（云云）西大之徒執釋云。根本罪言有二義。一約三乘共門。二約大乘不共門。初爲前四重。次云後四重（云云）今云。此西大義不是也。此瑜伽文後四重義顯然。以殺盜淫妄攝隨順中故。唐本章亦誤也。違文始終故。今謂。此根本罪言是後四重。今章主會意。無簡前後。但以重罪令會。顯小乘非實義。大乘盡理。故小乘戒亦上纒失。中下不失。
　　【章】即便捨戒。或云。此有二義。一云別捨義（太賢）隨所犯支失戒律儀。二云總括義（章主）上纒犯一戒。餘戒隨捨故（云云）今云。上纒無慚愧爲本故。無慚愧犯餘戒亦捨。
　　【章】見是功德詮要。光云。行惡具是功德。可謂是邪見也。今論文意。非云邪見。但於行惡事思有德有功已（云云）今云。不爾。無慚愧則必邪見起。如唯識論中。
　　【章】非暫現行即名棄捨。菩薩地全文云。非諸菩薩暫一現行他勝處法。便捨菩薩淨戒律儀。如諸苾芻。犯他勝法。即便棄捨別解脫戒（云云）倫記中景師云。此論文說上纒失。中下不失。即破正量部下中上纒隨一現前暫一犯時即便捨戒。又言上品纒犯即捨。即破薩婆多三品纒犯皆不捨戒。十輪經中云犯不捨。據中下纒犯。正量部譏薩婆多部云。汝云猛重不捨戒者。增長苾芻犯重因緣。亦汝部中犯重者多。故作此判。薩婆多人語正量部云。汝宗立犯重即捨戒者。令諸犯者於自己身生無戒想。即便數犯。因是廣作不善諸業（云云）又云。三藏云。准菩薩地。犯罪捨要上品心犯方失上品心。無慚愧故。此聲聞戒中但犯即失。不論上中下心。皆越教故。皆犯性罪故（云云）。
　　【章】然不共住（云云）此文正會小乘義。令同大乘義。不共住者。舊云。波羅夷。此云不共住。又云極惡又云棄也。就此波羅夷。翻名古今釋合有四家。一別者唐三藏說。倫記十上曰。三藏云。梵語正波羅闍以迦。此云他勝處法。若犯此戒者。他所勝（云云）應音廣釋云。波羅闍以迦。此云他勝。謂。破戒煩惱爲他勝於善法。舊云波羅夷。義言無餘（倫記曰。聲聞戒中若犯四重於現身中。不可悔名無餘犯。云云）若犯此戒。永棄清衆故。云無餘也（云云）俱舍光記（十五）曰。梵云波羅夷。此云他勝。善法名自。惡法名他。若善勝惡法。名爲自勝。若惡法勝善。名爲他勝。故犯重人名爲他勝（云云）太賢古迹曰。波羅夷者。此云他勝處。善自惡他。惡法所勝。故戒持犯所依名處（云云）二者南山事抄中引西方曰。波羅夷者。譬如斬人頭不可復起。若犯此法不復成此比丘故也（云云）同戒疏曰。言不共住者。治損名也。四分律曰。云何名不共住。有二共住。同一羯磨。同一說戒。不得於是二事中住故名不共住。栖翫記曰。律抄中云。翻波羅夷爲不共住。此是錯（云云）又曰。大乘中無不共住。大乘無此。治罸罪故（云云）三者薩婆多論二曰。波羅夷者名墮不如意處。如二人共鬪。一勝一負。如二人共鬪。一勝一負。比丘受戒欲出生死。與四魔共戰。若犯此戒則墮歲處（云云）十誦律一亦云。波羅夷名墮不如（云云）四者栖翫記曰。梵波羅夷。此云犯勝處。此是其罪所招之果。即無間獄名他勝處。是最劣處。爲他所勝。擧處皆勝。獨立此名（云云）基辨今評云。第一家中以三藏說爲根本義。應音尤助本義。光記（幷）古迹。雖以舊譯梵名。至釋義由本義。今家須依此第一家。又第二家中。以斬頭喩釋。與應音無餘義相同。引四分律釋不共住。擧治損重示無餘犯。與斬頭意大同。又栖翫中翻云不共住爲錯。恐示非敵對正翻歟。若爲義翻。則全非錯。栖翫所言可謂麁釋。又言大乘中無不共住無此治罸罪。守千不委瑜伽文故設如是釋。菩薩地中出家菩薩儀同聲聞。以聲聞戒及學處爲尸羅莊嚴故。聲聞治罸法即出家菩薩爲所學處。故爲盡理。雖有瑜伽中說於菩薩犯戒道中無無餘犯文。此是示菩薩戒捨而還受。非言用聲聞治罸法也。雖菩薩戒。若不還受。則無餘犯。無慚愧故。應音釋無餘犯當此義矣。非大乘中無不共住。倫記釋云。菩薩戒中起貪煩惱。或不犯。若利益有情貪。不犯菩薩戒。爲自利益。即犯菩薩戒。若瞋煩惱。爲自爲他。並能犯戒。故云無無餘犯（云云）今云。非無無餘犯。非非無無餘犯故。如守千不可作決定說。又第三家中雖翻名異。以勝負喩示墮負處。即是他勝處法。義全無相違。又第四家中以地獄果釋他勝處。雖非如以因釋。非無道理。由上來說義自應知。章文云。非失戒義者。其實雖非無上纒犯即無餘犯之義。且約中下纒犯有還受義。作如是義。縱雖上纒犯忽改悔生慚愧。則轉中下纒還受自成。
　　【章】如多羅樹（云云）西域記云。南印度建那補羅國。不遠有多羅樹林。三十餘里。其葉長廣。其色光潤。諸國書寫。莫不採用（云云）應音云。案西域記云。其樹形如梭櫚。高者七八十尺。果熟則赤。如大石榴。人多食之。東印度界其樹最多（云云）吼主曰。具多與多羅樹不同。名義集及華嚴音雷同爲一。具多此翻岸形亦非也。此云葉樹。其有差別。具見惠琳音義第十（十四紙）又具多有三類。具見酉陽雜爼前集第十八。多羅樹西域記十一（十一左）。
　　【章】四種比丘經云。一者畢竟到道（婆沙六十六云。准陀經中亦作是說。沙門有四。一者勝道沙門。云云。瑜伽二十九。十六紙亦同）二示道（婆沙六十六亦同。瑜伽二十九云說道）三受道（婆伽云命道伽云活道）四汚道（婆沙同。伽云壞道）俱舍十五說四種比丘（一名想。二自稱。三乞。四破惡。瑜伽亦同）。
　　【章】俱舍云勝道（云云）本是婆沙六十六之說。神泰釋云。佛名善逝。道最勝故（總三乘學無學名勝道）又伽二十九云。學無學名勝道。以無漏道滅見修惑故。
　　【章】二者示道（倫記中基云。佛在世佛菩薩及聲聞衆名說道。佛滅後聲聞衆名云說道。令正法不滅故）。
　　【章】新云命道（倫記中基云。以道活命名活道。准婆沙如來獨覺名勝道。無學聲聞名說道。一切有學名爲命道。泰云。持戒異生。惠命存活故名活道。婆沙云。諸善法生長聖惠命根。名治非死。故名活道。文瑜伽二十九同）
　　【章】四者汚道（基云。戒爲正道根本。今破戒故名壞道。泰云。犯戒異生。犯三學中初根本戒。難剋惠命。故名壞道。准婆沙。諸犯戒補特迦羅。多行惡法。乃至實非梵行。自稱梵行。名爲壞道。瑜伽云。諸邪行者名汚道。又婆沙六十六云。汚道沙門者。謂。莫喝迦苾芻。喜盜他財物等是也。云云。）
　　【章】犯四重者。（云云）
　　【章】准觀文意（云云）下釋經意。此中有二。初寄問釋。次正決答。准觀文意者。意言准既云如焦種。如多羅樹等。云一向失戒則應解意。又準但云汚道。云一向不失應解意。然俱云不解我意（已下決答）。
　　【章】大方等陀羅尼經有四卷。北涼法衆譯。
　　【章】就四分律（云云）此文六句。以小乘亦有不捨義。證大乘中下不捨義。小乘犯重不捨。三纒不失。與大乘中下犯不失。義雖稍有異。乍聞犯重不捨。言陳無差故。今擧爲助證已。詮要抄中云就四分下會同律論。可謂通漫。又續後抄曰。問。四分薩婆多犯重三纒俱不失。何引之會同大乘耶。答。師云。解第二三纒俱失義故引之。又以大乘眼見之時。四分薩婆多等云不失者中品也（云云）故引之同會也（已上續後）今云。此文六句設二釋。會十輪經中第一釋未文。即證犯重不捨也。何云解第二三纒俱失義故引之耶。科文雜亂故。續後釋可言謬釋。或云。四分薩婆多並三纒不失。今對三纒俱失義引之。以證中下不失（云云）今云。此亦科文錯亂故不是。又問。何故不擧餘律。但擧四分律耶。答。於四律中。但此四分立犯重不捨義故。今擧此律同。薩婆多等五句。示同根本部立。四分律是法藏部攝。自薩婆多部出化地部。自化地部出法藏部故。今擧根本部立不共住非失戒義令同。助大乘義。問。何故擧四分律爲即證耶。答。根本薩婆多立不共住。非失戒義。先已擧了。今但擧律。失戒不失戒之論。是律中所判故。聽聞抄中。聞。上既會不共住。何再會之耶。答。第二師執不共住即失戒。然四分多論犯重不捨計也。彼既云不共住。即知不共住非失戒義會之也（云云）今云。此亦科文混亂。不可用之說也。
　　【章】五十三云（云云）續後抄曰。五十三出比丘捨緣。唯云犯重捨。不分別三纒故也。此師任文取意也。若第一師意者。五十三文不分別故爾也。若云實事者。如菩薩。唯上纒應失也（云云）又云。第二師意同太賢意也。謂。菩薩戒應有三品不同。比丘三纒俱應失也（云云）今云。此釋實可也。然云同太賢意。未可也。應云。太賢由此義。此章傳唐三藏口說之本書故。太賢海外人。少分從三藏而禀人故。本末相亂故。此言未可也。
　　【章】非諸菩薩（云云）基辨云。古來以章所擧二釋別釋此文。第一師意爲短讀。第二師意爲長讀。此疏意。然疏中但雖云長讀。不云短讀故。必不分長短。但長讀二師意自應差別。謂。第二師意。則菩薩上纒失戒。中下不失。苾芻三纒俱失。大小不同。彼此對簡。故云非如（云云）又第一師意。則諸菩薩言含出家菩薩。此出家菩薩以苾芻等五衆爲形居。復含自菩薩眼見苾芻得捨義。是故次所言諸苾芻等言。小乘三纒俱失之苾芻。今所論苾芻戒中下不失之義。菩薩形居苾芻戒。即是自大乘眼見。則苾芻戒悉是中下不失也。簡非小乘等所論苾芻戒三品不失義。今云非如也。若作如是解則長讀二師意自作差別暫一現行等者。崆峒記曰非一暫行翻上三義。非一翻初數現。暫行翻二（深生愛見是功德）暫即不數但行不愛（云云）此西大相傳云大三句義。今云。強立名目用是。却有煩智之憂。末代機根下劣。心不可立無益名目焉。
　　【章】即便棄捨別解脫戒。問。見今文。於苾芻云別解脫戒。於菩薩戒云淨戒律儀。若爾。別解脫戒名。於菩薩戒不唱之歟。如何。答。於菩薩戒亦名波羅提木叉。此翻別解脫。如梵網經說初結菩薩波羅提木叉。亦說有十重波羅提木叉。是菩薩別解脫戒。故於菩薩戒亦應有別解脫之名也。問。答爾。何故此菩薩地中。於菩薩戒名淨戒律儀。不云別解脫戒。於聲聞地中及菩薩戒中示苾芻戒。必但云別解脫戒耶答。以本業瓔珞經說十重檢梵網經。此經所說十重禁戒但說菩薩三聚淨戒中初攝律儀戒。不說後二聚戒。瓔珞經攝衆生戒。是所謂慈悲喜捨化。攝善法戒。所謂八萬四千法門。攝律儀戒。所謂十波羅夷（云云）而示說受戒作法以十波羅夷。別別爲問答受故。是故別解脫。於十重別別受。棄捨解脫惡故。是准聲聞乘戒別別說戒相。解脫諸惡故。名菩薩波羅提木叉等也。問。何故本業瓔珞經如是說。梵網經亦說菩薩波羅提木叉。不同瑜伽耶。答。本業瓔珞經及梵網經。於三聚戒中但說初律儀戒。不說後二聚戒受法。及犯不犯別故。若受後二聚。則必是通受。無別別受義故。於初律儀亦以七衆一切別解脫通受得故。三聚戒皆通受。非別別受得故。於瑜伽中不說菩薩別解脫。但說安住淨戒律儀也。問。何故瑜伽中。於初律儀中。以一切戒通受得耶。答。如瑜伽說。此菩薩地顯示一切菩薩藏中略票廣釋諸門攝故。具說一切菩薩學道及學道果一切種教。實依處故（云云）是即瑜伽論盡一切菩薩藏說之證。又如本業經。如彼說。我今在此樹下。爲十四億人。說住前信想菩薩初受戒法（云云）亦如梵網經。如彼說。至閻浮提菩提樹下。爲此地上一切衆生凡夫癡闇人。說本盧舍那佛心地中。初發心中常所誦一戒光明（云云）由此等說。當知本業梵網二經說。說菩薩戒一分。即三聚淨戒中初律儀戒之一分。若理釋則此一分即十無盡戒。一切佛大乘戒。故以十波羅夷盡一切菩薩戒。是大乘通理。若教釋則本業梵網二經爲人各說。故一分教示。又瑜伽菩薩地所說。盡一切菩薩戒之教理故。於初律儀戒盡出家在家二分律儀。爲形居故。受戒作法亦通受。非各各別解脫。復示後二聚戒受法。及犯不犯。是必通受。不可別受是故菩薩戒云安住淨戒律儀。不云別解。於苾芻戒但名別解脫戒也。

大乘法苑義林章師子吼鈔卷二十一（終）

　　于時明治二十八年十二月閣筆於京都僑寓日宗末資照善日氤騰寫之
大乘法苑義林章師子吼鈔卷二十二（表無表章）

　　    南都西京藥師寺傳法相
            大乘沙門釋基辨撰
　　

    【章】苾芻意樂鈔曰。下明苾芻失戒。菩薩不失之由苾芻意樂者。自利意樂廣大深遠者。說苾芻犯重決定失戒。示有深意趣。何深意趣。謂。若說犯重不失戒。則但犯重者多應失護持志故。以深意趣說決定失戒。爲法器故者。法器。謂。上所言道器。法。謂善法保護善意樂。欲證無漏道果。云爲法器次章文云惡意樂思損善器故。此是意也菩薩種種皆引攝故者。就利他釋。菩薩雖犯重有慚愧心。中下纒犯則許重受。此犯重復無慚愧心強勝。惡意樂增。攝益是等犯人。說今生得重受。引攝者引利益方便。顯業抄中云。現自誓令證道果故云廣大等也。今云此釋由梵網古迹而釋。非今章主意。又續後抄云。菩薩種種皆引攝故者。此師意如太賢。菩薩許分受故。慈恩正義同初師故不許菩薩分受也。上云其心廣故必須具受。是也。今云。此釋非今文所用也。菩薩分受者。本出瓔珞經。彼說。以是故有受一分戒。名一分菩薩。乃至二分三分四分十分名具足戒（云云）六波羅蜜經亦同說。瓔珞經等說由十波羅夷。說初律儀戒。故立一分受。由別受得故有一分義。瑜伽論意說三聚通受得故。無一分受義。瑜伽總說菩薩戒。瓔珞經別准聲聞乘說別受故。續後抄意不辨菽麥也。
　　【章】應速簸揚鈔曰。俱舍曰。如是應速驅擯衆中實非苾芻稱苾芻者。此即合簸揚經文也。問。第一師意。云何會此經文。答。誡犯重作如是說。非謂捨戒也。
　　【章】最初未制戒。鈔曰。此以犯不犯證失不失也。此師意。犯即失故。即知。最初未制不犯不失也。一制後亦犯亦失也。
　　【章】癡狂心亂鈔曰。問。狂亂惱其異如何。答。江西記曰。身口共狂。此名狂人。身口不狂。是名亂心。身心狂而口不狂。是名癡惱。
　　【章】理正鈔曰。意云。前師義是大乘正義。而非涅槃不解我意故。爲理正。後師義不脫不解我意一邊。即同三部計故。
　　【章】故前解善鈔曰。上來所明二師解中。第一師意。章主以爲優美。大小二戒俱上纒失戒。中下不失。不同上座及薩婆多立三纒俱失。是即大乘實義。涅槃經意故。以前解爲善。第二師意違涅槃經意故爲不正。是章主意。又南山意。依准四分不簡三纒爲不失戒。此亦非大乘意（章主明戒失不以四分同爲經部。雖爾。說戒失不四分經部不同。四分是曇無德部。即法藏部。何故以四分爲經部若以分通大乘義爲經部攝。亦是爲成實宗。則大謬錯。經部所立無通大乘義。若以名目通爲通大乘。則大謬。又大乘任文不取義故。成實論不通大乘。如三論玄義辨）。
　　【章】一云一形鈔曰。此初師解。以論形沒二形生一句爲一緣捨故。論文總是五緣捨。撰集抄曰。初師一緣捨義。謂。二形生者。必沒本一形後生二形。本形沒時未捨其戒。後生二形時始捨其戒。故名一緣捨總爲五緣捨。
　　【章】雖知聖人鈔曰。下通伏難。由詮要抄意難曰。黃門二形無根等之報。併由見斷惑所起業因。而因亡果亦喪之道理必然故。入見既斷見惑。云何入聖之位。有見惑所起之惡果（云云）（已上難意）今文通云。入聖已後雖造業不招果。入見以前毒虫食形。食形之時忽然入見。凡所受戒相續不失。而虫被食懸。形忽墮落。即成無形。由凡作業得此果故。雖然。失形不失戒。名云失戒。則果上戒捨何不許之（云云）（已上詮要抄中或抄意）。
　　【章】若先無形鈔曰。此下通難。難意云（光胤抄意）謂。受戒時黄門無形二形。俱不得戒。云何無形不失戒耶。以今文會之。
　　【章】非道器故鈔曰。意云。若生得無形者。男女情志不定故。此非道器也。
　　【章】六緣捨鈔曰。第二解意。以論形沒二形生一句爲二緣捨故。總爲六緣捨也。二緣捨者。一。一形沒者捨戒。二。二形生者捨戒一形沒時等者。謂。一形沒成無形時捨戒（第一緣）二形後生等者。是（第二緣）此第二師意云二形生相。與第一師別。第一師云將生二形時必失本形成無形。是爲前相成無形已後二形俱新生。又第二師意與是不同。謂。先本一形傍新生一形。今生但一形。本一形上。加今一形。故云二形生。云非先一形沒二形新生。先一形在云何第二師立理。意云。論一句中。形沒二字。是別明無形捨戒。如何如第一師。以形沒二字爲二形生捨前相（云云）二形生者。本一形不沒在上加新生一形。云何以形沒二字爲二形生前相。云一緣捨句（云云）故形沒二字別緣捨。
　　【章】然俱非形鈔曰。第三遮妨。初師難云。若以此句爲二緣捨。何故論中唯列五緣（云云）今文會之俱者二形生也。非者形沒也。今以合說會了。其實六緣者。一作法捨。二犯重捨。三形沒捨。四二形生捨。五斷善根捨。六衆同分捨。雖如是有六。今合三四說云五緣無入見諦等者。遮前師證。初師又難云。若爾何故有入見虫食等（云云）今文遮已。初師以入見虫食爲大小通義。第二師爲唯小乘義云大乘不許。
　　【章】若爾諸有鈔曰。初師難第二師。若如第二師云形沒捨者。此難勢起故云若爾。先從下死者。唯識論三云。由善惡業。下上身分。冷觸漸起（意言。善業者。自身下分冷觸漸起。亦惡業者。自身上冷觸漸起。今文且約善業云）攝論云。善業從下冷。惡業從上冷。
　　【章】若爾此處鈔曰。意云。若以形死之由漸命終者立無根捨。人之死生。於此形處以可判之。以不形死則猶判生。以形死故可判人死。但瑜伽文云最末後心方死。謂。今生終極之一念。云最末後心。即第八識忽止任持諸根之功能。去此生往彼生終一念也。若如第二師。則以形處可判死生。若從下死。即過形處。雖有第八。可判命終。形處既死。此瑜伽文如何釋哉（云云）（此詮要所引。或抄及續後抄意）西大寺言。若爾此處下云死處相違難。死位一切下云重捨無用難。分文爲二。今云。甚難解故。今但爲一箇難。死位一切下立理而難。難意不別也。
　　【章】死位一切鈔曰。或抄云。謂。若汝立形沒捨或。末後心前成形沒捨。身分之宮無有戒體。然後重用命終舍。而何用無有。戒體何捨（云云）詮要。
　　【章】二形先有鈔曰。此下正判成形沒不捨義。二形無形相對辨。報恩吼曰。自下通伏難。後師難前師云。六緣不受。第三緣者是男根損害。既不許授。明知漸舍命者。過形即捨。今文通此難（云云）今云。吼主不是。文有雖字或故字。則是伏難非通伏難。此但判成。
　　【章】男女煩惱鈔曰。對法八說。男女煩惱但現行。不堪親近承事二衆故不別說。又瑜伽五十三說。此扇搋半擇迦。若還苾芻衆中。便參女過。若還苾芻尼衆中。因摩獨等便參男過。由不應與二衆共居。是故不許此類出家及受具足。又由此二煩惱多故。性煩惱障極覆障故。不能發起如是思擇。
　　【章】故俱舍說鈔曰。下引證結成形沒不善義。俱舍有新舊兩譯。然異本章依陳舊譯。十三根中入男女隨一根。除未知根。今章依唐譯論。入未知除男女根也。
今引此論文欲彰聖人有無根故也（辨）就此新舊兩俱舍意別。古來異解紛亂。決擇抄由異本章文同舊俱舍故會曰。前雖互斷此下別斷。前師爲勝。將斷先與。會釋相違（云云）集玄解此。作前師縱後師文。後師會前所憑俱舍十三根文。無男女者是小乘義。不可依據。乃牒縱之。後引瑜伽而爲奪也（云云）光記第三云。舊俱舍不說苦根取男女隨一者。譯家謬矣。
　　【章】斷善爲緣鈔曰。明加行善雖非斷善捨名斷善根由。集解曰。釋以加行善心受戒。亦名斷善捨之所以也。謂。以斷善根之加行心爲緣。而捨其加行心所受之戒故。名爲斷善根舍。非正斷善位捨名爲斷善根舍。又寂補云。然從所善爲緣捨故。亦名得名爲斷善根捨。
　　【章】然戒通有三鈔曰。興正私文云。上正明加行生得捨時不同。已下但於生得舍時會諸說。今云。無會諸說義不穩。顯業抄云。古又付斷善根有二師義。初至其戒方失。是一師義也。然戒通有已下文一師義也（云云）詮要云。此說對下問答分別之中二師也（下二解者。初解。謂。與加行善同時而捨。得舍相翻。不違理故。後解云。雖由邪見斷加行善。爾時但令戒漸微羸。由未名捨。與生得善同時而捨。隨善根盡方名捨。故前解應勝）邪見九品。謂。九品邪見。斷九品善根。順逆對斷。初下下品邪見能斷上上品善根。乃至上上品邪見能斷下下品善根。九品斷盡故云九品方斷善盡。其戒亦爾者。謂。所依善心即有九品。各能發戒。亦有九品善之心品。是即能等起因。戒之九品所等起果。以因與果品類同故。斷善根因。捨律儀果。謂。斷下品善捨下品戒。乃至斷上品善捨上品戒。故云其戒亦爾。但言斷善者。俱舍有二解。一者有餘師說。初捨律儀。後斷善根。二者如是說者。又律儀次第。隨品類捨。今大乘義同後正義。瑜伽等中但云斷善根。別不云初捨。故斥初有餘師義。故云但言斷善根。
　　【章】此說別受鈔曰。伽四十菩薩地曰。若諸菩薩雖復轉身遍十方界。在在生處不捨菩薩淨戒律儀。由是菩薩不捨無上菩提大願。亦不現行上品纒犯他勝處法。若諸菩薩轉受餘生。忘失本念。値遇善友。爲欲悟寤菩薩戒念。雖數數重受而非新受。亦不新得（云云）今云此是明菩薩戒有犯無捨義。具如瓔珞經及瑜伽等論。
　　【章】五十三說鈔曰。集解云。論文說五捨已。即次文也。爲明唯說五緣捨。不立正法毀壞隱沒捨之所由也。
　　【章】一起不同分心鈔曰。五十三云。若近事男律儀。當知。由起不同分心（云云）今謂。同分者相似義故。不同分者不相似也。拪翫曰。有說不相似故名不同分。非也（云云）報恩吼評云。有說近曾受不殺戒。今起殺心。殺與不殺不相似故名不同分心。今云。吼主評實當也。周記中入外道類。亦云不同分。是亦與我法中不相似。是不同分也。又顯業抄云雖不別作不持悲。兼所期願。十日之後不持思故。此攝不同分心也（云云）續後抄云。起不持想。是起不同分心（云云）今云。此亦雖不同分心。濫近住不同分故。局故未盡釋近事不同分。以不相似釋爲是。
　　【章】無犯重捨鈔曰。續後抄云。問。近事何無犯重捨（云云）答。師云。故如圓房。以此難頻奉難故和上（云云）言。初誘戒故爾也。師勘諸文。對法抄云。苾芻無分受故。犯一重時。有犯重捨。近事有分受故。無犯重捨（云云）謂。比丘必總受。若犯一重。所餘欠不滿足故。有犯重捨。在家二衆。自本有分受故。若缺一重。無犯重捨也（云云）問。由太賢意。云隨所犯支失戒律儀。何無犯重捨。何故今章主意。云近事無犯重捨。何故相違（云云）答。或會云。彼約戒體云失戒。今章主約戒周云無犯也（云云）今云。此答未快。以次引對法意可解之。
　　【章】答應說成就鈔曰。謂。受五戒者。親近給事比丘比丘故。縱全受分持。得成近事性。故今云成就。
　　【章】然遮彼性鈔曰。集解曰。言性者。範曰。作用性非體性。解曰。如水濕爲性。火燒物爲性。是皆作用性。近事有承事出家之作用故名爲性。
　　【章】隱顯影彰鈔曰。釋是古來二家別。一者。影略互顯。栖翫記所引有說云。近事隱日出捨顯斷善捨。近住顯日出捨隱斷善捨。是影略互顯也。二者影顯非影略互顯。周記云。由近住中有日出捨隱影斷善。近事之中顯斷善。栖翫記亦同云。不開爲隱。近事中有而顯之也。合之爲影。准近事有名之爲彰。此無互義。有說互影是爲大迷（云云）報恩吼中評云。周記栖翫記爲優。有說。有云不允影說略說有觀待說。本出婆沙百二十九（十六紙右）今云。此評實當矣。可言互影顯。全無略義也。
　　【章】如先已起鈔曰。立實應有四緣理。又可。會次三緣師難。難云。齊法時促。於日夜間何斷善根（云云）今文會之。會意云。謂。斷善方便在前日。受戒及斷說究竟必在同日。問。斷善人不一准。如提婆假他日加行。若如無間比丘。見後有現。中有一剎那。邪見究竟。若爾。不必假方便。第二師云何通之（云云）第二師答。此約多分耳。
　　【章】中下品心鈔曰。此中下品心等句有二意。一意云。先起斷善方便而猶未斷。受戒心起。此受心不得名上品受心。惡心交雜故。不可必起上品受心故。今以起邪見方便後起受心名中下品心。或云此中下品心處中之業（云云）今云不爾。處中亦得無表故。如上已明。問。上下文亦處處聖教受戒心通三品得三品戒見。今何云中下不得（云云）答。起斷善方便。種心惡心交雜故。指此心云中下不得也處處文立三品心。付上品得戒心亦立上中下三品心也。此聽聞抄意可云妙解也方發戒故。今云。此故字通上存二所由。若具云。應云中下品心設受不得故。必上品心方發戒故。若上品心受戒。不可即日上品邪見究竟故。
　　【章】其菩薩戒鈔曰。問。上來所明七衆戒捨之標牒不置其字。次下所明之票牒亦爾。何故但於此菩薩戒置其字（云云）答。彰菩薩戒必以七衆戒爲形居律儀所建立故。明七衆戒捨。已承上云其也。又明捨最初科牒云別解脫。雖菩薩戒通通受別受。今且就菩薩戒別脫明捨故。承最初票牒別解脫云其也（此義一往釋也。故作次釋）其菩薩戒如實義者。其之言發語詞。非指上。如上文所示（二十八紙右）其苾芻等其道共戒（同紙左）其不律儀（二十九紙右）其菩薩戒。其不律儀（三十紙右）其意表業。其菩薩戒（三十七紙左）其大方等陀羅尼經。此等皆非指上。發語辭也。
　　【章】二緣故捨鈔曰。本地分明二緣捨。決擇分明四緣舍（此是菩薩戒捨）倫記中景云。下五十三明五緣舍苾芻戒。此中何故菩薩無善根斷捨一形沒二形生舍。解云。菩薩戒從方便善故。斷善前方便時已失方便善。即失菩薩戒。不當正斷善時方捨故。無斷善捨。菩薩本性純善。惡業輕微故。無二形生捨。犯重善者。即當起上纒犯勝法舍。所學處即當退菩提心願。他菩薩戒無命終捨。以經生不失故（云云）。
　　【章】一者棄捨無上正等菩提大願鈔曰。倫（二十上二十六右）曰。景述三藏言。問云。前本地分中明捨菩薩戒但有二緣。一者退菩提心。二者起增上品。今此何故明捨有其四緣。解云。開合爲異。此中前二總是退菩提心。於中有其三品。若起上品退菩提心。所謂佛果難祈。衆生難度。長時苦行無力能行。從今已往。不復能行求菩提道。起此心不待發言。即便捨戒。即當此中第一緣也。所謂決定發起受相違心。若起中下品心。如前退屈。即復發言。我今捨所學處。爾時便捨。即當此中第二緣也。謂。於有識丈夫前。發棄捨言。此中後二總是起增上煩惱。犯而捨於戒。於中有二。初犯根本四重。二犯隨順四重。前後方便即當此中後二緣也（今云。此即明開合不同也）。
　　【章】一決定發起不同分心鈔曰。倫（二十上）泰云。受戒之心名受心發起。相違本受戒心名不同分心。即便捨戒（云云）作體舍意者。章主文也。此約不發言但起棄捨心而云起不同分心。若發言則次第二緣舍。
　　【章】二於有識別鈔曰。同泰云。二心雖未決。於有識別人前發言舍戒。此亦捨戒（云云）發言對者。此章主文。此意云。若不發言則起不同分心。第一緣也。今此第二緣發言。對首爲要故。今以此四字釋。泰所言云心雖未決。此緣舍示發言爲要。故爲此釋。決定發言不待所謂故。
　　【章】三總別毀犯鈔曰。倫記泰云。三起輕微煩惱。或總犯四重。或別犯一二。亦得捨（云云）今云。此第三緣不拘起纒。全分少分犯四重爲要云。舍也起根本罪。此四字章主文也。謂。此第三緣明不拘起纒不起。犯四重爲要立舍緣。云起根本罪也。此是於十支起舍緣。
　　【章】四若以上品鈔曰。同泰云。四起增上總別犯四重煩惱。雖未犯四重而已捨戒（云云）今云。此第四緣不拘犯四重不犯。起總別應犯四重煩惱爲第四緣之要爲捨。此是於意三支起舍緣。不拘七支也。犯隨順罪。此四字章主釋文也。隨順者能隨順義也。四種他勝法爲所隨順。增上煩惱爲能隨順也。謂。由起能隨順煩惱。自成犯罪。云犯隨順罪也。由是今改論文點云。四若以上品纒。總別毀犯隨順四種他勝處法。（如是讀則泰師所釋自顯然）又今點云。四若以上品纒怱別毀犯隨順四種他勝處法。今云。此由次下文意。第三緣所言他勝處法之名。他勝處即法。持業釋也。又第四緣所言他勝處法之名。他勝處之法。依主釋也。
　　【章】起根本罪（至）犯隨順罪鈔曰。此章主釋文。就此二句之言。古今異義紛亂。今總攝辨。分爲二門。初擧異義辨是非。後述今義。初擧古今異義。凡有六家。初新羅太賢菩薩戒宗要中云。十重禁中後四重（自讃毀他慳悋瞋恚誹謗三寶）此名根本罪。前四重（殺盜婬妄）名隨順罪。隨順三乘罪也。又梵網古迹云。瑜伽立四。如宗要釋。若善生經。依在家衆唯說前六。以麁顯故。依善戒經出家菩薩立有八種。即前四後四。以共不共根本重故。此經本業總立十種。以通攝故（云云）次判此是非云。太賢師依准聲聞乘苾芻戒。以婬盜殺妄爲根本重。所餘僧殘等戒爲婬盜殺妄之枝末。於此十重亦立本隨。且欲彰與小乘戒別。強與瑜伽論說混交。以後四重爲根本罪。以前四爲隨順。是非梵網經意。梵網所說殺盜婬妄。無隨順二乘義。因緣法業俱爲重戒。復以呪殺讃歎見作隨喜方便殺等（等一對一草盜。又以快意無慈放心等作簡餘云）以爲重戒。與小乘別故。云十重禁中後四爲本前四爲隨。爲大謬釋。又西大寺興正門流。以太賢義爲所依據。此說爲家珍。大妄謬不可取焉。況梵網經是佛性戒。別別解脫脫也。瑜伽戒本會小乘。令歸大乘法門。因位修習菩薩性戒。何得以梵網十重釋義解瑜伽根本隨順耶。況復謬釋（云云）不是甚矣。學者擇而居諸。
　　二義寂梵網經疏云。初四性重故名爲根本。後六雖非重。而順性重故名隨順也（云云）判此疏是非云。此亦於十重中分根本隨順。非今所言瑜伽論意。況復於十重中後六爲非重順重爲重名隨順。達經意亦乖論意。都無所取。以此疏釋解今章文。如以鹿爲馬。意趣大異。
    三勝莊梵網述記（下本四十五紙）曰。四他勝處法者。十重之中最後四也。後四不共故唯說四重。或可菩薩意業爲重（故云根本）故唯說四。隨順他勝處法者。謂。十重中前六種也。如是六種亦共二乘。或可。不定故云隨順。更有餘義。今判是非曰。此師釋梵網。由瑜伽文綴補所缺。是彼經全分不流此土故。如是遂爲釋瑜伽七十五四緣捨後二緣。以經十重併解。而復云瑜伽四他勝法者。十重之中最後四也。是雖無違。述所由云後四不共故唯說四重（云云）此不共言意。對次共二乘云隨順云不共。此釋不穩。且十重之中。前六共二乘云隨順他勝法之釋。亦不穩當。伽論所說隨順他勝處法。何局十重中前六（云云）復立不定與方便兩義釋隨順名。不定義雖可爾。不明不定所由故未明了。根本隨順之名雖同。與今章釋瑜伽意大乖。返必不可依用此疏釋釋此章之助也。
    四栖翫記曰。此言四者是菩薩者。即是十重之中後四重也。若聲聞者即是前四不同。所以今略言之。菩薩防心以之爲勝。聲聞防身以之爲本。隨順罪者有二解。初云。隨者是同類義。如五無間並皆說有同類罪故。如汚母罪。是殺父母之同類罪。諸如是等。具如瑜伽。今此亦爾。其四種之中類罪名爲隨順。
　　次解云。即菩薩地且說隨順。如是本四三品（纒犯）皆捨重於隨故。隨順既輕。上品方捨（已上栖翫取意）今判是非曰。此中釋四言云菩薩者十重之中後四。聲是前四。此釋云害次釋菩聲不同所由。是亦可爾。復次釋隨順言立二解。其中以同類罪釋隨順罪。義雖可爾。同類之言狹。隨順之言廣。異類亦隨順義多有故。初釋爲不盡。次釋隨順云本四重三品皆捨故爲重。隨順罪中不失。上品失戒故爲輕。即菩薩地所說四種他勝法之餘爲隨順。此次釋亦違瑜伽上纒失戒。中下不失說。隨順罪雖有犯無犯。染違犯非染違犯之說。遂不見上品不失之說故。千師私所決罪。犯違犯隨意樂成染非染名隨順。此菩薩戒不共餘之處如千師。小乘執學人。不可識知處也。
    五西大寺興正門疏義者。顯業抄曰。起根本釋罪者。自讃毀他等後四重也。如勝鬘述記云。後四重者唯根本非隨順（已上述記）犯隨順罪者。婬盜殺妄四重也。問。何故前四名隨順（云云）答。以婬盜殺妄爲重罪者。隨順聲聞故云隨順也（已上顯業）又興正門人諸末抄中。立相攝與不相攝兩途。爭成各義。委如彼。恐繁不贅（如報恩吼引釋）今判是非曰。顯業抄中以自讃毀等四爲根本。由勝鬘疏成實爲允當。以共聲聞義釋隨順名。以婬等四爲隨順罪。甚爲不是。瑜伽中無如是義故。又立相攝不相攝二義中明相攝義。決擇分第四緣云前四重。以何爲據。唯前四重云第四緣捨（云云）又不相攝中云決擇分第三緣根本之言爲前四重。第四緣隨順之言爲後四重。尤不是正。文既云隨順四他勝處法。何爲前四重（云云）雖立二義似巧妙。穿鑿却失章主意。
　  六信培報恩吼曰。此章何者名爲四他勝法。章中雖無照判。依准勝鬘疏。指讃毀等以爲四種他勝法。是當梵網中後四重。瑜伽論中第四十七十五說自讃毀等四種他勝處法。復說總別毀犯四種他勝處法。前後貫通。以自讃毀等四爲他勝法明矣。然瑜伽中唯云四種他勝法。無名根本。至七十五文有隨順言。章主對隨順言。義如根本之名。猶如煩惱有本隨別也。又諸釋家。唯取前六重可前四以爲隨順四他勝處者。尤局矣。論中云隨順。非唯局四六。所順唯四。能順廣通。今能順法帶所順四故云隨順四種他勝處法也。若言隨順局四。則論中何不言四種隨順（云云）又章文云犯四重及犯隨順。或云犯四根本及隨順四。下云四他勝處及隨順法。如菩薩戒本中說。又羯磨文中說四他勝處及四十三輕戒等。無四重禁爲隨順法之文明知。隨順不局四種。古來釋家。不尋本原。不視前後之文如何而說饒差却多。學者莫向外煩索矣。今判是非曰。吼主以梵網不釋。但由瑜伽文之始終而釋。尤爲允當。又辨云章主對論隨順言。義如根本名。可言妙釋。又云隨順但局四。則何不云四種隨順耶之釋。古今不見如是善釋。可謂釋此文。吼主大盡矣。
    第二述今義者。報恩吼主不濫能所辨隨順體明隨順法但非四種。誠今古妙釋。然猶未痛快。有隔靴搔痒處故。今如釋令明白理。初起根本罪者。四種他勝處法爲體。四種戒中隨犯一二總犯四種。其犯初念雖不纒起。或總或別。犯此四重。名爲犯根本罪。犯已無悔。數數現行。深生愛樂。見是功德。是名上品纒犯。即便捨戒如菩薩地說問。若爾何故今此七十五文。不說上品纒犯之言。答。犯四重罪。棄捨淨戒。用軟中品。不名爲捨。上纒犯時。名爲捨戒。本地分中既說隨犯一種。況犯一切。不復堪任於現法中。菩薩廣大菩提資糧。此即說捨戒相竟故。今不云上品纒犯。但云總或別犯四種他勝處法問。何故此自讃毀他等四種名根本罪耶。答。如大品經及智度論等說。十善戒是菩薩阿羅波羅蜜之根本也。然菩薩十善行以意三業爲本。今此四重即意三業。第一自讃毀他。是與慢俱貪心。第二有財慳惜。是與瞋俱貪心。第三怨結嫌忌。即與瞋俱忿恨。第四謗菩薩藏。與癡俱邪見。一切輕重罪業。無不自貪瞋癡意三業起故。貪等三名不善根。是故犯此四重。今名爲犯根本罪。次犯隨順罪者。以四重法次所列四十三戒法爲隨順法之體。復與菩薩所共聲聞乘七衆戒。亦此四十三隨順法攝。與菩薩不共聲聞乘戒。非此中攝。菩薩地第四十說律儀戒者菩薩所受七衆戒。此中菩薩所受言簡示唯所共者。又說與聲聞衆不共者不受學。謂。七支性罪一向不共。菩薩爲物權行不犯。若因守戒缺利物大行者。亦名爲犯。又五篇聲聞戒中。三十捨墮中十一有不共者。如倫記辨。是故於四十三隨順戒。了知有違犯無違犯是染非染二犯堅護持。則隨應聲聞乘七衆戒與菩薩所共形居律儀自悉具足。不及別受聲聞乘戒也。此等形居律儀名隨順法。學大乘徒。應當了知。若爾何此論文云若以上品纒總別毀犯隨順四種耶。答。四十三戒法立有染違犯及無染犯差別。其差別相如本地分說。由是應知。設雖違犯非染心犯。則名無染犯及非違犯。是不名捨。是故四十三戒法違犯。必以上纒初起犯心。違犯於戒故名有染違犯。是即爲捨。故違犯體必在上纒。論示此義云若以上品纒也。倫記中擧神泰解云。四起增上總別犯四重煩惱。雖未犯四重而已捨戒（云云）此釋應深思察。明違犯體不拘四重犯不犯。但在增上煩惱起位名爲捨戒。此中增上言。設雖不犯四重。起煩惱相。有必應犯四重勢故名增上。即上品纒。此明有染違犯之相也。問。若爾何故論文云隨順四種等耶。答。此四十三隨順戒法。若有染違犯。後念悔心不起。或總或別。犯四根本重心必俱起。亦犯四根本重或總或別。悔心不起。則四十三染違犯心。隨應必俱起如根本惑必八大隨惑俱起。故名隨順法。今此論文明染違犯必隨四重上纒失戒。云若以上品（乃至）隨順四種他勝法也。此述今義已。
　　【章】由律儀戒之所攝持鈔曰釋此論文。古來南都有二家別。一者西大興正門流義。二者招提大門六流義。初西大義者。此文中。此三種戒者三聚戒也。由律儀戒等者。律儀戒攝持後二聚也。令其和合者。此自門所立之肝要之證也。彼立防發別體。以初律儀與後二聚。如次配防與發。此別體。今和合。若同防惡。何可云令和合（云云）若有毀律儀戒之律儀。攝前四重。不攝後四重。是即限攝律儀也。次章家云。故犯四重及犯隨順即失成者皆犯律儀。此律儀言。合前四後四重。名爲律儀也。所以者何。此文章家說捨緣故。約斷惡門判三聚。則三聚俱捨斷惡緣。今明皆犯律儀故。此律儀言三聚俱名律儀也。二招是義者。此論文中。總律儀言攝後四重。此兩家別。以後四重。三聚戒後二聚攝非初律儀。又以後四重攝。攝初律儀。二義爲諍。基辨釋云。此兩家說。爲成立自家一義枉釋瑜伽也。非瑜伽實義。今正釋曰。今引此論文通難。成二四緣捨。難云。四種他勝處法。及隨順戒。是律儀戒。若犯此四重及隨順法名捨戒。則此二緣四緣之捨中。但捨初律儀不捨後二聚戒耶。今論文通之。此三種戒者。指三聚戒。由律儀戒者。菩薩所受。形居七衆律儀。即次前所擧四根本重。及隨順法。此云律儀戒。由者第三囀聲。明此初律儀爲能作具。後二聚爲戒。之所攝持者。初律儀戒是能攝持。後二聚所攝持。問。何故以初律儀爲能攝持（云云）答。菩薩所受。形居七衆律儀。即四根本重。及隨順法。總論其本。菩薩所修十善業道。百行所修律儀故。大品經及智度論說以十善戒爲尸羅波羅蜜之根本也。是故十善業道不有犯成。則翻爲十不善業道。若十不善心起。不能攝受一切善法故。攝善法戒自棄捨已。棄捨善法。則自他成法衰。若成法衰。則饒益有情戒自棄捨已。故以初律儀戒十善業道。能攝持後二聚。令不捨故今云之所攝持。此即以初律儀爲能作具。成後二聚戒之義也。又云。無初律儀戒所攝持。則二分菩薩莂不成。由此形居律儀別成二菩薩莂性用。此性用即善法戒。此即法盛財盛。無諸有情令法衰財衰。名菩薩性用。即利有情。令其和合者。令者應上由字。彰能作具已其者指三聚戒。和合者能作所作合。三聚俱成戒業。得戒不失義也。若能於此等三句。示三聚和合之相。能於者。此二字第七囀境聲。此者初律儀戒。精勤守護者正示爲能作具能所和合。境第七聲。是六釋中持業釋故。上能於字。次亦能字。共是境第七聲。成即義示三聚能所和合相。護餘者明後二聚不失通上。若能已下三句。總意云。若能（作具）於此（初律儀戒）精勤守護處亦（此字即義）能（作具上能字。與此能字同初律儀能作具義。有能必有所故。能所和曾）護餘（後二聚云云）此即三聚能所和合不失戒相若此不能等者。此二句翻示捨三聚戒相。亦能所持同時棄捨。此者初律儀戒。不能者云失能作具用。此即捨相。餘亦者。後二聚云餘。亦言即義。示能所俱時捨。不能者初律儀失用。即時後二聚亦失用。後二聚失用。即初律儀成不善。失能作用。是故若有等下四句。結成三聚淨戒俱時棄捨。有毀者有毀犯也。律儀戒者初律儀戒。即菩薩所受形居七衆律儀。即四根本重及隨順法。非如西大義云十重中唯前四重一切菩薩律儀者。指示犯初律儀即時三聚淨戒棄捨問。三聚戒中。初律儀戒。是應名律儀。後二聚戒何故攝此律儀言（云云）答。以後二聚名律儀否之義。古今有多義。一者淨影大乘義章十（三十四紙）云。明其三聚。總別不定。離惡爲宗。律儀一戒亦總亦別。餘者唯別。統攝三聚爲一律儀名之爲總故。地持云。一切三聚皆律儀攝。同離惡故。於中分出攝善攝生。餘二不攝。還復攝在律儀中。名之爲別若就攝善以之爲宗。別攝善戒亦總亦別餘二唯別。統攝三聚莫不皆善。故名爲總。於中別分。餘二之外。還復攝在攝善戒中。名之爲別。若就化生以之爲宗是則攝在戒亦總亦別。餘二唯別。菩薩修習三聚行德皆爲利物。故名攝生。以之爲總。於中別分。餘二之外。還復攝在攝生戒中名之爲別。當知大乘一切行德。總別相望。類皆同然。三聚戒義。厥趣略爾（已上淨影大乘義章）二者瑜伽倫記曰。問。菩薩三聚戒。爲俱律儀。亦處中（云云）答此有兩解。一云。律儀戒離惡增勝故得名律儀。餘二處中又云。俱名律儀。攝善利生並可軌持。故名律儀。三者斷戒體章曰。凡戒業無作是約律儀。以後二聚既非律儀別立初聚（云云）四孝報恩吼曰。淨影明三聚總別不定。謂。統攝三聚爲一律儀故。地持云。一切三聚皆律儀。如何斷戒體章中云非律儀（云云）況復由百行所攝而受律儀。瑜伽明文。奚局一偏可談之乎。今謂。律儀之名非無通塞。如倫記有二解（云云）基辨評此等多義云。初淨影三聚義。妙哉遠公。實得大乘三聚戒義。雖舊譯人妙協新翻瑜伽始終。誠不可不信用焉。二判倫記二解者。二解之中。初解以後二聚爲處中。此處中有二。一單處中如布施等無期限起善。及如歐擊等無誓惡。二百行處中此一一有期限。此二處中初唯處中非律儀攝。次百行名處中。即律儀攝。具名處中律儀。瑜伽名百行律儀。故今倫記所言初解之中。後二處中者。約百行處中立義。非單處中。後二聚戒亦作期限。所誓受故。若爾何故以百行名處中（云云）謂。百行十善非苾芻等七衆律儀故。爲非律儀而亦所誓限法故。名非不律儀。非律儀非不律儀故名處中。後二聚戒亦同。准知。後解約三聚共誓限立義。雖有二解和會同義。且示後二聚名律儀。與初律儀別。分立初解。初律儀是形居。有與聲聞共者。後二聚是菩薩不共者。以是爲別。三判斷戒體章者。環庵任文取義。不味深意。故不識後二聚亦名律儀。瑜伽既說八律儀有清淨律儀。此體是何。聲聞乘中定道二戒。今大乘中以後二聚爲清淨律儀。四十一說三聚授戒法已。結成云。如是菩薩所受律儀戒。於餘一切所受律儀戒最勝。無上無量無邊大功德藏之所隨逐（云云）又四十二菩薩地說正受戒者。謂。諸菩提受先所受三種菩薩淨戒律儀。即律儀戒攝善法。饒益有情戒。又七十五擧三聚戒相已。結成云。如是且說菩薩所受三種律儀略毘奈耶。菩薩於中常應作意思惟修學（云云）如是結成已。次云。是故若有毀律儀戒。名毀一切菩薩律儀（云云）由此等文應知。今所言一切菩薩律儀者。指一切三聚云律儀也。故前章文云律儀是諸戒通名。即此義也。環庵不知有誓限皆名律儀。不知爲不知。自可知已。四判報恩吼者。吼主引淨影義章。又云。由百行所攝而受律儀。而律儀名非無通塞。此釋爲是。由上來判應知。三聚戒共名律儀。故今章文云毀一切菩薩律儀者。毀一切三聚淨戒也。
　　【章】故犯四重鈔曰。已下章主文故字承上。犯四重者。瑜伽所說四種他勝處法也。及犯隨順者。瑜伽所說四十三戒。此四十三戒攝聲聞乘戒與菩提共者而盡。故一切戒悉皆爲隨順法也皆犯律儀者。四重及隨順法是初律儀聚故。犯已名犯一切菩薩律儀聚律儀戒者二句通伏難。難云。以犯四重及隨順名犯初律儀聚。則何故前所引論文。說名毀一切菩薩律儀。今釋云毀一切菩薩三聚律儀（云云）又云犯初律儀失戒者。但失初律儀戒。不失後二聚戒（云云）通云。初律儀戒者。是三聚戒中是根本故。如玄賛云。律儀爲本方有後二。若破律儀三戒俱捨（云云）問。何故三聚戒中律儀爲本（云云）答。如前所言。菩薩四重及隨順法。以十善爲根本。如大品經及智度論。說十善是總相戒。尸羅波羅蜜之根本故。若犯失十善。翻爲十惡行。十惡非善法。則犯第二聚。十惡損害自他。招法財二衰故。犯第三聚。若於初律儀無所違犯。則十善業圓滿。是即攝善法戒。攝善法故。自他法盛。是名饒益有情。由是云以初律儀是根本也（招提寺傳。以此文爲不共律儀之證。甚可。西大寺傳會之。不立不共律儀。不可也）
　　【章】其斷善根（至）又退菩提鈔曰。此爲二說。聽聞抄云。所望各別故出二說。所詮是一（云云）守千以後解爲是。今云。聽聞抄爲正。
　　【章】而非新受亦不新得鈔曰。謂。戒隨轉義也。顯業抄云。此有二義。一云。章主但許重受。不許重發。故云非等。二云。興正云章主俱許重受重發。非如無戒者。今新受得故云非新等。撰集抄曰。非無本來無表。前來所有無表流類故。非非等也。倫記曰。第五明淨戒。經生亦雖復重受。不名新得（云云）。
　　【章】餘皆不得鈔曰。下明菩薩戒心餘。無轉生不失義。餘者指菩薩戒心之餘。續後鈔等中。云指聲聞戒爲餘（云云）又決擇抄中云。餘文之中不許菩薩出家之戒經生不失而無答也。今且答者經生捨者。據別受說。言不捨者。約其同受。上下有此答意（云云）今謂。決擇抄意穿矣續後抄局矣。餘言簡指除菩薩戒心餘一切戒心。不得者不得轉生不失。心願狹故者。云非盡未來際之期願。又可。心願二字相違釋。具言應云心及願狹故。心狹者約不建立第八識。若無第八識者。轉生不失義不成。無根本業道種子爲依處故。若建立第八識時。無種子不失義。無上纒犯。無表亦不失。委如成唯識論中說。
　　【章】設作寬心鈔曰。是遮妨也。設言。謂。除菩薩戒心。餘心雖無寬心。設爲有寬心作論時。以餘心寬不得轉生不失。其所以者。除菩薩戒心。餘執無重習處故。無寬心強勢義。是由法執所成戒故。不知緣起理。故應轉生不失。心勢不成。續後抄等中云。當菩薩別受。設發大心。雖期未來際。白四得戒不得軌則。或抄云。於圓教戒。縱雖白四所發。誓願因心期未來際。則如菩薩。至未來際（云云）是守一義也。而妙蓮不許之。則與此判相應歟（已上詮要）今云。此文約除菩薩戒心餘。非云菩薩別受也。
　　【章】發露（至）法如中纒犯鈔曰。此四字此章主文。古來於此二句有異解。一護命解節記曰。本論之中。上纒無發露懺悔法。但云應當更受。不云發露懺悔。章主加之故。幽賛中云發露之法如中纒犯者。勘文者誤也。（云云）二者續後抄云。師云。章主意。上纒犯可用懺悔也。懺悔已應重受。本論不云發露懺悔。影以重受爲要。主受之法必先懺悔。是易了故略之。中下品犯。但用懺悔。不用重受。得還淨故。但專說懺悔法。幽賛今文意全同。何妄云勘文者誤（云云）基辨評曰。以續後抄爲是。解節記爲妄謬也。今助解曰。夫上品纒犯說數數現行都無慚愧。深生愛樂見是功德。若有此犯已後發露懺悔之心起。非無慚悔。無數現義。不生愛樂。不見功德故。今發露懺悔心起前。初歴多念。無慚愧故。雖可名上品纒犯。今初發露懺悔之心起。則爲中纒犯。故云發露之法如中纒犯也。自初中纒犯。但用發露法。得還淨戒。初上品纒犯。無慚愧心。多念相續。先用如中纒犯發露法懺悔。已後還用重受。還得清淨故。本論說上纒犯應當受更。此章及幽賛彰無發露懺悔心。重受不成加文云發露懺悔也。問。今此論文所說懺悔法。通三聚淨戒用之耶。如何。答。就此問難。中古南京有二淨。一者西大傳。興正云。如倫記引景測兩師釋。唯懺四重四十三戒攝善法戒利有情戒故。攝律儀戒七衆戒故。具足之戒六聚別故。隨戒懺悔。各隨說相。是故攝善饒益懺悔。當隨此文惡作所攝。律儀懺悔。依毘奈耶。六聚差別。若不爾者。菩薩苾芻混勤策故。違決擇分七十五說故（已上文集）二者招提傳。大悲云。通別二受之中。單通受比丘。唯依瑜伽。可作吉羅懺。若通別兼受比丘。依別受門可修篇門懺悔。依通受門可作瑜伽懺也。通受攝律儀俱依本論。應作懺悔等也（已上大悲對圓照律師之答也）又懺悔不同記中。擧大悲義云。問。律儀戒相一切惡作菩薩苾芻混同沙彌。何立七衆差異（云云）答。若如此難。亦不可有沙彌沙彌尼式叉摩那三衆差別。同立突吉羅罪名字故。攝善攝生。亦不可有別。同立惡作罪故。若言人法有差別。今此亦爾。以人法等應差別。故無混雜義（云云）（已上懺悔不同記中大悲義）基辨判此二諍云。興正爲不是。大悲爲優。云何以西大傳爲不是（云云）謂。興正意。以本地分菩薩地說律儀戒謂七衆戒。及決擇分七十五說初律儀戒毘奈耶聚。如薄伽梵爲諸聲聞所化有情。略說毘奈耶相。而欲建立彼師所立強爲七衆差別故。任文取義。或不辨別戒體戒相。今我問興正答。如汝取聲聞乘苾芻等戒全分爲律儀戒。則四十一菩薩地中。何故說於中菩薩。與諸聲聞不應等學。又說菩薩不與聲聞共學。何以故。以諸聲聞自利爲勝不顧利他（云云）又說諸聲聞乘中。將護他故。建立遮罪。於此將護他行中。菩薩與諸聲聞應等。修學。無有差別。由此等文。倫記中景測二師立不共者共除之義。謂於苾芻戒中。但取與菩薩共者。除不共者。苾芻二百五十戒中。大作減少。若爲減少。則不應名具足戒。由是應知。非取聲聞乘七衆戒全分爲初律儀。但取共者爲菩薩形居律儀也。非以聲聞乘戒爲菩薩戒之戒體。是故倫記中弘景律師立形居律儀之名。又云。二分菩薩形居後五衆具離諸惡（云云）是即彰但取與菩薩共者爲菩提形居律儀。故興正以菩薩地說律儀戒者七衆戒文但任文取義。欲助自所立。而不識於前後文有妨害也。既說菩薩所受七衆戒作簡別言。菩薩所受者但是取共者。又何以聲聞戒全分爲菩薩律儀中攝（云云）又七十五說如薄伽爲諸聲聞略說毘奈耶相。此中相言影非取聲聞乘戒體。倫記中弘景律師釋此文。云多分是同說即是七衆戒。其實要期時節有異。即心非心戒體亦異。又四十二說尸羅莊嚴云。尸羅莊嚴如聲聞地。應知其相（云云）由此等文。應知。但取聲聞戒相與菩薩共者。爲薩薩形居儀相。故今云尸羅莊嚴。但取戒相非取戒體。故以相言令知其別。興正云。何不論如是差別。浪爲莊嚴自所立。以聲聞戒爲菩薩戒耶再興七衆儀相。令人生信。雖其功不少。於蔽隱大乘菩薩戒實義。其罪不輕後學擇而居焉。由上來儀論。應知。興正立懺悔法。云律儀戒七衆戒故具足之戒。六聚別故隨戒懺悔。各隨說相。是亦自募彼所立之執作如是妄說。既以通受羯磨成菩薩戒體。懺悔法何求餘說。故亦但以瑜伽所說懺悔法不爲事究竟。求餘事耶。遂彼擧妨。云菩薩苾芻混勤策。既以通受一羯磨文。隨心以作二分菩薩形居律儀差別。云何於是以一人懺悔法。出家五衆。形居差別。隨心不得（云云）又瑜伽論中。既說如苾芻發露悔滅惡作罪法。是即用聲聞乘突吉罪懺爲懺悔法。故說又此菩薩一切違犯。當知皆是惡作所攝（云云）基辨謹案。四重既說他勝處法。是即波羅夷。又次所說四十三戒。說隨順他勝處法。若爾隨順波羅夷也。此是以上品纒違犯已後。一向無慚愧。無改悔心者。四重及四十三戒悉是波羅夷。若亦犯已。生慚愧心。發露者。中下二犯。是悉惡作罪攝。若犯已多念相續。都無慚愧。是故不發露則上品纒故波羅夷罪。若發露時一切惡作罪也。苾芻勤策差別。但是形居威儀差別。於菩薩戒之體無有差別。何別□懺悔法作差別（云云）又說。於菩薩犯戒道中無無餘犯。是故與聲聞一切爲不共。如興正。以聲聞乘不可混交也。次招提傳意。大准瑜伽論說及景師等意。爲是正也。問。四重及四十三戒不發露。則名波羅夷。生慚愧已名惡作罪。若爾無應決定名此重此輕戒。何故四十二說難行戒。云乃至命終。於所受戒無有誤失。尚不犯輕。何況犯重（云云）答。此中犯重者上品纒犯。謂。四重及四十三戒。犯已無慚愧。皆是上品失戒名重罪。若生慚愧心。是中下纒犯。皆悉名輕罪。上纒犯應歴多念生慚愧。已發露懺悔。應更受也。犯已後念生慚悔。發露懺悔還淨。是爲差別也。

已下菩薩戒懺悔法
初請懺主

　　大德。一心念我。我菩薩某甲。今請大德。爲惡作懺悔主。願大德。爲我作惡。作懺悔主。慈愍故（三請）。
　　正懺悔（上中纒犯對三人已上法。若下品纒犯時。對一人除諸言）
　　諸大德。一心念。我菩薩某甲。違越菩薩毘奈耶法。爲欲貪求利養恭敬。自讃毀他。（餘三重准之）犯惡作罪。今向諸大德發露懺悔。不敢覆藏。願諸大德憶我（一說）懺主答云。自責汝心生厭離懺者答云爾。
　　
又自誓心念法

　　我菩薩某甲。違越菩薩毘奈耶法。爲欲貪求利養恭。或時逢緣生慚愧心。欲發露。此作法用中品懺悔法。而後應更受也。敬自讃毀他（餘三重隨順罪相同）犯惡作罪。我當決定防護。當來終不重犯。（三說）
　　此懺悔法。准聲聞乘苾芻戒突吉羅懺。而示作法。然西大招提二徒云我比丘某甲。今云我菩薩某甲。彼以比丘名爲珍重故。今以菩薩稱名爲大乘規摸故改之。彼呼我比丘某甲。欲爲七衆別故。興正自云苾芻勤策混合。今以此作法令通二分菩薩故。改云我菩薩。已說菩薩戒無無餘犯故。縱犯一戒。餘戒圓滿故。應稱菩薩。大抵苾芻名。白四羯磨受戒大衆僧。默然聽許故。能日人唱云受具足戒竟。是故由衆許始稱苾芻之理。不可自唱云比丘。爾興正律法再興。始無應聽許比丘僧。彼自誓稱比丘。不應道理。故今更云我菩薩已。
　　【章】無形二形鈔曰。下菩薩戒捨下。第六示無無形二形捨。不遮受戒等者。梵網經中說無根二根薰門奴婢畜生變化人。但解法師語。盡受得戒。皆名第一清淨者。又說作七逆現身不得戒。瑜伽論中不說七遮。勝莊梵網疏（上本）釋云。瑜伽論中不說七遮者。作懺悔亦得戒故。非如聲聞犯邊罪已更不能受。此經中據不懺悔者。說作七逆現身不得戒。論中據懺悔亦有受義故略不說（云云）此亦如是。經中示菩薩不共戒。說但解法師語等。論中說聲聞戒爲尸羅莊嚴。取利他行邊與菩薩共者。爲律儀戒故。若約將護他。及生他誹謗邊。缺菩薩所應作利行。則准聲聞乘。遮薰門等爲不授戒。若授以有利益。則不簡無根二根一切。悉以爲受戒人。具如犍度中說法施施不施。故別不論。今章文約菩薩攝受利廣大心與聲聞別。但云不遮受戒。約如實義說無無形二形捨。
　　【章】準此等理鈔曰。下菩薩戒捨中。第七結成菩薩戒不共理。承上來說云准此等理。菩薩戒中等者。簡聲聞中苾芻等戒。云菩薩戒中。何故用此簡言。謂。菩薩戒中。雖取聲聞苾芻等戒爲形居律儀。不取全分。但取利行邊共者。爲形居律儀。是菩薩初律儀戒。若以通受羯磨受三聚淨戒。以心誓盡未來際取苾芻共者爲形居。此菩薩戒中。苾芻律儀勤策近事等亦復爾。今等言攝勤策等。所誓以心彼彼爲別。雖然。皆悉盡未來際誓故。云命終二形日出等時皆不捨也。撰集抄曰。單通受七衆別。章主釋。此文分明也（云云）今云。此是招提傳也。此釋亦以通受羯磨成苾芻等之義故云通受七衆別。不穩當也。彼不知但取共名者故作是說。心寬漫故者。示不捨由。心者期心廣也。別受不得者。明聲聞乘苾芻戒等不得命終二形日出等等時不捨。
　　【章】靜慮律儀鈔曰。別解脫捨緣中。第三明定共戒捨緣。起異分心者。顯業抄曰。異分心者。通三性心也。發得初禪定者。出定之位通三性心故。雖出定非退定。未退定間。散心位唯發初禪煩惱。不起欲界煩惱也。二禪已上亦以同之。故唯識論云。要得彼地根本定者。彼地煩惱容現前故（云云）今云。此釋爲不是。云雖出定非退定。未穩。若出定應名退定。唯識論中說得根本定者。彼地煩惱容現前者。前念後念相續間。有覆無記心間雜而起。其實雖出定。念念剎那。前後間雜故。不名出定也。濫次不行捨故非出定也。若云退定。濫次失用捨也。
　　【章】易地捨鈔曰。顯業鈔。但就若生之類而論。云生上下地時故。又續後抄。就若生若定二類而釋。問。若定何云生耶。答。師云。雖若定。出此界繫定入彼思繫定云生也（已上續後）若生必散心。散心生散心死故。今云。易界地言雖通若生若定。今但約若生而論故。云生上下地也。
　　【章】慧解脫鈔曰。俱舍二十五曰。諸阿羅漢得滅定者。名俱解脫。由慧定力解脫煩惱。解脫障故。所餘未得滅盡定者。名慧解脫。但由慧力。於煩惱障得解脫故（云云）又說有補特伽羅。已能證得諸漏永盡。於八解脫未能身證具足安住。是名慧解脫補特伽羅。又賢聖章曰。此義意說。障有二種。一煩惱障。能障聖慧不得應果。二事障。就勝而說。唯異熟生喜樂捨受有下劣性。於上等至不肯進求。所知障攝此人唯能斷初障故。慧轉得脫慧謂簡擇。此離縛故。即名解脫。慧所有縛脫名慧解脫。（云云）
　　【章】及身證者鈔曰。俱舍二十四曰。有滅定得名得滅定即不還者。若於身中有滅定得轉名身證。謂。不還者由身證得似涅槃法故名身證。如何說彼但名身證。以心無故。依身生故。理實應言。彼從滅定起得先未得。有識身寂靜。便作是思。此滅盡定最爲寂靜。極似涅槃。如是證得身之寂靜故名身證（云云）又說。有補特伽羅。於八解脫順逆入出。身作證多安住。而未能得諸漏永盡。是名身證補特伽羅（云云）又賢聖章曰。此論意說。信解見至。二種聖人至不還果。身中證得滅盡定。故轉名身證。此但轉名而不轉體。理說應云身證滅定。由得滅定。得滅定者。必具前七故。瑜伽說得八解脫。所以者何。前七解脫共異生故。異生唯得前七解脫。不名身證。滅定無心。唯身證得似涅槃法。由身證得身證名（云云）。
　　【章】退現法樂住鈔曰。顯揚論曰。唯諸靜慮是現法樂住性。具有身心二種安故。非無色定。無身安故（云云）俱舍二十八頌曰。爲得現法樂修諸善意等。論釋曰。善言通攝淨及無漏。修諸善意得住現法樂（云云）詮要曰。退現法樂住者。是色界定也。通漏無漏。是退有漏定。非退無漏定。問。爾何爲無漏律儀捨緣（云云）答。退有漏現法樂住者。必應無八無漏定。故以有漏顯無漏也（云云）今云。雖退有漏定顯無漏。有漏定不退時無漏心不現故。此釋不穩。既說通漏無漏有現法樂住。有漏心生退無漏定。名退無漏現法樂住故是道共戒捨緣也。
　　【章】滅盡定等鈔曰。又寂廣章意。以住言冠滅盡定之首取義退言但置現法樂三字之首。可讀退現法樂及住滅盡定等也意謂。以住滅定爲捨戒緣。以道共戒是隨心轉故此定是無心故。又今現行章不爾。以退滅定爲捨戒緣。以退言令及滅盡定。或鈔意。此現行章恐有脫落歟（云云）今云。廣章所言不穩。諸論之中雖云現法樂住。餘處文無但云現法樂處故。住言非冠滅盡定之首。而退言但令冠現法樂住爲穩。滅盡定等言通次生下地等言。有境第七能善別聲。於滅盡定等。意等言通攝餘地無漏定。如詮要抄云。問。慧解脫聖者。云何生下地（云云）答此有二義。一云。慧解脫聖者。所作已辨。不受後有故。無生下地之理。今生下地者。指身證不還也。身證不滅退滅定已去。有生下地之理故。二云。今此二種聖者。依身在下地。非云生下地。依下地心生無漏定故無所妨。光抄中云。興正由第二義。今謂。第二義爲是。從滅盡定出生餘地無漏定。是云滅盡定等生下地等時也。問。何故生餘地無漏定。云暫無捨（云云）答。生餘地心時。必先生有漏心退先無漏。次念生餘地無漏定故。故云暫無捨。問。滅盡定無心定。何故退滅盡定。爲道共無表捨。道共戒是隨心轉故。滅定中有道共無表。義應不成。如何。答古來有二義。一云。別抄云。二無心定不立無表。定戒隨心。彼無心故。二云亦立無表。方便後起亦許有心故立無表（云云）今云。第一義一往說。廣章從之。第二義雖似盡理未痛快（基辨私義云）凡立定道二無表。有漏善定中。約有防非用立定共無表。無漏定中約有防非用立道共無表。然名隨心轉。異心生必止防非用。由是名隨心。此心言必不指但有心。有心定無表隨有心之定心轉。無心定無表隨無心之定心而轉故。隨無心定轉無表故。滅定中防非用亦名隨心。滅盡定中無防非用則止。不簡有無心。假爾住定心。必有防非用。非如別解脫戒雖異心起。云無表而防非用轉故。名不隨心轉。滅定中異心起時。必防非用不轉故。是亦隨心轉。由是古來所論。不辨所詮。悉皆妄論。智者勿取焉。
　　【章】非退聖果鈔曰。此簡小乘義彰大乘義。賢聖章曰。言退者退有二義。小乘之中退失於果。名之爲退。大乘之中退失禪定現法樂住。名之爲退（云云）顯業及撰集抄曰。彼小乘中。於初果者永無退之。二三四果。且有退之。然此生還得彼果。必不經生（云云）今云。此說未盡。按宗輪論。大衆部預流果有退。應果無退。經部預流應果俱不退。有部預流無退。應果有退。二抄所釋且但擧有部說。又撰集抄曰。大乘意謂。既斷見修二惑種子。從無漏種方生現行。二惑已斷種子。何生現行。故不退果但退定也。（云云）
　　【章】現觀位鈔曰。成唯識疏九末曰。現者現前。明了現前觀此現境故名現觀。有六現觀。一思現觀。謂。最上品喜受相應果所成惠心爲體。二信現觀。謂。緣三寶世出世間決定淨信。此淨信助慧現觀諸法。令不退轉。立現觀名。三戒現觀。謂。無漏戒（此道共戒）除破戒垢。令無漏觀增明。亦名現觀。四現觀智諦現觀。謂。一切種智緣非安立。根本後得無分別智。名現觀智諦現觀。五現觀邊智諦現觀。謂。現觀智諦現觀後。諸緣安立世（出觀有漏）出世智。六究竟現觀。謂。盡智等究竟位智（究竟位中所有十智皆是無漏）（云云）（已上取意）瑜伽三十四及略纂。雖有釋。但就見道釋故未盡理釋。
　　【章】一切有學鈔曰聽聞抄曰。一切有學者。預流練根。轉鈍得利預流。並證一來。不證不還。以練根力越界難斷障故。下品徵細惑難斷也。一來練根得利一來。並證不還。不證羅漢。所以如前不還練根得利不還。不得羅漢。所以如前二難斷故（云云）有學練根之相。既以如是。今以練根立捨。謂。轉鈍預流得利預流故。亦捨鈍預流所得劣戒。得利預流所得勝戒。故名純根捨。是永捨非暫捨也。
　　【章】及無學五鈔曰。無學阿羅漢有六種姓。今除第六不動羅漢取餘五也。一退法。二思法。三護法。四住不動。五堪達。具如顯揚論（十二紙右）報恩吼引。然顯揚論意。五之中前四（退思諸安住法）不能練根。但第五堪達云能練根。不又對法論中。退思護三不說練不練。但住不動說不練根。今此章所明。與五十七文五性練根大相違。如何會之（云云）答。文集會云。顯揚論說前四種不練根者。退法等是鈍根故。以練根力不得至第六不動法。故說爲不練。第五堪達。以練根力能至不動法。故云練根也。又五十七說皆練根者。前四種姓雖不能。至第六不動法。退法練得思法。乃至住不動練得堪遠邊。今云練根也又對法論出入顯揚伽文。應料簡知。意云。對法意。但住不動不練。餘皆練根。謂。退法練成思法。思法練成護法。護法練成住不動。住不動雖練不得堪達。此安住法人安住。輒不改性故云住不動不練也。堪達練成不動法。問。堪達人練。必應至不動法（云云）答。本性堪達必應至第六。前四種性練得堪達。至不至不定也（已上文集取意）又文集引賢聖章。前四種姓約意樂別說。可見賢聖章也。
　　【章】一來練根鈔曰。此五十七文。非引全文。此意引之。彼全文云。問。若預流者修練根時既得練根。亦證一來果（云云）答。證。問。亦證不還果（云云）答。不證。對治難得故。所應得義極廣大故。問。若不還者。修練根時。毀得練根。亦進離欲（云云）答。進。問。亦證阿羅漢果（云云）答。不證。由前因故。轉根已后一切皆證。今此全文。就預流不證不還說。二所由。云對治難得等。又此章文就一來練根不證不還云對治難得等。由是南京律徒。講此章文設三義釋。一云。一來練根四字恐衍文歟。一來練根得不還故。今章云一來不證。恐難意得（乃至）對治難得下明預流不得不還由（云云）（光鈔意也）二云。或言。一來練根實不得不還。越界難得故。如不還練根不得無學。又五十七不說一來練根得不還故。預流練根不得不還。自可知已（云云）三曰。意云。練根證果必依要期。若無期證果。但得利一來。准此以知。一來練根亦得不還（云云撰集鈔）基辨謹按倫記諸家說。有練根與轉根別。轉根必證次果。練根分齊未利根故。不能證果。五十七論文說轉根已後一切皆證。倫釋云。謂。轉得利根已。若斷色惑。及證羅流。一切皆得。或可。預流得等轉根已。斷惑證果。一切皆得。非獨不還（云云）然但預流練根亦證一來果者。泰師等云。初果欲轉根時。作意求利根。復求一來果。其所以者。能斷欲六品惑得一來果。又預流練根不證不還者。泰景等云。初果練根。何故不得不還果。即由二因。一離欲界時。是三障中障礙處難對治故。名治難得。二所得道果定等功德廣大故（云云）又一來練根不證不還者。備云。即有二因故（云云）（論所說二因也）又論不說一來轉根得不還者。泰景等云。以度欲界是難處故。不必得果。又不還練根。亦進離欲不證應果者。倫釋云。謂。練根時作意求進。斷色惑故不證應果者。出界難故。起作事多故（云云）由此等釋應知章主意。預流練根不證不還。本論雖說。今云一來練根不得不還對治難得等。以自彰顯。一來尚不得。何況預流。雖本論不說不來不得。章主得文外理。以作此釋。由泰景意。云一來轉根。尚欲界難度故。不能必定得果。何況練根分齊。得證不還（云云）由是南京律徒所辨義。及撰集約要期之說大妄談也。第二或人說稍近正義。
　　【章】預流練根鈔曰。撰曰。此有二義。一云。但求轉根而修練根。因得一來。謂。預流人練根。但欲轉鈍得利。斷根障時。兼斷果障。謂。斷欲界九品修惑中前六品故得一來。二云。兼期轉根證果練根也。今云。雖立二義。意味相同。初義爲正。期轉根證果練根。即求轉根也。轉根應果轉故。若不爾。五違瑜伽說。
　　【章】對治難得鈔曰。撰曰。證人有二。一約次第證人。謂。於三界見惑及欲界九品修惑中。既斷前六品已得一來果。然下三品微細惑。越界繫故。以練根力同時難斷故。必斷盡欲界九品修惑已。得不還果故。云對治難得。二約超越證人（超初二果得第三果）謂。見道已前。依有漏定。以六行智。伏三界見惑。及欲界九品修惑者。入見道時。斷以前所伏惑。得第三果。今由初次第證。云不得不還土。今云。練根約次第證不待言。爾對治難斷事離欲界惑時。根果事三障難斷故。撰釋此意不明故爲不是。
　　【章】故除得果鈔曰。此二句明得果捨外立練根捨。俱舍寶疏十五（十六丁）擧俱舍正理二師爭。正理師立得果捨與練根捨無別。俱舍師設救而斥。五事論云。問。無漏律儀何緣故得。何緣故捨。答。與道俱得。無全捨者。若隨分捨。則由三緣。一由退故。二由得果故。三由練根故（云云）俱舍師救云。論主別說得果練根二種捨者。若得果捨。據同類捨。如從預流至一來果。若是鈍根。捨前鈍道。得果鈍道。若是利根。捨前利道。得果利道。若練根捨。據異類捨。如捨鈍道得利道故。雖練根位必亦得果。非同類捨不名得果。論主別說練根捨者。意在於此。如五事論。亦立三種（云云）由是解今章文。則故言承上除得果者除得果捨。謂。如練根從預流至一來。若鈍根捨前鈍根劣戒得後果鈍根劣戒。利根亦准知。此是雖練根捨前得果故亦應。名練根捨。小乘論中多名得果捨間。鈍鈍相望。利利相望。同類捨非得果時。則無此捨義。故由上所引對法論文。約勝劣異類相望捨說時果捨。若由實義論。則得果捨亦是練根捨。非練根則不可得果故然非得果時無得果捨。若今所言練根捨。雖非得果時。念念前後相望。捨前劣得后勝。及捨前劣得后劣。亦練根念念相捨處。立練根捨。小乘之中。以同類捨爲得果捨。爲練根捨。今大乘之中。由唯異類唯有得果義。立得果捨。不論同類異類非得果。有前后相捨義。立練根捨也。亦有練根等者。亦言亦上所立得果練根捨。有練根者。此練根雖不得果。有捨鈍得利。念念捨劣道共戒義。此是約異類捨故云亦有練根等。亦非得果時。同類前后相望。捨前得后。是名練根捨也。
　　【章】下之三捨鈔曰。此二句合上。約種子現行辨捨。無漏戒五緣捨中初二之捨。但約現行不成而立。三四五之三捨。云下之三捨。謂。得果練根二捨種子上無漏現行永不成就爲捨。此種子用不成就。此有轉滅轉齊義。共是名捨。捨劣得勝故。又第五入無餘種子現行。共體不成就爲捨。
　　【章】雖知四緣鈔曰。下合釋定道二戒。結歸一緣捨。謂。起異心等者。異心。謂。定道二心。改轉其品位而異本位名異心也。故於諸緣等者。顯業鈔曰。止息失用等出定位即捨也。如得果捨練根捨。前方便位捨之。謂。初果者欲得第二果之時。一來向之位即捨之。不待一來果之時。遠望云得果捨也。又向果相望。捨向至果。其位即捨。不可云前方便捨也（云云）今云。如暫無捨云捨。是暫無之前不捨。無暫無義。暫無言在捨已處。捨是名無前方便其實異心起位。是無體能捨名捨。異心起處云退現法樂。或退滅定。所捨名異心起。能捨方便時。名能捨體。唯一異心起也。得果練根入無餘亦皆異心起。能捨前念方便時名所捨體也。由此義可識。或可言。得果故捨。練根故捨。入無餘故捨。是皆由異心起所由。別立四緣五緣。其實唯一異心起云捨也。
    【章】雖無正文由四緣捨鈔曰。此意云。大乘教中雖無正文。准小乘所言。以道理由大乘義立四緣捨。小乘教中婆沙百十七說不律儀戒四緣捨。一受戒捨（彼云受別解脫律儀）二得定捨（彼云得意律儀）三二形生捨（今章不立之）四命盡捨（彼云捨衆同分）無今章誓願捨。俱舍論中立三緣捨。婆沙四緣中無得定捨。
　　【章】若心勢捨（至）還復相續鈔曰婆沙論曰。問住不律儀者。受八齋戒時。捨不律儀得律儀。至明旦時。捨律儀還得不律儀（云云）答。健駄羅國諸論師言。住不律儀者。受八戒齋時。捨不律儀得律儀。至明旦時。捨律儀還得不律儀。得律儀故不律儀斷。捨律儀故不律儀續。又迦濕彌羅國諸大論師咸作是說。住不律儀者。受八戒齋時。捨不律儀是律儀。至明旦時。捨律儀不得不律儀。得律儀故捨不律儀。分齊極故亦捨律儀。是故爾時名非律儀非不律儀。若彼有情盡衆同分不復作者。不得不律儀。若復作者還得不律儀（云云）俱舍第十五亦擧此二說。初擧健駄羅國義。次擧迦濕彌羅國義。問。此二因義是非如何。答。順正理論。以健駄羅國爲正義。寶疏云前師非正義。后師正義光記云。彼論雖無評家。且以后師爲正。又顯業抄中。亦云以后師爲正順異本章故。彼文云。二受戒捨隨是何戒永捨誓捨。若暫受戒。體持還得。順意思業故。後雖未作。即成不律儀（云云）問。何故今章不用迦濕彌羅。用健陀羅國義（云云）答。謹按不律儀捨相。不律儀者受近住戒有二心別。一者雖未誓願捨不律儀業。心厭不律儀業。時時雖厭心起。由活命因緣。未決定捨。然由時時厭心起緣。遂欲一日夜受近住戒心起。此心決定。一日夜受近住戒。至明旦時。雖近住律儀捨。其後於不律儀業厭心起故。與初要期不律儀時自心相違。爲容容心故。近住律儀捨故。是非律儀。以容容心所作不律儀故。非不律儀。是故名非儀非不律儀。迦濕彌羅國諸論師等。由此義作論。光寶等師由是爲正義也。二者雖於不律儀厭心不起。由昔習善緣力。欲受一日夜近住戒心起遂受。至明旦時。一日夜要期心勢盡故還本。不律儀無表。於惡思根本業道種子上相續。名不律儀。健陀羅國諸論師等。由是立義。今章主亦由此義。迦濕彌羅義濫永捨義。今明暫捨文故同健陀羅師也。故二師各有理。漫勿是非。
　　【章】三得定捨。鈔曰。南京律徒。生疑立得定捨。不審。得定時必依戒生定。云何受戒捨外。立得定捨（云云）答。是古來律徒立二義。一云。十善受戒弱故。不律儀無表不捨。仍此時立得定捨也。二云。近住有分受故。且殺生無表。以受戒捨時。偸盜無表。以得定捨也。（已上光抄）又顯業抄云。問。定必依戒。爾者定前方便。受戒之位。即應捨不律儀。是第二緣受戒捨。何故別有得定捨（云云）答。古來通此難云。依世十善戒應得定。受戒捨者七衆別解脫也。七衆戒強勝故。即捨不律儀。十善弱故。得戒之位不捨不律儀。得定之時捨（云云）又難云。此事難思。善生經中。善惡二戒互受互捨（云云）何得十善戒者。不捨不律儀（云云）又如不得捨不律儀。劣弱十善豈成定依哉。若爾如何可決定之（云云）答。由千師應決之也。千師答云。修總報思。不必恒與戒思相應但要有戒。遠依亦得。如先受戒期滿。却成不律儀者如此修定。依先戒故。捨後不律儀。故須此緣。又戒有分。亦可爲依（文）又撰集抄曰。今雖不持戒。遠假前戒。即得定也。如昨日受日夜戒。今日日出即捨。不律儀續生。而未作殺生等事業。即日得定故。受戒捨外立得定捨。（云云）
    基辨決判云。南京律徒所論。及千師所答。如幼兒戲言。無一以所取。今謂以受戒立不律故捨緣。由要期心相違云捨。不律儀者。要期壽形壽以殺生爲活命。今雖不期滿忽生別要期。受別解脫盡形壽不殺生戒。此時先要期所違害由此相違。於不律儀立受戒捨。又立得定捨。雖非要期違。第六違識與思相應起。其心性雖善相續故。先所相續唯惡心性。一向不現行。是由心性相違。捨不律儀故。立得定捨。由十善戒力得得定果。前世十善戒業種子熏在第八識此業種今世第八識相分。四分合識體。即可愛人天異熱果體故。總云。自別報業種現得定果。亦現不律儀業果。若惡別報業重。則得可愛人間異熱果。即時別報受不律儀家。已惡思相續。雖然亦別有熏別報善業種故。雖生在不律儀家。由善增上緣力善定心現行。得定別報相續。此時現行心性。於一第六意識上。無異性並起。故不律儀心遂成捨。此云得定捨也。由是應知。南京律徒。及千師所言。無益之妄談也。學者勿信用也。
　　【章】如不服藥鈔曰。光抄曰。唯有誓願。未服受戒對治之藥。難有除捨不律儀捨（云云此初師意）正義意。誓願捨不律儀思故成捨緣也。
　　【章】如捨律儀鈔曰。撰集曰。如彼律儀受不同分心。雖未受不律儀而爲捨緣。此不律儀亦以可爾。何待受戒。不持心起即捨。不律儀厭心起即捨。
　　【章】依俱舍論鈔曰。論文曰。處中無表捨復云何。頌曰。捨中由受勢作事壽根斷（云云）。
　　【章】由淨信煩惱鈔曰。淨信勢力斷壞者。明善處中捨。如有人起淨信行布施。其淨信勢力斷壞必捨。或如自初限一七日行布施。其期限過。勢力斷壞。必壞。此云善處中限勢斷壞。煩惱勢力斷壞者。明惡處中斷壞。如有人起忿心。打擲人頭。其忿煩惱勢力斷壞必捨。或如有人一日間被他人雇。打擊畜類等。其期限過。勢力斷壞必捨。此云惡處中限勢斷壞。
　　【章】作業斷壞鈔曰。如期一七日作善或惡處中業。於其中間廢捨不作故捨。第一受心斷捨。以故思心棄捨。今此作業斷捨。不故思廢緣。或懈怠任運不作。立此斷捨。此爲差別也。
　　【章】事物斷壞鈔曰。若處中善無表事物斷壞謂。雖期限未滿。處中善業應施事物施盡故自成捨。若惡則雖期限未滿。殺生應用。置網等破斷故自成捨。或雖自始不作期限。此庫藏中所畜積物皆施捨盡兼期是。其所施物施盡。處中善無表斷捨。或欲作殺生趣殺生處。其殺害見。斷壞即捨。四事什物者。一飮食。二衣服。三臥具。四醫藥。此云四事。大凡諸物積聚一處云什。俱舍十五曰。事物斷壞故捨。謂。以所施寺舍敷具制多園林等（云云）。
　　【章】五壽命斷壞鈔曰異本章曰。若菩薩戒中攝善法戒捨命終緣亦不捨。除此即捨。其退菩提心即第一攝報恩吼引之。本出文集而爲處中攝。以後二聚戒處中攝不論義。如上已明。
　　【章】或一日夜等鈔曰。續後云。師云。十善處中。必一日一夜以上應發無表。此今文意。若不盡一日一夜。可單處中也（云云）今云。不爾。若作法作十善。此即十善有行律儀。雖不盡一日夜。作法是律儀攝。亦名處中。若不作法。處中其限過一日夜。非律儀攝。但名單處中也。今此所云或一日夜等者。約十善百行律儀作此釋也。故續後所云師說未穩。
　　已上得捨分齊了。
　　安永七年戌二月五日。於平安城京極常樂寺內小庵草書之了。
　　【章】依地有無鈔曰。基辨云。此科段意。於依及地上明表無表。有無此一段之主意也。
　　表無表章之餘。

第六依地有地無之下

　　【章】唯欲色二界鈔曰。或講資云。問。章十門以別受正。別脫表豈通色界（云云）答。出家戒雖不通。五八戒亦通。況今通明依地有無不必專別脫也。無色意非成無表。但約身語。通云意表耳（云云）今云。此辨未穩。此問中云以別受爲正。非章主意。如上已明。此一章明大乘表無表。既題云大乘法苑故。章中雖有明小乘義處。論已結歸大乘。此一章意也。故或說未穩。又云無色意不成無表。此亦麁漫。無色意業定共戒。雖名意律儀。通無色定。有防非用。爲律儀如上已辨。故或人說爲麁。
　　【章】欲界安定有尋伺故鈔曰。意云。欲界初定名有尋有伺地。故必有尋伺。而以尋伺名爲語行。爲出語之因入出息名身行。爲身之因見如成唯識第四說。然身語業。是業業思爲體。成唯識等說。尋伺用思一分爲體。故有尋伺處。必能應發身語表業（思）也。二定已上無尋伺故。不可發身語表業。是初師義也。
　　【章】業通四禪鈔曰。此二句遮妨。成身表通上三定義。妨難云。撰集鈔曰。依出入息動轉於身。但至三禪。無至第四禪。無風災故。無出入息故非遍行風災有二。一內息風。謂。出入息。二外風息。謂。風災破天（云云）章主欲有後來起如是妨離者設此二句。此二句文意云。業是思業。能動發思。謂。於第四禪雖無出入之息。能動發思是遍行故。爲有身表。又次下章文（問答分別下第十二問答。九地分別云。意表通九地。語唯初禪。身通五地。云云）如是明也古來以二句爲第三師義。初師身語表唯欲初定。不通上三。第二師出入息爲因通上三定。第三師思遍行爲因遍四禪（云云）（光抄引之）此段唯二師異義。非第三師。此明身表通第四禪由。爲顯業抄意。爲正義。爲三師表。集解意也。今云。以顯業抄爲正。助解云。此第二師意。以二因成通四禪。以出入息爲因故。身表通初二禪。能動發思遍行故通四禪。可知。二禪三禪以二因成（入出息動發思）又歸敬章云。語業至初定。有尋伺故。身業至四定。有身業故。意業通九地。有善思故。又了義燈一本（三十六丁右）亦是明此二師義以何爲正哉。子島私記曰。章有二說。初說欲界初定。起身語二表。後說通欲色四禪起身語二表。問。此二說中何正。答。雖章不明判正不正。尋文意。取後說可爲正。所以然者。章云。不爾。頓悟菩薩八地以去及佛。但居第四定。應無身語善等故（云云）今云。此例證釋無漏身語表文。以是爲有漏身語表例證。不應道理。雖不用此例證。以理後師應盡理也。
　　【章】其無漏身語業鈔曰。謂。其字承上。上所言善身語表律儀無漏者今論故。承上云其。謂。於無漏位不假功用。任運起身語之二業。皆通四禪或通四定者。就或字古來存二義。一者遮二乘無漏。二乘無漏位不起身語二業故。二者於菩薩中遮七地已前。七地已前出觀時有漏故。非無漏位不能發身語。菩薩無漏位。或發或不發故簡云或也（已上續後抄）。
　　【章】既許色界迴趣鈔曰。此文意如首記。就此色界囘趣有五淨居天不迴趣大義。囘趣大之二師義別。一。不迴趣義。成唯識論七。護法正義曰。然五淨居無迴起者。經不說彼發大心故（云云）述記七末（五十九右）釋曰。此簡色界地有迴不囘者。由經不說彼五淨居發大心故。以下諸地發理無違。約處爲言。唯五淨居全無發者。此言經者。大般若說。今第二會當舊大品第十五卷。今大般若第一會第一百二十九云（乃至廣說）二。囘趣大義。義寂觀經述記曰。五淨居有皆有囘心。即引不空羂索經及本業經（云云）今私會此相違曰。言五淨居無迴趣者。約處爲言。無以五淨居業者。應迴趣發心修行理故。若生在五淨居。不定姓人。由增上緣力。欲囘趣時。觀知分段報盡。恐廢長時修菩薩行。遂入無漏勝定。勝願之力如阿羅漢延壽法。必資第四禪中下三天故業。今身轉變。受變易身。乃至證得無上菩提（勝定者。四定俱得。然多第四定云也）冥資故業令業長時與果不絕。即非擇者復更生。又以五淨居處非能資業故云五淨居處無囘趣義。非云五淨居者資下三天業無囘趣大。唯識疏七末（六十二丁）曰。若生淨居。必不失上。亦不囘心。取涅槃。近耽寂心堅。化必難得。故無囘者（云云）今云。如是云無囘者者。約五淨居處之業而論也。問曰。囘趣發心者。必受變易身證。如何。答述記七末（六十二丁）曰。問。此第二師義。若准佛地及此論等。既許二乘初二果等受變易生。雖初則發心。要經多生方受變易。亦應許有欲界發心。至上界生身方受變易者不。答。今解有二。一云初果二果欲業未盡雖有知業多少。亦有不知者。業力所牽或有即發心時受此生死。或有未受至第七生等。不還發心必即受生業力盡故。道力滿故。厭惡深故。不肯上界更經一生。何況有多。又不還聖者。得宿願通。知欲業盡。或未得根本定。未得通故。不共知而厭麁身。即便急引變易生死故。無上界方受變易。欲界發心即於欲界受變易故。不同初二果。二云。如七生者。發心留身。未必同時。不還者亦爾。欲界發心。上界留身。欲界之身業力盡故。未得邊際定可資故業故。欲得依勝身方轉易故。由如是理。或有上地但於一處受一生已。即方受變易。或有二處三處。或一地二地三地。乃至四地。至廣果天受變易身。往自在宮而受佛位。或有乃至但於第四禪受一生而受變易。有決定業故。於理無違（已上唯識述記）此二解中。今取第二。既云至廣果天。受變易身。受佛位。不云至五淨居。受變易身。又不空羂索經本業經說淨居囘心。約五淨居者資下三天業。受變易身。發心修行者作此說。是故二說全無相違。
　　近來有師會云。法華開會後囘心（云云）今云。此是不辨性相之教別釋。唯識論無囘趣者。如前已釋。淨居心相。與迴趣心相不符合故。說無四趣。法華開會說汝等所行是菩薩道。故無囘趣之論。不囘趣不動二乘所行。此成佛道。此攝相攝性門之說。唯識論性相別合門故。此會通未穩。因問。無色界亦有迴心者（云云）答。唯識述記曰。無色必無囘心向大乘者。以此論說唯欲色界有漏本識。後生無漏故。無佛菩薩勝人生故。又無色身可得留故。一切下色身得非擇滅故。非定所生色可成身留故（云云）。
　　【章】此別脫戒鈔曰。科此文有二師義。一周記及集解意。此下亦明漸悟菩薩。此言攝頓漸二悟所受別脫戒。若菩薩時者對上世尊言。世尊者總指成佛時。菩薩者指其因行者（取意）二者顯業意云。此下擧頓悟菩薩別脫。論色界有無。今云第二爲正。次文既云准此。此言指頓悟。准言以頓准漸無有有漏別脫者。明昕悟亦無有有漏別脫。
　　【章】十八梵天鈔曰。諸師通說。前三禪各有三。第四禪九除無想外取大自在。問。五淨居不發心故應除之。若爾云何立十八梵。答。除五淨居別有十八。前三禪上各加一。是其總名。初禪梵天二禪光天三禪淨天合十二。第四六無雲福生廣果。即是舊三品業者下更有三。清淨自在大自在總爲十八。周記云。章十八梵者。有云。十八天中梵王。非餘小梵王。且作此釋。未爲決定。
　　【章】別受別脫鈔曰。周記曰。若是聖者。即能別定出家別脫。凡夫不然。既簡凡夫唯不得受出家戒。明知亦得受菩薩戒。如何說言三定唯依無漏心受。
　　【章】既許欲天有住梵行鈔曰。周記曰。住梵行者。有聖教文。得別脫戒。雖未見文擧梵行例（云云）今云。此釋雖爾。未痛快。按宗輪疏引有經云。如經說。一比丘精進持戒。至夜洗足。洗足盆中有承足台。有蛇繞住。比丘不見。引足於中。遂被𠻲殺。生忉利天勸喜園中。凡諸天生皆天男天女膝此。既生園已。異常天衆天女前皆欲收抱。其新生天手擲言曰。皆勿近我。彼天女怪白天帝釋。天帝釋乃至令以鏡照之。新生之天。見已身影。頭有天冠。身具瓔珞。非是昔日出家之儀深生自悔更增厭欲。天女以此具白天帝。天帝聞之躬自禮敬。知昔人間出家持戒。遂送安處天仙之園。故知天中有梵行（云云）由是考今章文。云得不云受。大有意味。得是成就異名。於人中所受別脫戒。於欲天成就不失故。此比丘生悔厭欲。安處天仙之園。是不失別脫故。以此引經應爲證文。
　　【章】畜生鬼趣鈔曰。周記曰。鬼畜雖受五八。俱名妙行。相似解脫非眞解脫。以彼非是受戒器故。言有別脫。但據相似（云云）今云。此釋爾。畜生者指龍神野于之類。有業通者。經中如說龍神受戒等因緣。又鬼有二類。一福德鬼。二薄福鬼。此二之中指福德鬼。
　　【章】故有別脫鈔曰。撰集曰。或欲天鬼畜。但約別受五八故云有別脫。非約通受故云非等（云云）今云。次上文云但非彼性如扇搋等。此約別受五八故。今云故有別脫。於菩薩戒。欲天鬼畜。亦成菩薩性。故云非菩薩戒也。故撰集所釋未穩（續後亦同撰集）。
　　【章】地獄無由鈔曰。大乘義章云。出家之戒。局在人道。在家之戒。人天鬼畜四趣中生四趣成就。大乘戒法。人天鬼畜四趣中生五趣皆成。一受得已當成就故。菩薩戒遍在五趣之中。皆生皆成。如華嚴經。諸龍畜等。各於法門而得自在。提渭經中。諸龍鬼等聞法悟道。方等經中。地獄衆生。遇佛光明。棄諸佛處。聞法悟道。故知五趣皆成（云云）又曰。此等由佛強緣方能悟道。離佛不能。故名爲離身。
    【章】地藏菩薩等鈔曰。經云。每日晨朝入諸定入諸地獄。令離苦。無佛世界度衆生。今世後世能引導（云云）。
　　【章】瑜伽但遮鈔曰。續後云。師云。論先遮二種云不成近事戒。然其中俱形損尚遮性不遮戒。何況畜生等。論無遮之。尤可成近事戒也。（云云）
　　【章】然非有漏出家鈔曰。或講師云有二義。一云。約別受。凡聖相對。謂。欲色天中聖者得無漏出家戒。若凡夫欲色天衆不得出家戒。故云非有漏等。二云。但約凡夫通別相對。謂。通受門許受七衆戒。約別受門。遮出家戒故云非有漏等。今云。二義之中。以初義爲穩。既簡云非有漏故。
　　【章】是斷對治鈔曰。問。雜集第八曰。離欲界欲者。謂。由伏對治力或少分離欲。或全分離欲（云云）若爾是應伏對治。章主於上意無表得下及今此依地文。同云唯初未至是斷對治。此相違如何。答。別抄曰。對治有四。謂。伏斷持遠。此四對治四道也（加行無間解脫勝進）且今離下界欲時。於聞思位折伏麁惡。名伏對治。初得未至正離伏欲時名斷對治。後念已去即持對治乃至。從此已去名爲遠分。以遠遮防令不起故。且約七作意辨得定共戒。初六作意（了相·勝解·遠離·攝樂·觀察·方便究竟六作意爲初未至）是未至地第七作意（方便究竟果作意）是初意根本定。此七作意約四對治。了相勝解二作意。爲損伏對治（伏欲九品中上三品惑也。所謂少分離）猶未伏盡。第三遠離作意爲斷對治（此時伏盡上三品故云斷。非斷種子）此是有漏六行觀對治。雖云斷唯伏也。少分伏云伏對治。全分伏云斷對治。此以有漏六行伏盡欲上三品時。初得初未至。名遠離作意。此斷對治初。次攝樂作意。觀察作意。方便究竟作意。此亦斷對治攝。皆是伏盡義名斷也。第七方便究竟果作意。此正入根本初定也。即名持對治也。第二定以上名遠分對治也（遠遮防令不起欲惑故）
　　【章】果斷律儀鈔曰。略纂第四云。或意等至果斷律儀所攝。業者意者色界。四意等至者四無色也。果者依靜慮等至所修生。功德斷者意等至相應現思虛。防欲界諸犯戒非之斷惑也。果即是斷惑果之斷也。體即定生律儀二乘通身語。大乘兼意業（云云）。
　　【章】中間意無見道故鈔曰。成唯識十末云。中間無明利無漏故。有明利無漏則能入故。又彼梵王居多散亂故。非純淨地故。瑜伽之文言依意及初未至。不言中間入見諦故（云云）（太抄云。多散亂者。起辟見故）。
　　【章】餘皆持遠分鈔曰。此明無漏律儀通十地中。見道無漏斷對治唯色界五地（四禪根本定初未至）除此餘五地（四無色根本中間禪無漏）一向無見道斷對治義。唯持對治（持所斷障令不起也）遠分對治（遠防遮令不起所斷惑也）又一義云。上五地中隨但以所依一地爲斷對治餘爲遠分。賢聖義曰。預流一來次第超越。必依未至而得果故。所以者何。由此二人未離欲染必無得彼根本地故。其不還果。若次第者。唯依未至初得不還。後起上定非得果故。若超越者。通依色界四根本定及初未至得不還果。必定無有依中間意。是稽留故（云云）由是。云所依一地。可思察焉。今云。二義之中初總明。又次義所依別明之。兩義共得。總之中含別故。
　　【章】超初果取鈔曰。超越之初果云超初果也。超中二果。十六滿心。隨應九地中一爲依地。類集合斷。有先加行祈願故。十六心滿心移餘定。九無間類集合斷。九解脫顯滅理無爲也。是知依下三空定類集合斷人。於此處有斷欲惑。爾則云何限色界六地。不通下三無色地。故云通下三無色也。集解云。超中二果之初果。取第四果也。非超初果也。此人唯識疏有二釋。
　　【章】雖知論文引指端分別鈔曰。下會違義。論文者對法論文。指端分別者。續後云。雖知論文等者。對法論引指端分別二經（未度經也）（云云）今撿雜集第十三。委說依未至定證第四果。然但引指端經。不引分別經。對法十三（十二左）曰。損出離者。謂。入諦現觀已。依止未至定發出世間道。頓斷三界一切煩惱。品品別斷。唯立二果。謂。預流果阿羅漢果。品品別斷者。謂。先頓斷欲色無色界修道所斷上上品隨眠。如是乃至輭輭品。頓斷三界者。如見道所斷。非如世間道界地漸次品品別斷。此義以何爲證。如指端經說。諸所有色。乃至識。若過去。若未來。若現在。廣說。乃至。若遠若近。總此一切。略爲一分一團一積一聚。如是略已應觀一切皆是無常一切皆苦。乃至廣說。依如是觀但可建立初後二果（云云）由是應知。續後云對法引二經。未盡釋也。唯引指端經明著。又續後云。二經未度經（云云）今云。此亦未穩。檢唯識述十末（八紙右）文曰。又此唯超越非次第者。第二三界九地合爲九品斷者。唯有利根諸預流非餘果。餘果不能起勝作業缺煩惱故。指端經及分別經中說初果由加行心。能以三界九品同爲一品。合爲九品斷。准超越不還許依五地。此亦依三無色。斯有何過。然加行心是色界。總緣三界故。無間道可起無色上地。如不還於五地有欲界斷對治故。此亦應爾。應說。此義理不違也（云云）由是應知。章主面見此二經作引證故。續後抄中云未度經。麁漫之甚。雖傳支那未傳我朝也。對法論所引文。與唯識疏所引文不同故。章主面閱以引用是故對法中但雖引指端經。章主直閱二經知同義故今章中合二經會違。學者勿責續後麁昧自可知已。
　　【章】據多分決定能鈔曰。續後抄云。據多分決定能者。通途必可依初未至也。不進修上無漏者。必依初未至故。云多分決定也（云云）又云。不據容有者。若修上無漏者。必九地中依何定地證也。一類進修上無漏者。容有依九地故云不據容有也（云云）今云。此釋珍重也。
　　【章】非想地鈔曰。顯業引唯識七云。有頂雖有遊者觀無漏。而不明利。非後三根（云云）非後三根者。三無漏根也。非三無無根故。是非斷惑之依地。故唯遠分也。是故云唯遠分也（云云）。
　　【章】天及惡趣鈔曰。謂。諸天衆善業所感故。執因所引善心強勝。惡心非勝。故成律儀。不成不律儀。又諸惡趣心智愚昧故。善惡二心俱非強勝故。性相之中三惡趣類不成業道（云云）。
　　【章】何大造者鈔曰。問。今云何。此於何中間牒何大造（云云）如何。答。古來有二義。一欲色二界中。何大種所造（云云）問也。二所發所防色中。何色被造哉問也。古評云。以後義順下文（云云）今云爾。
　　【章】欲界所防鈔曰。定道別脫三種之戒。尋所防非。皆以欲界七非則爲其體。造彼七支能造四大爲三種戒。又成能造也。（詮要）今云。大乘意欲界第八識變四大種。能造似所防造惡身語造色之無表色即所造也。
　　【章】設佛身無漏（云云）鈔曰。下釋難。難云。律儀色從所防名色者。佛斷一切惡所防。無色所防久斷滅何有所防之色哉（云云）今章會云。雖現無。遙望過去曾有所防名色也。
　　【章】既假疎遠（云云）鈔曰。大種造色章云。諸大種子。未生諸大。造色種子。終不能生。要大種子先生大種。造色種子方生造色。爲前道故說彼能生。故名生因（云云）問。若爾別脫及定道俱戒既離大種應不得生。答。此隨所遊（即所發也）所防名色。亦隨彼二假說大造不離義有二。一定同處。二必假藉。別解脫戒等。必藉大生非定同處亦名不離。離質聲光亦如是（云云）義鏡云。造有二種。一親實藉造。如即質造等。二疎假藉造。如離質造等。無表色等是假藉造。今遮薩婆多等實親造。
　　【章】小乘必有表（云云）鈔曰。栖翫云。章小乘必有表者。次下釋之。正理論曰。彼由意憤身語必變。或由呪咀必動身語（或云出雜心論未考。已上恩吼）。
　　【章】準此二說鈔曰。恩吼曰。栖翫云。章準此二說者。有表唯意名爲二說。今謂。此釋非也言二說者。指律不律。其處中善如律儀說。惡處中如不律儀故云准二也（已上恩吼）基辨云恩吼所言亦好。又此二說者。顯揚唯識二說也。上句隨其善惡言即律不律故。下二說隨律不律。准二論說也。
　　【章】應成差別鈔曰。顯業抄曰。應成差別者。古師云。應成不應成二種也。故云差別（云云）今云。不爾。既云應成。須應成中辨差別也。師資二德此云差別。又於資中。出家在家有衆多別故云差別（已上顯業）基辨云。此一段明得緣別。應成之言。謂。成就即得也。應言緣也。相應爲緣。此得緣有別故云應成差別。翻應成即不應成也。下六因即不應成也。翻之知應成也。故古說爲是。顯業說存古說中不可是非。又撰集曰。師應成授戒德。資應成受戒器。故云應成差別（云云）。
　　【章】一意樂損害鈔曰。釋是古來有二解。一云意樂能損害也。善法者所損害也。次下文云彼意樂被損害故。第二依止損害已下。依止即損害也。損害言爲所損害。依止即所損害也。六因不一准也（已上詮要讃後等云古義）二云。六因之中四因皆一准也。皆約所損得名。謂。意樂即所損害。活命等事即能損害。撰集抄曰。
由活命等惡事因緣能損害欲受戒善意樂故（云云）（已上云今師料簡）今云。二之中以第一爲是。損害二字所損害。意樂二字能損害也。四因皆同。古說云第二已下別不爾。
　　【章】若復有人（云云）鈔曰。顯業抄曰。雖非純淨等者。是唯小乘戒也。比丘之戒。以生得善心受得准據也。菩薩戒者。通別俱不可成也。不希菩提但爲活命。縱雖有盡壽修梵行。必不成菩薩戒也（云云）今云。此顯業說未穩。凡生得善是任運起故。非受戒善心。凡受戒善思。由強加行善意發動身語。業性爲根本業道。云何云以生得善受戒耶。非加行思則戒業戒體不成。若不爾。汝所言戒劣弱。應非戒業相續。故苾芻戒爲活命。受戒成就。但以不犯爲善意樂。菩薩戒意樂非此所論。爲利益爲違犯。亦菩薩戒體故。非同日之論也。
　　【章】若有身帶（云云）鈔曰。四分律曰。爾時摩竭國界五種病出。一者癩。二癰。三白癩。四乾瘖。五癲狂（乃至）自今已後不得度五種病授具足大小便道合者。是尼衆遮也（顯業抄）。
　　【章】如遮法中（云云）鈔曰。四分三十四五廣明遮難。又五十九及增一中說百遮也。
　　【章】若扇搋迦及（云云）鈔曰。應音二十四曰。扇搋。謂。本來男根不滿。亦不能生子（云云）倫記十四曰。扇搋迦者。一向無根。或夭生無根。及爲他害。總名扇搋迦。半擇迦者。此云名染汚。通有根無根。下文云。夭生無根是扇搋。亦是半擇迦一分。半擇男勢或起不起。唯半擇迦被害無根者。若不被他於己爲過唯扇搋迦。泰曰。扇搋迦是無根義若有損害已後失男志性。樂他爲過同女性者名半擇迦。亦扇搋迦也（云云）今云此亦扉搋迦非實扇搋。對法八曰。又半擇迦有五種。謂。生便半擇迦（攝釋曰。問。五種中。生便除去。此二種永無男勢。應名扇搋。云何言半擇迦耶。答。若無男勢後。不樂他於己爲過。即名扇搋。雖無男勢。若樂他人於己爲過。故名半擇迦。實望彼男勢用。合名扇搋。云云）。
    對法抄六（二十五紙）曰。扇搋迦。此云無根勢。（一無生也）半擇迦。此云樂欲。樂他於己爲過五中初得二名。次三唯半擇迦非扇搋。后一若不被他於己爲過。名扇搋迦。無根勢故。又俱舍論三曰。本性損壞扇搋半擇迦及二形人等（正理音釋。此云生。謂生來男根不滿也。搋丑皆切）光記三曰。如業品說。應知。扁搋半擇俱名黃門故業品云二黃門二形。扇搋唯無根。無根有二。一本性扇搋。二損壞扇搋。半擇唯有根。有根有三（一嫉妬。二半月。三灌灑）又解。扇搋唯無根。半擇通有無。本性損壞亦通半擇。若作此解。半擇迦寬。扇搋迦狹（云云）寶疏三曰。扇搋。謂。無根損根。半擇。無勢損勢。
　　【章】外道論記曰。今解。律中云破二道者。是此中外道也。隨機羯磨云。汝不破內外道耶（謂。曾作外道來受具戒。後復入外道。今又重來受具戒者。文集由之釋）
　　【章】賊住倫記曰。勤策盜聽大法。名爲賊住。隨機羯磨曰。汝非賊住耶（謂。白衣沙彌時。盜聽說戒羯磨。同僧法事）小乘二十部中。二百年滿大天。是名賊住。諸外道爲利養故剃頭出家受戒。名賊住比丘（三論玄義部執異論疏）。
　　【章】若別異住倫記曰。泰云。若別住者。上明意樂損害中云。或畏不活法比丘中詐現自辨典彼同法勿諸比丘與我同止名別異住。前取意樂損義。此取白法損義（乃至）今解。律云破二道者（乃至）別異住者有兩解。一解同泰。又解。勤策起邪見說婬欲非障道等故被損。名別異住。然未犯重。此中別住是遮類攝。餘是皆難。栖翫記曰。章若別異住者。周法師云。犯根本罪懺悔之者。名別異住（云云）集玄解云。犯僧殘者名別異住（乃至）應說。此言別異住者。是說不肯事出家衆半年之者。或不曾來作勤策者。雖除鬚髮別異住故。是損白法。不令受戒（云云）今云。此說同泰歟。
　　【章】若不共住倫曰。泰云。不共住者犯重人也。隨機羯磨曰。汝不犯邊罪耶（答言無者。應語言。汝應不識此罪名。謂。曾受佛戒已。犯於四重。即是佛法海外人。故名邊罪。汝不有耶）栖翫曰。周法師云。犯根本罪不懺悔者不共住。集玄解云。犯波羅夷名不共住。大乘無不共住。大乘無此治罰罪。
　　【章】若他僕隷（云云）應音一（二十九紙）云。僮隷力計切。周禮男子入于罪隷。鄭衆曰。隷奴也。隷賊也。役也。僕隷也。
　　【章】若有龍等四分律三十五（二丁云云）（善現龍王因緣）等言等非人。通天·修羅·鬼·獄。五分云天子阿修羅子犍闥婆子化爲人等。因修羅厭患生死。化作人形受戒。後住居士家。食五百分食。招譏故制。
　　【章】守園人倫泰曰。本音云僧伽。此云園。謂佛在世時。諸僧皆在園中樹下修道。今云阿羅摩子園。諸僧等亦在園居。各樹下作菴而住。其守園人即是。舊云僧伽藍民也。若作寺舍而居者多放逸也。基云。守園者謂守寺門人。有釋。梵音僧伽。此云守。阿羅摩。此云園也。（云云）
　　【章】尸羅不清淨（云云）此經中言非唯一經。遺教經華嚴經。及涅槃經等恩吼引彌勒經疏。坐禪經引。
　　【章】由此故知瑜伽二十八取意（詮要六引）二十八云。先於尸羅善清淨故。便無憂悔。無憂悔故。歡喜安樂。由安樂故。心得正定。心得定故。能如實知（乃至）廣說。得解脫故。證無所作究竟涅槃。
　　【章】第九先得後捨顯業抄曰。先得後捨者。非謂得先捨後。得捨各有先後也。故義鏡云。先後得捨者。即明得捨之先後也。先後有二。一道俗先後。二大小先後。此二先後。通得捨故。云先後得捨也（云云）或抄釋之曰。有二相對。一道俗對。二大小對。道俗對。得五戒等作優婆塞。先得也。後得十戒等作出家形。後得也。此云道俗對先後。又初得沙彌。先得。次得具戒。後得也。此云大小對先後得。此明得通先後畢。次明捨通先後者。先捨比丘戒作近事。先捨也。次捨五戒作無戒白衣。後捨也。是道俗對先後捨也。又捨比丘戒作沙彌。先捨。捨沙彌戒作俗形。後捨也。是云大小對先後捨也（云云）今云。此或抄說（捨二對釋）未穩。可言捨沙彌戒爲近事。是道俗對捨先後也。又捨比丘戒爲沙彌得五戒。是大小對捨先後也。今章含上來義云先後得捨。得說先不說後。捨說後不說前。影略互顯也。
　　【章】苾芻轉爲尼（云云）今章主意。由此瑜伽文立轉捨得捨義。謂僧轉爲尼時。但捨僧戒。但得尼戒。又尼轉爲僧時。但捨尼戒。但得僧戒。故今云即更互得戒也。然南山與是別。不許轉根得捨義。謂。受戒時兼發得於僧尼戒故。諸律儀捨緣中不立之故。所以爾者。僧尼本受戒七支身口諸非無不攝盡。故懸發於僧尼諸戒。若僧轉爲尼時。即守尼戒。但用始得。體本來得。故無轉根得捨義也。
　　六法者。諸律中說相有異。一。五分律。五戒加不非時食。二。十誦律說。六法者四重爲四。第五不得與男子身相觸。謂。腕已上。第六不得與男捉手。謂。腕已下。三。有部根本律云。六法者。一。不得獨行。二。不得獨渡河。三。不得觸男身。四。不得與男子同室宿。不得爲媒事。六。不得覆尼重罪。俱舍頌疏十四云。六法者。於五戒上加不非時食也。麟記曰。光寶兩疏並爲此釋。麟師今詳此釋未爲允當。以六法中摩觸亦成犯故。又且五戒但制邪行。豈可六法但制邪行（乃至）廣釋。
　　【章】於已前上更加一鈔曰。集玄解云。更加一者。六之一一上更加一故。謂。於婬欲戒。更加與染汚心男子共身相摩觸。偸盜戒上。更加草木四錢等。於殺生戒上。更加蟻子等打縛等。於妄語戒。更加戲笑輕妄語。後飮酒戒非時食二戒律文無加事。今云。加上品堅固護持。顯業抄引之已。次云。准下說捨文。但於四上更加一也。非飮酒非時食上更加（云云）今云。此釋大爾。集玄由四分律（或云。十戒上加摩觸義歟。謂。六法中餘五法是十戒體故雖輕重異亦成十戒中犯故。摩觸之一。雖赤婬類。非婬體故）。
　　【章】若從五戒（云云）已下文。古來立重發不重發二義。一云。今章文。章主立不重發之義。是知足坊等古義也。何以知不重發義。以次文云增緣更不重發。又云。唯增語三。不別得前四支也。又准周記（周記如恩吼引。其文中有淄洲助釋）淄洲助釋。以重發義。此章若明重發之義。淄洲何加助釋。明知。章主唯立不重發義。廣章於二義中以不重發爲勝。第二興正云（顯業抄）今章主重發義也。付今現文有二料簡。一云。今現文且述隨轉理門也。謂。薩婆多等不許重發。實理門之前。章主許重發也（云云）二云。其緣者十戒之中後五是也。近事時。五戒之上增此五故云增也。依之四支體類彌增明也。故令戒增明。近事之時發得四支。勤策之位同發四支。前後同四支故。云不別重發。勤策之位。非云更不發四支之體類也若約前後。兩箇四支也。雖重發。四支體狀無異故。云唯依舊等也。基辨評云。以古義爲正。興正義妄謬也。非章主意。興正二料簡中。初料簡不辨大小乘菽麥之說也。隨轉理門之言。本出瑜伽釋。明大乘義。不辨實義。且順小乘。說云隨轉理門也。今此章文明大乘菩薩戒處。順小乘說。則可謂隨轉理門。今不爾。此是明聲聞乘別受戒處興同小乘說。何應云隨轉理門。總大乘教中明聲聞乘。有同小乘。有不同小乘。此是由大乘者所傳爲別。今此別脫漸受義。同小乘流傳故。章主如是明之。非云隨轉理。故初料簡妄也。次料簡亦不爾。章主既云令戒增明更不別重發戒體也。由是應知。但增明防非用非增體也。今家以無表爲戒體。若爾防非用此戒體也。云何應云增防非用。雖但應云增明。不應云增防非用。初受不殺生防非用。與後受不殺防非用。云何有別。應云重發戒體焉。興正爲莊自所立。強欲令同南山今迷妄後學。有智人勿必誤。故興正所言。彼師自所立。非今章義也。次捨下有二解。初不重發義。次是重發義。雖有此二解。章主今文以不重發義釋。以此文爲重發義。大不可也。
　　【章】但遮其其遮戒此釋但遮其其字。古來有異義六家。一者集解云。文但遮其其遮戒者。其其猶云彼彼也。即指前五戒也。五戒非一也。故云其其也。上遮者明防護前之用也。明後所得之戒體也。謂。受十戒明得遍護彼彼五戒云遮戒也（云云）二者續後抄云。但遮其者。指四重云其。以身三語一爲所護體。故云遮其也。其遮戒者能護也。身三語一外皆能護。故云。攝戒種類之時皆攝四重也。能護云時至十戒也。但所護體四支故。唯增後三者。綺語等四也。前四支外更發加語三也（云云）三者。決擇抄云。但遮其遮戒者。賸初遮字。受十戒時。但只得其遮戒。餘四先護也（云云）四者。栖翫記曰。但是遮戒者所增者也。准此。尼受六法戒者。百四白二亦但增緣。沙彌受具所增遮性（云云）五者。智山如幻校正云。遮其其遮戒恐當作遮其戒其遮。蓋是故古寫之誤也（云云）六者。報恩吼曰。集解古鈔。異說紛紜。皆鑿說也。用寫誤本以爲正說。種種駕說。無有一當。或謂。遮其其遮戒。恐當作遮其戒其遮。蓋是改古寫之誤也。今謂。此說知其寫誤。實勝於古人之翳見。然觀其所改革。則全不允符。不如不改。而引決擇抄已云。栖翫葉文釋義亦無有異。作但是遮戒爲正（云云）基辨評云。如恩吼辨。古說皆是鑿說也。一以不允。改文當作但增於其遮戒。此所言其遮戒者。十戒之中後六戒也。雖受十戒。唯依舊五戒時身三語一其餘皆是遮戒非性戒。故云但增於其遮戒乃至十戒。從次唯增於語三句可考察知。栖翫記中云但是遮戒者所增者也。此義稍近我義。
　　【章】若竪爲言（云云）鈔曰。顯業抄云。古料簡云。若竪爲言者。上漸受也。若摸而語。上頓受也（云云）菩薩義不爾。上漸受者。從五至十。從十至具也。頓受者。白衣直受具等也。今廣竪付漸受者別之（云云）或曰。興正。今文橫竪。付漸受別之者。由四支七支文耳。若依此義。約重發義耳。若依不重發。於漸受七支頓得義難立。前四支非頓得故。私曰。或可。今竪義但約頓受。白衣直受具時。四支七支皆頓得故。私云。於今二科。漸受諸義。並與南山無異。於頓受古義。二科俱與南山異謂。四支頓得。七支漸得。各七衆上自談頓義。非上下相望（云云）興正義。約橫竪科中。頓同古義於一漸受中約橫竪。且分頓漸故。上約次第科中。頓全同南山。然頓受易知故。文中但明漸受略頓受（云云）基辨云。此等說皆非章主意。今文意。約橫竪明頓漸二得同時。若竪爲言者。五戒十戒大戒漸漸次第受評論言如前明。有次第增明增遮增語三義。非頓受得。漸漸次第受得義立也。若此漸受不爲次第論。頓一時得爲論云橫而語。不見次第。唯就所詮作論故。問。何故如是釋耶。答。章文。竪言時云定漸受得。橫語時云即顯非漸。此即言彰漸受即頓橫竪言以竪論直橫論義。以四支七支等者。辨即頓非漸由。謂五戒時身三口一即十戒身三口一。故頓得也。七支是大戒身三口四。雖爾。綺語兩舌惡口三。妄語上枝末戒故（沙彌戒經中。一一戒雜說諸事。所謂婬戒云莫觀美色。目不贍躬等。妄語戒云兩舌惡口綺語等。云云）於四支處即具餘三故。皆是頓得也。上分漸受頓科。既明漸受不重發。由增義但立次第。已約竪結也。次爲明頓受不離漸立橫義結也。此即上結頓受科也。以白衣受具云頓得之釋。大妄論也。白衣何有受具。若設有。何此論受得耶。
　　【章】又尼五百戒（云云）鈔曰。智度及藥師經。尼云五百戒。決擇抄云。章又尼五戒等者。五字錯合是其字（云云）文集云。私云。現流布文作五百戒。後人加百字歟（云云）栖翫記曰。章又尼五百戒等者。此問尼轉爲正學者。雖總言七。意在四支。爲捨不捨（云云）栖翫所覽本。與現流布本同。今云。現流本恐可乎。苾芻尼說三百四十八戒。然今說五百。合威儀說故。今補篇義第三云。尼五百戒者。實但三百四十八戒也經論云五百。應是僧尼相望僧論之言有五百。實三百四十八也（云云）此說爲正。
　　【章】離說及不捉（云云）鈔曰。古來釋此離說二字有多義。一云。離說者。寫誤。當作雜說。（離合問答次問答是。今雜說）續後抄（第一義）是也。鈔云。沙彌戒經中。其一一戒上。雜說諸事。所謂婬戒云莫觀美色。目不贍躬等。妄語戒云兩舌惡口綺語等。如此一一戒。雜說多事而制之。及又制捉寶戒。近住戒中何不爾哉問意也。又（有說如詮要）二云。集解意。說字訓悅謂。離喜悅也。著香花鬘歌舞觀聽等。皆人所好悅作也。離喜悅放逸云離悅也。三云。栖翫記及唐本章作離俴。四可云。顯業抄云第四門中離說者。香油塗身作倡伎樂離說及禁不捉金銀。爲言。五云。恩吼云。古說皆不允。此問答據伽五十三卷。文有稍異。大致不別。順伽文須解。五十三云。問。何故於勤策律儀中增離金錢。非於近住律儀耶（云云）基辨評云。諸義皆不允。於中顯業稍爲正。問。由顯業。離說爲正。則次問答明離合。云何此問答中云離說耶。似重煩。如何答。此問中云及不捉金銀等。及言集合餘事故。問意。勤策戒中。如次問。以歌舞作倡與香油塗身開爲二。及不捉金等爲制戒。丁寧也。何故近住等戒。不爲丁寧制耶。問意也。恩吼中出伽本據。甚可翫。然伽但云不捉金等。今此章擧離說擧不捉金寶。問近住戒不丁寧耶。故置及言。次問答正問答開合。此處問答不丁寧。此爲異也。此答中如是意故。
　　【章】如何得名隨心轉（云云）鈔曰。含二義。離一隨現思轉。定道戒是也。二隨期心轉。至未來際。菩薩戒是也。二義中。第二義爲本。攝定道戒而難。問中云亦在其中故。答中亦云通受名隨心轉戒故。又或云。但指定共戒。謂。菩薩固修諸行。暫不可發定共戒。若起貪心如何名持隨心轉定共戒等耶（云云）今云。此或義不是也。非問答意故。
　　【章】能感異熟也鈔曰。顯業抄云。問。破戒人以有曾得之功能故。能感異熟破戒之罪報。何時受之耶。答。順次生隨重者受之。性相之定。善惡均等。無有此義。是故持戒之善強。破戒之心若輕者。順次先受善業。後感破戒之業。如是准知。智論中付定順次之業有三義。今生數作業先受。今生重者。及最後念業先受也。性相門重者先受（云云）。
　　【章】極弘廣故鈔曰。古來有二義。一云。誓心弘廣。謂。期未來際故。決定思可爲所依也。若此義。則問中云意中有善惡律儀。通十支作論也。由此意。答中極弘廣言爲誓心弘廣也（已上古義）二云。善心弘廣。謂。善惡相對分別。善心弘廣故。善決定思。可爲無表所依也（已上興正）若此義。則問中云意中有善惡律儀。由意業三支作問也。由此意答。極弘廣言。但見善心弘廣也。今評云。初義爲正謂。雖善惡戒意中並。作惡無盡未來際誓。況菩薩心何有之耶（作已必生慚愧。故惡業種子心亡）作善期未來際故弘廣。種子勢用無斷。永爲無表所依相續也。故以初義爲正。
　　【章】於理何妨鈔曰。續後鈔云。化人者非無色界定果變化。彼定不成戒故。然除無色無種大故。假令雖反身作動身語。無記故又不作受戒表也。今所言化人者。龍畜等也許受五八戒故。非出家戒也。
　　【章】七衆所受爲菩薩（云云）鈔曰。顯業抄云。七衆所受等者。章主意。攝律儀體。聲聞菩薩全分同體也。本論攝律儀戒七衆戒故者。即此意也（乃至）至義寂最行等釋。菩薩地攝律儀戒。七衆戒故者。先小後大者也。背本論始終之上。尤難依用者也（云云）基辨評云。顯業抄說。大妄說也。如上既辨菩薩戒中除不共者。餘取爲律儀。如何應云聲聞菩薩全分同體耶。菩薩地說即七衆別解脫律儀者。取聲聞別解脫共菩薩心者。爲形居律儀也。非同戒體。今此所言亦取爲形居律儀共者。非取全分。故顯業抄誤也。【章】問然十業道（云云）鈔曰。周記云。章然十業道體是思者。問。業道無表有何別耶。答。業體實思。無表色者是唯是假立。防惡色故。假名無表色也。又無表者種上功能。業思實體。又未受戒但不殺生。唯得一種自性業道。若受戒已。更別得彼無表之戒。又處中善。雖不由受亦有無表。據其體用。亦與業道而不即一。問。戒體但是種上功能。爲假爲實耶。答。是假。若爾假法如無。如何經言戒能感果。而後言持名非色心耶。答。實種能感。種體從用名戒感也。而言持名者。亦據體說。言非色心者。說彼功能。問。戒既種上差別功能。第八緣不。答。不緣。若爾種上廣大功能。如何即緣。答。廣大是實戒是假故。故緣其實不緣其假也。問。一種功能假實何別。答。廣大依種親起不約防外名實戒體其色防身語。（云云）
　　【章】廣惠聲聞鈔曰。瑜伽四十三（十六紙）明三類惠。其中隨一云廣惠也。三類者。一劣惠。二中惠。三廣惠。善珠云。從惠爲名。佛地論云。深廣圓滿。善通達故。名爲廣惠。即是波羅蜜多聲聞等（已上珠釋）又婆沙百四十三云。舍利弗名波羅蜜多聞聲。此其證也。恩吼中云。廣惠聲聞者。取定姓不愚法聲聞。生無色界。聲聞簡菩薩。菩薩不生無色故。廣惠簡愚法。彼亦不生故（云云）（今云是也）三十疏七本（二十七紙）曰。即定姓中有愚法者。不信大乘故。彼定不起。若不愚法聲聞。雖信大乘不將爲究竟。由信有故。彼起此定不爲究竟故。聖人生彼。如今大乘信小乘教（云云）今謂何故信大乘者生無表。起無色定耶。答。得無聲定必入滅定。其時若不信大乘第八識。則恐心斷絕成皆無。故不能入滅定。故但信大乘第八識者。生彼入滅定。若爾。何故已得自在菩薩。不生無色界耶。答。無所化有情故不生也。伽六十六云。若毘鉢舍那行菩薩。未得自在。及有廣惠聲聞乘等。若諸有學。若阿羅漢。彼無色界繫善作意。亦緣下地一切法。若諸菩薩已得自在。決定不於無色界生。由觀於彼不能觀起衆生事等。
　　【章】語表唯初禪（云云）鈔曰。續後抄云。九地分別中。語表唯初禪（云云）古料簡中。上依地有無初云業通四禪文料簡云。身語二業通四禪也（云云）以今文校之。古料簡殊誤也彼依地有無文釋身業也。故云業通四禪也。古料簡有無文。配三師義料簡故。致如是誤也。故知只二師義也。如前料簡也（云云）身表通五地者。欲四禪也。語表欲初禪也（云云）。
　　【章】四洲別脫（云云）鈔曰。顯業抄云。菩薩通四洲者。古料簡云梵網所說十重八六之戒。應通北洲許之。今謂不爾。是瑜伽所說菩薩也。上來標菩薩者。皆是瑜伽論所說故也。古義云。云梵網所說戒。不簡別道俗故通許之。瑜伽所說七衆差別顯了也。其中出家戒者。云何通北洲。故知梵網所說菩薩戒也（爲言）基辨云。古料簡等不是也。瑜伽菩薩戒。與梵網戒。戒相雖別戒體無有別。云何爲差別耶。瑜伽所說七衆差別顯了者難了。梵網亦七衆顯了說比丘比丘尼等。故瑜伽說菩薩律儀戒七衆戒。是形居相故非戒體。七衆雖形居別。於戒體等同。故梵網戒通四洲。瑜伽戒亦通顯然也。

大乘法苑義林章師子吼鈔第二十二卷（尾）



























































