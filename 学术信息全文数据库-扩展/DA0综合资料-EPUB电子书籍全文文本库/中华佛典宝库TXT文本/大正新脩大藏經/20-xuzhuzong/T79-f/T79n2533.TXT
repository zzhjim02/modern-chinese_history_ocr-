　　《大正藏》第79卷No.2533
No. 2533
金界發惠抄卷上

　　         釋頼瑜記


　　金剛界念誦私記（延命院作）
　　本軌云。金剛頂瑜伽蓮華部心念誦儀軌（或無瑜伽二字）石山四卷次第二云。若偏依佛部而修時。心月輪中可觀率都婆。卽應名金剛界佛部心念誦儀軌。若偏依金剛部而修者。心月輪中可觀五古金剛杵。卽應名金剛部心念誦儀軌。若依寶部而修者。心月輪中可觀寶形。卽可名寶部心念誦儀軌。若依蓮花部而修者。心月輪中可觀開敷紅蓮花。卽應名金剛界蓮花部心念誦儀軌。若偏依羯磨部而修者。心月輪中可觀羯磨金剛杵。卽應名金剛界羯磨部心念誦儀軌。若依都部法修行者。心月輪中可觀率堵婆五古金剛杵寶珠紅蓮花羯磨杵。卽應名金剛界五部心念誦儀軌。然今所傳儀軌正是依蓮花部而修行也（文）。
　　又別釋云。問。爾說五部總修之儀式。可造儀軌。何者衆多要門只示蓮華部心念誦軌則耶。答。依如來意趣金剛頂經旨。不空三藏造此儀軌。末葉凡夫不可決定。但所推量。若有求法人。來欲受學金剛界法。其人漸見。其心淺深根性利鈍。是器非器率爾難知。然則示一隅究竟祕要輒不可授。其阿闍梨猶祕。於心地乃決定法器。可開究竟祕要之門。待人傳也。由此義故儀軌不盡法旨歟（云云）又濟暹僧都云。謂雖應通五部。一切有情以心蓮花爲因。而成佛果。故殊約蓮華部也（云云）私云。娑婆世界衆生。殊於阿彌陀佛宿緣深厚故。就蓮花部勸修行也。依之顯教經論中非勸西方。眞言經軌又勸極樂故依蓮花部造念誦軌則也。故五相成身住彌陀定印。心月輪觀八葉蓮花。良有以也。法印下六指相交。上四指相捻。顯六道衆生令證四身果也。又此印又有祕決。更問。又天台釋云。釋迦如來一代說法。經處處聖教。唯勸衆生傳心偏念彌陀求生。西方極樂國土。其餘諸佛一切淨土雖有一經兩經略勸彼生。不如阿彌陀佛國處處經論慇懃丁寧勸往生（文）予於醍醐寺報恩院上綱奉傳受諸尊法等云。次數部經軌加披覽之處。又以勸西方。顯密雖異。志趣是同者歟。
　　先上堂觀者。次下云。次想吾身爲本尊等。觀是也。謂於上堂觀有通別。今是別觀也。隨修何法觀吾身爲其本尊也。次下云。若觀金剛薩埵亦得者。通觀也。設修何法。觀吾身爲金薩也。故圓城寺八卷次第云。觀自身爲本尊。或金剛薩埵亦得之。初心行者皆是金剛薩埵故也（文）又大師持寶金剛次第云。參堂之間觀。吾身是金剛薩埵也。首著五智寶冠。右手持杵。左執鈴。足踐八葉蓮臺。漸次步行。想起心王五智之都。趣法界三密之門（文）此次第雖如意輪爲本尊。入金薩觀。可悉之。門通觀時諸尊中何必用金薩耶。答。長宴僧都口決云。金剛薩埵。右持五𦙶。左持鈴。是最初菩薩至最後鈴菩薩。攝持之也。卽薩埵阿闍梨持念五部四攝之意也（云云）准此決者。金薩五部四攝故。用通觀歟。又略出經云。一切衆生所有心堅固菩提名薩埵（文）准此文者。表發菩提心義歟。故論云。云何能證無上菩提。法爾應住普賢大菩提心（文）隨在何尊。若不發菩提心。其法難成。故殊入金薩三摩地也。卽誦.字加持淨衣者。石山二卷次第云。卽誦.字加持淨衣著身（文）。問。圓城寺四卷次第云。夫欲上堂者。先在室中。洗手𡃤口。取淨衣加此密言。所著衣服成佛衣。密言曰。...................（文）言相違如何。答。小野廣澤不同歟。先師口決云。結小三古印。誦.字加持之（云云）或次第云。次加持衣誦清淨眞言。或誦.字加持之（是師口也。皆有證文文）私云。清淨眞言者。前成佛衣眞言歟。或又唵毘摩呂娑婆訶之言歟。大師儀軌中。袈裟加持用此明故（或吉里吉里明歟。檜尾口決吉里者。清淨義也云云）。
　　次至道場門觀。石山四卷次第云。次到門下時。住降三世三摩地。謂心月輪上有.字。遍體皆.字。變成降三世明王（其形如常）三度謦咳三度彈指（彈指辟除義也）謂左手五指舒。右手立舒五指。以右掌覆左手背。右大指入左掌。以左大指捻右大指背。便以右頭指彈指。皆作聲是也。卽以右手作降三世半印。誦.字辟除亦結界（次三度扣屝）又一傳云。三度謦咳彈指作聲（彈指云相如前已明之）。
　　卽入無能勝明王三摩地。謂心月輪上有.字。遍體悉吽字也。變成無能勝明王。心相赤色極大忿怒威光熾盛。作是觀也。二手作金剛拳。各舒頭指。以左手當心上。以右印誦.字三反。辟除及結界印身五處是也（每度誦.字一反云云）私云。今次第取兩說意爲此作法歟。但印十方石山二說中無之。無能勝明王者。大疏云。釋迦化身。隱其無量自在神力。而觀此忿怒明王之形。謂降伏衆生可盡諸障也。無能勝卽無可破壞之義也（文）。
　　時處儀軌云。無能勝明王於一切時處。魔寃不能侵。如來初成道。於菩提樹下。以此密印言（文）私云。時處儀軌說可然。入堂內。是爲成佛也。其印相以風彈。又伸風。順逆加持指十方等。是降魔之義歟。印是怖魔印故。三度彈指等者。持寶次第云。三度彈指誦.字。譬如世人叩門呼人。諸佛皆住法界定以驚覺義也（文）。
　　次開道場門觀。想開法界道場門是觀也。問。穢土草庵室內。何法界道場耶。答。疏云。謂隨如來有應之處。無非此宮（文）論云。若歸本卽是密嚴國土（云云）彼天台猶豈離伽耶別求常寂。花嚴又談卽染歸淨土。況於自宗乎。可辟除諸障者。前旣用辟除結界。何又辟除耶。答。前堂外。今堂內。異故再用歟。右目有.字等者。問。大師寶鑰云。..惠眼破無明昏夜。日月定光現有智薩埵（云云）相違何。答。此約增勝。彼就互具。故無相違。例如胎金。如次理智。又互具理智（云云）具如下辨（矣）。
　　次壇前普禮。略出經云。以尊重心住正念。禮十方諸佛及菩薩。以五體投地敬禮眞言曰。金剛合掌者。普禮印用金掌者。高雄記云。當禮拜時。作金剛合掌卽名歸命合掌也。此歸命合掌相叉意者。此十指者爲十波羅蜜十方界也（云云）。又祕決云。師云。一切印代用此印也。又五指卽五智也。一切印不出五智印。故云普印。又云。以定惠二手配佛界衆生界時。左衆生界。右佛界也。左五指上右五指次第重作衆生界。令歸佛界之義（云云）又云。兩掌令圓處我性心蓮也。交初節卽未敷形也（云云）石山次第云。先入左足至壇前誦總禮眞言作禮（蓮花合掌）可想對大日如來五部聖衆五體投地作禮（云云）高雄口決云。堅心合掌稍低頭敬佛部諸尊。次蓮花合掌亦低頭敬蓮花部諸尊。次金剛合掌亦低頭敬金剛部諸尊了。次右手以所著袈裟揩夾於右脇。以左右手當前。裳揩上方。長跪普禮眞言一遍禮拜（十方諸尊）四遍或五遍（云云）私云。或用蓮掌。或通三種合掌。然今用金掌也。凡今禮拜通三業。誦普禮言。是口業也。五體投地是身業（五體投地如別記）至心卽意業也。通法釋云。頂局身。禮通三業（文）可思之。至心者。上所述運心也。御作次第云。專念兩部諸尊禮拜（云云）或又持寶次第云。至佛前次第云。至佛前了。五體投地。拜本尊諸尊。觀能禮所禮性空寂之義（云云）。次辯供。其辯供時。入不動三摩地者。八卷次第云。次辯供時入降三世三摩地辯備（文）除毘那夜迦障難法驗速令成就故歟。下加持供物用忿怒王印言。卽此意（矣）或師云。隨部部入忿怒三摩地辯備六供爲佛部者。入不動三摩地。餘准知之（云云）六種供養卽六度表示也。檜尾口決云。壇水·戒塗·忍辱花·進焚·禪飯般若燈·精進遍六置中間（云云）壇水者。一切草木蒙雨露恩施。生長果熟故。以水爲施也。或以水平等遍類施行。無偏頗歟。戒香者。天竺法極熟時。沈檀等香和水。能除熱惱。同尸羅清淨義故以香爲戒也。忍辱花者。一切草木花皆柔軟故爲忍辱也。進焚者。以火著薪。次第熾盛無體息故。以焚香爲精進也。禪飯者。法花云。法喜禪悅食（文）禪定長養身心故禪爲飮食也。般若燈者。燈照物如般若照境。可知（矣）。
　　精進遍六置中間者。謂自餘阿伽塗花等皆左右備之燈香一種在中。而表六度中精進通餘六度謂勵餘五度懈怠令熾盛。是精進故。大般若有其證（云云）又以閼伽等熏燈香。表通餘度之義也。又義章中出六度各互相攝之義。精進通餘度之義顯然（矣）。
　　次著座普禮（略出經云。或如來座(全結跏也)或大菩薩坐(半跏坐也)五輪著地者。御口云。未必著地。只結誦印言禮。持寶次第云。端身正座。金剛合掌。觀不動身。奉禮法界海諸佛運心（云云）或云。著座普禮者。誦普禮眞言。禮本尊請加持。或誦懺悔頌云。我從無始來流轉。於生死恒起諸煩惱。具造三業罪。今對大聖尊盡心而懺悔。如諸佛所懺。我今亦如是。願垂加持力。衆生悉清淨（此頌或次第用壇前云云）私云。今流壇前著座俱不用此頌（矣）又廣澤未必用著座普禮歟。
　　次塗香磨瑩五分法身者。嘉祥仁王疏云。五分法身者。謂戒·定·惠·解脫·解脫知見也。凡夫惑累以五隱爲身。聖人清高以五分法身爲體（文）。又云。法身者。眞法爲體。妙解爲軀。故云法身也（文）金剛界疑問云。問。以五分法身爲塗香。而塗我身云事歟。當以塗香塗五分法身云事歟。答。自身本具此五分法身。而以塗香塗彼五分法身意者。塗香是戒波羅蜜也。戒者卽萬善之根本。所謂諸惡莫作（云云）今以戒香薰馥五分法身。蠲除煩惱之臭氣。磨瑩自性妙身正與。五分法身者。無漏五蘊（云云）。私云。無漏五蘊者。謂戒·定·惠·解脫·解脫知見也。千手儀軌說塗香菩薩功能云。由結此印誦眞言供養故獲得戒·定·惠·解脫·解脫知見五分法身（云云）依塗香印言力。本有五分法身今顯現故。云獲得等歟。或口決云。五指表五體。此五體爲無明塵垢所行穢故。以戒香磨瑩云也（云云）。
　　次三密觀。略出經云。卽於己舌·心·手中想吽字。卽想其字變爲金剛（文）廣澤云三金觀。或次第云三金剛觀。或云。口決云。身口意三所觀吽字金剛故。云三金剛（云云）私案。若約所觀金剛杵。云三金觀。若約能有三密云三密觀歟。御口決云。舌上誦.四返。此乃滅身三·口四·意三十惡業。顯得三部諸尊之義（云云）祕藏記云。以斯吽字安置身口意。觀五鈷金剛加持。則能滅無始以來三業罪障。如金剛能摧破一切物（略抄）。
    御口決云。妙契大師釋（矣）問。三業配當有何故耶。答。合掌殺縛等善惡業表相。專手作故配身業。又印言·相對時以印爲身密。故今教意胸中八分肉團觀質多心故。爲意密。口密可知（矣）又問。身口意各觀月蓮杵。有何意耶。答。或云。月.身密。蓮.語密。杵.意密出。三密各具三密。是三平等義。.能證智。身語所證理也（云云）私云。今教意三密各有斷證故。身口如次斷身口業煩惱。而證顯佛蓮諸佛也。故卽身義云。三密金剛爲增上緣。能證毘盧遮那三身果位（文）或又月所證理。蓮所依定。杵能依智也。所以定中惠但斷惑故。爲表斷惑證理之義觀月蓮杵歟。
　　次淨三業（略出教王二經無本軌。有明無印）本軌云。次當淨三業觀法本清淨。解此眞言明。得三業皆淨（文）意云。依此印言功力淨行者麁動三業。成本尊微細三密之義也。故略出經云。以一切法自性清淨故。我亦自性清淨（文）義決釋此釋云。先以思惟佛功德身清淨境性。卽了一切諸法自性清淨。了一切法自性清淨故。此一切清淨法性入我身中。我同法性。是故清淨（云云）祕藏記云。娑嚩（自性）婆嚩秫駄（清淨自也）薩嚩（一切）達麼（諸法）娑嚩婆嚩秫度欠（如上記云云）當知。依淨三業印言加持力故。一切清淨法性入我身中。我亦同法性。內外清淨故云。下云卽得清淨內外清潔卽此意（矣）稽首無上等者。此頌石山四卷次第無之。又二卷次第無廣澤法皇次第有大師次第或有（矣）問。稽首歸命同耶。答。稽首是身業禮。歸命卽意業禮也。身意可有淺深歟。故毘沙門天禮佛云稽首。去來現在諸佛歸命釋迦牟尼佛（文）然今無上法醫王者三尊也稽首歸命同禮三部諸尊故。不可有優劣歟。
　　次佛部三昧耶。印作率都婆形也。故云。佛部三昧耶。
　　次蓮花部三昧耶。印作八葉蓮花形也。故蓮花部三昧耶。
　　次金剛部三昧耶。印作三古形。故云金剛部三昧耶也。問。前淨三業卽三部三密義。何重示三部三昧耶乎。答。或云。謂淨三業三部被甲有二意。若約三部者。初淨三業佛部。中三部蓮花部。後被甲金剛部也。如次爲體相用三大也。若配五部者。淨三業寶部（見相應經）中三部如文。後被甲羯磨部。化他作業故（云云）或云。初淨三業者。謂今昧聞法種洗三業之垢穢。成五智之妙果。未敷蓮印。是衆生位佛性也。加持五處。是加持五智種子之義也。今依聞法彼種將聞也。次三部各別印言顯得三部諸尊之義也。次被甲印言顯得三部大菩提心堅固旣著金剛甲冑。故今又加持五處。是加持五智現行之義也。又約位者。初淨三業是信位也。始翻三業妄染。信入如來藏性。故未敷蓮印卽衆生佛性也。次此性旣顯發名佛部。故於住位中本性·習所成二種性開發。信根成就悟入佛境界。是住位也。是故佛部當住位也。佛頂印此義也。次蓮花部其心旣契佛境。故所起之行皆稱性行。故萬行開發衆德粲耀。是開敷蓮印之義也。卽十行也。次金剛部稱性之行流至三處如金剛。終至佛果。故以十迴向名十金剛也。已下六峯大三古印。是生界佛界三部爲形之義也。次被甲護身十地也。證涅槃之智名金剛甲也。佛果又攝第十地。佛果上三部功德圓滿故。用大三古印。可悉之。又義。淨三業者。一切善威儀也。此威儀皆向二無我性。今在凡位故用未敷蓮印也。今値教法始向二無我性。熏法種故手作未敷蓮印。口唱諸法清淨等句義。意念其理趣。成三業清淨。設又雖不知其理。依師教力一向信之。此一念信心皆攝佛境。在己心故。以佛地功德莊初信位。深教指之或云。初心卽極或云卽身成佛也。終至佛果時。初心一念初心佛境。歷然終至佛果圓滿也（云云）私云。今此五箇印明者。若依大日經宗。初淨三業是當地前三密行。疏云。此菩提心爲復二句爲因。若望生死中所殖善根。卽名爲果（文）。又金剛頂經云。若有衆生過此教晝夜四時精進修是也。卽地前所殖善根者此也。未敷蓮印表在生死之義也。次佛部初地位開淨菩提心佛智故用佛果印。次蓮部二地已上大悲萬行開敷義故用開蓮印。次金部八地上方便究竟也。上下六峯表上求下化。二掌重表不二。此乃二利行已滿。萬德云顯之義也。故次第云。三昧現前卽得解脫此意（矣）卽是向上方便也。次被甲向下方便。謂著大慈悲甲冑。更示果後利益也。故云。卽起大悲心。遍緣我及一切有情等卽此意（矣）若依金剛頂宗者。初是通達心。未敷印表本有菩提故。次則修菩提心。修顯佛智故用佛頂印。次則成金剛心。心月觀八葉蓮故用開蓮（矣）次則證金剛身謂自身諸佛金剛攝入故。重兩手三杵示攝入之義也。後則佛身圓滿也。但作一種大三古印表三部諸尊顯現義。次釋功能云。疾證無上菩提（云云）此意（矣）。
　　次加持香水。小三古印有四種。如別抄。或云。三古印空水合.字形也。卽性德圓滿上顯三密智用也。軍荼利者。甘露義。卽加持水而令成.字智水。阿密栗帝是甘露義也（云云）長宴僧都記云。...者。.不也。.老死。卽不老不死之義也。是云甘露之明一切壇場供物本尊像行者身等。皆是眞如一理。今以此甘露中道理水彌灑之作其觀念也（云云）。今次第空地合作三古印。愚案云。菩提心大地雖有萬德出生之功。作煩惱障礙故難生。而合法身大空時離三業垢障。出生三部諸尊故。空地合作三古印歟。例如天地和合生萬物（矣空是天義也）灑我及一切有情等者。疏第四云。以性淨之戒香。和合性淨之悲水。遍灑法界衆生性淨之心地。爲令一切戲論皆淨除故（云云）此中悲水者。今.字悲水也。性淨心地者。今菩提心大地也。香有周遍功。水有性淨德。謂.字悲水普遍法界一切衆生菩提心大地。淨除人法戲論。令生佛樹芽也。此戲論者。百六十心三忘執也。以散杖三度叩器摧破三毒三忘之義也。故或次第云。洗淨戲論百六十心（云云）或云。香水作性海觀。散杖作龍觀。..逆順加持。上下二轉之義（云云）注枳里枳里者。實惠僧都口決云。吉里吉里明王者。軍荼利尊也。軍荼利者。卽甘露也。亦名大咲明王。謂吉里云。清淨義也。卽息災義。軍荼利者。增益之義也。甘露者。敬受之義。大咲者。降伏義也（云云）建立古摩略記凡吉里吉里言諸師說不同。或不動（大師說）或無能勝。或降三世。或軍荼利也。但今次第意非軍荼利呪歟。
　　次加持供物。高雄口決云。若就顯教者。欲献佛物。一切天魔鬼神等觸穢汚。以此不淨食物献佛時。佛都不受故無利益。以是以此眞言等先加持了。若就眞言宗者。無明妄想所生一切惡業。以眞言力旣淨護献佛。然後顯法界體性所顯諸功德藏。所以先用此眞言契等了。又以此眞言印契。加持佛供常。亦餘一切事。亦同加持之了（云云）。
　　小五古印者。八卷次第此半五古印用降三世印。今次第此印誦降三世明。似爲降三世印。然不思議疏檜尾金剛界口決用金剛薩埵印。可尋決（矣）略出經第一。說降三世大印功云。若欲淨諸供具。卽以此契觸諸香花飯食等。一一稱吽字。皆得清淨（文）私案。旣降三世印言有淨諸供具事。半五古印亦通用二尊。何失。例如三昧耶會四佛四波印。況金薩三世同東方因位也。降三世會金薩位置三世（矣）或口決云。半五古印五指是五智。從掌月降五智法水。加持供物。令成甘露也（云云）。
　　次覽字觀。燒淨自他內外不淨者。謂自身云內。他身及供物壇地云外。故俱舍云。自身爲內。他身非情爲外（云云）或又自他有情云內。供物大地云外歟。今此用.字智火。燒身器垢穢。非燒其體也。若燒自身體者。同二乘灰炭者歟。故檜尾記云。燒此身及器界。但燒諸觸穢。猶存身器。譬如以火燒火鼠衣時。但燒諸垢穢而衣猶存。但燒種種垢穢不淨。猶存本性清淨身器也（云云）。
　　御作次第云。起從心卽燒淨法界不淨（云云）。
　　私云。五輪成身時。心有.字。成火輪。故云起從心歟。
    次淨地（二經無）次淨身（略出求清淨也）金界生起（最圓）云。房中護淨觀念等法。是則有前。爲除房障事趣明白。不更釋之。先淨地者。地若不淨何得法驗。故先行之。縱雖淨地。而身不淨。何感佛德。故次淨身（云云）眞興僧都記云。修瑜伽者。先觀諸法本性清淨。若不爾者。罪難滅。故然先觀器界。後觀自身。所以者何。器是所依。身是能依。先觀所依清淨之時。能依清淨卽易觀。譬如世間爲盛淨物。先淨其器（文）問。前.字燒旣燒淨身器。何更用淨地淨身耶。答。前總。今別。例如淨三業及三部（矣）。
　　次淨三業三部被甲印言異前。問。先旣用淨三業三部等。何又用耶。答。八卷次第云。今案。初三部三昧耶之中。旣顯諸尊。何因。更結三部心。則初三部卽自身本覺。後三部表他身本覺。然則何可謂之（云云）問。於淨三業。前加持五處。今何加持四處耶。答。爲顯五智四佛歟。
　　次觀佛（略）出中無明。興記云。此先觀理佛性也。眞如佛性遍在法界。如胡麻油。以虛空喩法界有性。以胡麻喩眞如佛性。乃至草木無非佛性。此義如是。言遍照者。大日尊也（云云）私云。今文未必理性遍在。此乃遍空諸佛。金剛頂經。守護經等。油摩諸佛之說分明也。如胡麻者。或表諸佛集會之數量無盡。或諸佛身量如胡麻（儀軌說）或諸佛遍法界。如胡麻油遍麻中（大疏說也）。
　　次金剛起。生起云。次觀於遍空諸佛。佛皆住法界定。若不驚覺者。恐不降起歟。因次行金剛起（云云）。興記云。此次明觀行佛性也。今助釋云。其行佛性未遇佛法因緣以前。沈隱難知。如人入定過緣初覺（云云）今謂不爾。前摩油諸佛示從定出也。故千手儀軌云。名驚覺一切如來印（文）又金剛王儀軌云。驚覺盡虛空界一切如來（文）石山次第云。由結此印誦眞言。一切如來皆從定出。瑜伽者。意作此思惟。啓告諸佛。我身少惠少福設苦海。附託諸佛威神力。唯願不捨大悲本願護念。拔濟於我諸一切如來各加持護念修瑜伽者。獲無量福智。身心自在（云云）（千手儀軌文）略出經云誦前密語三反。卽念諸佛三昧覺悟（云云）。
　　次本尊普禮（出大師梵字次第）生起云。諸尊隨之從定而起故。行四禮（云云）私云。儀軌中無本尊禮。但四禮也。然四禮雖禮諸尊。但似禮四佛。故更禮大日歟。又小島次第云。四禮前用普禮。奉禮本尊今同（矣廣澤）。
　　天台等諸次第等。未必用此禮（矣）智證大師決云。何但有四禮無大日耶。答以五古可思。四禮是四佛禮大日法故。行者同彼（云云）私云。五古是五佛。而四古曲向中古。四佛歸大日之義故。行者禮四佛。四佛禮大日。故用四禮。五佛禮自備故。不用大日普禮也（爲言）又石山四卷次第。唯四禮不用普禮也。
　　次四禮（有二經）遍身中所有微塵數者。興記云。身中佛性不可教故。問。一身之中但有一佛性。何云塵數。答。一佛卽是一切佛故（文）御口決云。我心一一極微剎那。或金薩。或金剛藏等。法法塵塵。皆性佛性然功德法佛法爾曼荼也。故不空常言云。歸命本覺眞法身。乃至三十七尊住心城（文）又云。諸法無足相。爲滅之所縛。若三密外起。此凡夫之身轉爲如來力（文）諸法無定相者。非顯宗諸識所變。或眞如緣起之義。法法塵塵。皆具諸尊德用。或金薩。或金剛業等。隨機而現故。云諸法無定相等也。此卽德用性佛性然四曼故。永異顯也。私云。身中五智三十七尊。乃至塵數不可說諸尊故。云微塵數。此尊皆入金剛薩埵三摩地。故云。爲金剛薩埵也。餘金剛藏等准之。捨身遍法界者。惠捨身命義也。高雄口決中。四禮云一一身分遍十方界。又法花云。觀三千大千世界。乃至無有如芥子許非是菩薩捨身命處等（文）此意歟。又口決南方云。一一身分遍往十方諸佛所（云云）分身義非捨身歟。由以此四種印等者。已下重出四禮得益。此文出千手儀軌又略出經第一云。唯願一切如來金剛薩埵哀愍加護。願一切如來以金剛寶與我灌頂願一切如來爲我轉金剛法輪。願一切如來爲我作金剛事業（文）。或次第四禮名眞言經。如次出此文（矣）前云。金剛藏。今云。虛空藏所。云法菩薩。今云觀自在。同體異名歟。
　　次金剛持遍禮（略出四禮首也）或云。此禮中方大日也。又義總禮五部十方諸如來也（云云）私云。今次第意。大日四佛各別禮畢。今文總禮五佛也。五佛盡一切佛故。云十方諸佛禮事供養也。故大師開題中。一切如來者。五智如來（云云）又小野僧正千心今遍禮云總禮金剛持。可思之。或又上五佛禮。是顯心王五智如來。今遍禮又禮心數諸尊也。故云十方諸佛也。注....句依師傳加初者。大師御次第。此句在初。儀軌中置紇。今案。兼本軌大師二意。安首尾歟。略出經但出此一句（矣無明也）石山四卷次第。終加此句。初無也。同二卷次第。初加此句。終無也。
　　次五悔。石山二卷次第云。次普賢行願（如軌）謂䠒跪合掌誦五悔也（云云）廣澤法皇次第。次普賢行願（云云）二四字云。普賢行願者。總名也。五悔九方便共可云爾也（云云）安然對受記云。五悔印明同九方便中五也。或軌有五悔印明。珍和尚說。此五悔亦名普賢行願。正可六悔。於勸情有二。一請久住世。二請轉法輪。故阿閦軌出二眞言（文）又新渡金剛界儀軌云。六歸命（云云）私云。第四段分二立六歸命也。又五悔次第。異說不同也。千手五祕密兩軌懺悔·隨喜·勸請·迴向·發願次第也。天台大師以懺悔勸請隨喜迴向發願爲其五也。覺超僧都胎藏生起云。且述今意云。欲修萬行者。禮三寶。萬行雖多不出心行二種善也。懺悔是心。隨喜是行也。故此二種略表一切斷惡修善故。爲二次第。萬行皆依佛轉法輪故。次勸請。三世一切善皆迴向故爲後也（取意）問。懺悔是隨一。何五皆云悔耶。答。天台弘決云。皆悔罪故名皆五悔。懺悔破三業遮性等罪。勸請破法謗罪。隨喜破嫉妬罪。迴向破爲諸有因罪（但軌生死爲說有因）發願破邪願罪（云云）今准可知（矣）又最勝王經其意分明也。問。何故有必五耶。答。興記云。古德云。配五智有五。今謂爲精進五相。所謂被甲加行無下無退無足（文）對受記云。五悔是則五智。准眞實經五佛如次。寂靜·調伏·求財·敬愛·增益·護摩。卽是如次五悔功德（文）私云。五悔前有表白神分等。依之或次第云。表白神分祈願。次五悔（云云）或云。天衆地類一切神祇皆有佛法護持誓願。故添法樂蒙權護也。又佛是理。神是智。請諸神智力。爲護本尊理體。先用神分也。靈分祈願祈師息利益。是大悲先利他之意也（云云）御口云。五悔五大願配五佛有二說。各以初配大日。或以終爲大日。餘四如次配四佛也（云云）。
　　次五大願。此五大願出尊勝儀軌。密嚴院釋云（其文廣故不戴之。往可見矣）或云。初願東方金剛薩埵菩薩心門。第二南方大虛空藏菩薩福智門。第三西方觀世音菩薩智慧門。第四北方虛空庫菩薩大精進門。第五中台大毘盧遮那如來位也。此五大願次用普供養三力者。下釋此印言功能云。由此印誦陀羅尼供養故。獲無量福聚。猶如虛空。得五神通分身百億。攝濟受苦衆生。皆作安樂利益。卽於現世獲無量福。當來得生淨土（略抄）准此文。用此印言爲成五大願自利利他功德也。又或經云。救濟一切衆生。則爲於諸如來廣大供養（文）准此文。以五大願功德。作供養本尊諸尊歟。
　　次三力。又以三力因緣和合力。爲成前五大願之功德也。問。以三力配因緣方何。答。先師義云。以我功德力者。內緣謂自修行功也。如來加持力者。外緣謂佛菩薩智識也。及以法界力者。內因。謂眞如本覺性種也。彼釋論因緣具足門。本論擧諸佛菩薩緣。釋論示自修行之功。因者。本覺性種（云云）慈行釋云。馬鳴就顯唯合他緣。龍樹據隱唯明自緣（文）可思之。問。疏十一云。以我功德力故。以如來加持力故。以法界平等力故。此三和合故。成不思議業力也（文）此釋法界平等力未必本覺性種歟。又三俱云緣。何云因耶。答。法界平等力者。眞如法界其性平等故云爾。彼不分親因疎緣。因亦名緣歟。大日經第七云。我所修福（以我功德力也）佛加持（如來加持力也）普賢自體法界力（文）此文段云普賢自體。豈非指佛性眞因乎。
    次四無量觀。今此四無量觀依千手儀軌文。祕藏記說同之。對受記云。四無量心是則四智（云云）或云。四無量者。與樂爲慈。拔苦爲悲。不害爲喜。捨亙三事。問。彌勒爲慈。觀音爲悲。顯密通例。何今普賢爲慈虛空藏爲悲乎。答。御口決云。佛心是大悲心也。普賢菩薩心。又佛心故爲大悲歟。虛空藏配悲。出生義中。東方四菩薩爲自行。南方四菩薩爲化他。大悲化他門故爲悲。南方幢菩薩是虛空藏故。觀音爲喜。拔苦義由自性清淨故。自性淨故拔苦生喜樂故。虛空藏配喜。是平等義。性相空卽平等虛空藏故。問。四無量配八識四智方何。答。初慈無量。第八識大圓境智。謂普賢之境界遍有性界也。如來藏令發菩提心。次悲無量。第七識平等性智。謂覺觀流轉諸有者。此智能折伏諸結使。令備福智故。次喜無量。第六識妙觀察智。謂自性清淨之理在有情之中。此理能作說法之用故。次捨無量。心前五大成所作智。謂此智有菩提分法七覺支。能起諸事業故（云云）理趣會儀軌云。演心遍三界。普施於衆生。心遍衆生界。普門爲極濟。隨類極救已。咸授與菩提。心住平等。不見有自他。唯此一性相卽是普賢性（文）此中初二行各以二句如次配四無量心。後二句總結一性也。今此四無量者。大日四行時。普賢·文殊·觀音·彌勒。如次慈·悲·喜捨也。或普賢·虛空藏·觀音·虛空庫。如次配之。或文殊虛空藏是一體。彌勒虛空庫又同體歟。或隨尊隨法。四行菩薩可各別歟。一切有情皆如來藏者。在纒佛性故云如來藏。故心論云。一切有情皆含如來藏性（文）。等同普賢菩薩者。修顯菩提心歟。故論云。何能證無上菩提。法爾應住普賢大菩提心（文）。或又同本有普賢歟。故或處云。一切有情皆如來藏。普賢菩薩自體遍故（文）。此普賢是在纒歟。起種種煩惱及隨煩惱者。謂五根本非一故云種種。故大疏第二云。謂五根本煩惱及百六十隨煩惱等（文）。准唯識等根本增百故。彼論云。百二十八根本煩惱及彼等流諸隨煩惱（文）皆離我我所執等者。謂我我所執者。遍計所執。蘊處界者。三科法。卽依他法也。能取所取者。若不離能取所取依他相見分也。若離別心境。遍計能取所取歟。瑜伽者。已下文示四無量心得益。是又千手儀軌文也。
　　次勝願（略出有）法皇次第云勝心。儀軌云。行者。廣大願。次應發勝心（等文）大師梵字次第云。次勝願（文）今依大師次第歟。檜尾口決云。文云。行者。廣大願。次應發勝心。謂誦廣大願眞言發其勝心。次文願一切有情至于悉地。謂正明勝心。於中文世間者。言有漏。出世間者。謂無漏。言悉地者。是梵語。此云成就。卽有漏無漏果報也（文）私云。今一切有情下五祕密儀軌文。已上本儀軌文也。旣具四種藏性者。衆生身中本具四菩薩性故。云四種藏性歟。四菩薩者。前四無量心菩薩也。問。四無量勝願何異耶。答。或云。四無量四智是別。勝心大日卽總。總別異故。或次第四無量略勝心。或勝心略四無量（云云）願一切有情等者。問。以行者三力因緣。令一切衆生證大日果。寧非因果相違乎。答。菩薩慈悲利他爲先。故行者所修力及衆生拔濟也。故前四無量心云。以我修三密功德力故。願一切有情等同普賢菩薩等（文）然化功歸已故非無行者得益。故四無量心得益云。身中頓集無量福聚（文）今又准知之。又略出經說勝心云。復應思惟。是諸衆生無始以來流轉生死。皆由黑闇所。覆慳貪垢重。我今爲除彼等煩惱。皆令成就世間出世諸悉地智（文）興記中勝心金剛眼·金剛掌·金剛縛。如次爲信·住·行·向也。儀軌中大金剛輪·地結·方結三種印言無之。
　　次大金剛輪。此印言等本儀軌無。石山次第云。出軍荼利儀軌（云云）得入金剛界大曼荼羅者。輪壇也。故題云金剛輪也。漫荼羅者。故云壇。新翻輪圓具足也。壇者。本垣義也。輪者。攝持義。如世車輪攝持[輳-天+田]轂軸。卽輪圓具足之義也。或云。天竺以潔淨作法築平坦壇。其上畫作諸尊像行之。是云曼荼羅。四智四行等萬德具足故。云輪圓具足也。坦然平土故云壇也。卽本有菩提心大地也（云云）身心備三摩耶等者。石山次第云。入漫荼羅。受三世無障礙三種菩薩律儀。身心備十微塵剎世界微塵數三摩耶無作禁戒（自下全同此文）故知。三摩耶無作禁戒者。三世無障礙智戒。卽佛性三摩耶戒也。是又三聚淨戒故。云三種菩薩律儀也。當知。依今印言等力入輪壇。其身備禁戒。除違犯咎。如故加光顯也（云云）。
　　次金剛撅（亦名地結。大師梵字次第同之）次金剛撅并金剛壗本儀軌無。石山次第云。已下二種出無量壽儀軌（云云）法皇次第云地界撅也。前成輪壇了。今更以金剛撅立地結界也。大小隨心。圓城寺僧正云。結界。或一處。或一里。或一世界。隨意（云云）長宴僧都口決云。自行時。一房一間（是初行者所好也）最極七里（云云）印二大合向下印卽立撅之義也。云成金剛不壞之界。卽此意（矣）或云。五方結撅。立五方。是大結護也（云云）不空羂索經二云。加持賓鐵金剛撅量長八指。加持五色線索七遍。繫撅頭上針列壇界。則得周遍七瑜繕那。成大結界。其地未拔撅去。常爲結界也。
　　次金剛牆（亦名四方結。大師御次第同）謂隨前界量四方周匝。而成金剛牆。又是結界也。祕藏記云。結界有二種。一者次第。二橫也。初次第者。最初菩提心是因也。佛位是果也。當觀想。自此因地至於彼果位。純一觀行淨菩提心。更不起二乘外道心。是曰次第。二橫者。我一心法界中毘盧遮那。乃至四佛四波羅蜜。十佛剎微塵數如來。宛然而有。爲煩惱雲霧所䨱弊。不得明了見。觀想除去是雲霧。開顯本有莊嚴。更不起妄想無明等煩惱。是曰橫。觀是理。眞言印契是事也（云云）或云。是結界者。於上本有菩提心。起修生因行果。此十信等行位。不難起二乘外道等無明妄想境界純一行菩提心大地。故云結界叵（云云）。又高野結界文云。仰願諸佛歡喜諸天。擁護善神誓願。誠此事所有。東西南北四維上下七里之內。一切惡鬼神等皆出去。我結界所有。一切善神鬼等有利益者。隨意而住（文）或云。此文集經第四說。軍荼利法之處也。遍智院御口決成賢云。高野結界者。軍荼利結界也（云云）。
　　次金剛眼（略出有）石山四卷次第云。以..瞻視。或傳名金剛眼。或傳名遍視摩吒。又云目瞻視也（云云）二卷次第云。又名遍視..（云云）..於兩目等者。略出經云。次想兩目爲金剛眼。復於右眸想有摩字。於左眸中有吒字。卽想。摩字變爲月。吒字變爲日。卽以金剛所成眼。瞻視虛空一切諸佛。由此瞻視。得一切如來所共稱讃（云云）問。今次第初開堂門觀云。右目有.字成日輪。卽惠也。左目有.字成月輪。卽定也（云云）又石山到門戶觀云。便..於兩目（右摩日也左吒月也）（云云）相違如何。答.凡..日月等左右配當。經軌說不同。仍隨應用歟。略出經文如先引。理趣會儀軌云。右目置摩字。左目置吒字。右日左月（云云）又大師梵字次第云。右眼.日惠。左吒月定（云云）故左右配當不定。此乃定惠互具。理智不二故隨應（云云）故大師寶鑰云。摩吒惠眼破無明昏夜。日月定光現有智薩埵（云云）可悉之。對受記云。睿和上說。次大我（摩吒觀也。如文）右眼想.字爲月。左眼想.字爲日（云云）記者私云。靈巖金剛界記同日初說。安祥寺記云。右左摩吒爲日月。慈覺大師不動法記云。右目摩日。左目吒月。略出經文同大師說（云云）御口決云。兩拳安腰。當流習云。自身觀須彌。兩拳觀日月。須彌半復有日月之義也（云云）。
　　遍觀空中佛等者。檜尾口決云。謂以是日月輪遍視道場尊像。及視虛空中諸佛也（文）以金剛眼等者。此下得益。是略出經文也。已上印言說文。皆本儀軌文也。有暴衆生等者。暴惡衆生也。一切障礙毘那夜迦者。於佛法等作障難故云爾。於毘那夜迦有四部衆故。蘇摩呼童子經上云。復次世間有諸障難毘那夜迦。爲求過故。逐念誦人。於中分別總有四部。摧壞部主名爲無憂大將。護世四王所說眞言有持誦者彼作障難。野干部主名曰象頭。摩醯首羅所說眞言有誦持者。彼作障難。一牙部主名曰嚴髻。大梵天諸風神等所說眞言有持誦者。彼作障難。龍象部主名頂行釋教所說諸妙眞言有持誦者。彼作障難（略抄）。
　　次金剛掌（略出有）生起云。金剛眼力旣淨供物。乃至結界。因次結金剛掌印。令諸衆生圓十度（云云）福智二羽合等者。檜尾決云。謂右手名福羽。左手名智羽。禪進忍戒檀智力願便般若。是名十度。卽右大指名禪。乃至小指名壇度。左大指名智。乃至小指名般若度。可悉也（文）一切印之首者。同決云。謂此印一切印爲首也（文）興記云。說印相云。福智合一切諸行福智爲首。故云一切印之首也（文）。先師云。此印云。印母。又云。印起（云云）時處儀軌云。一切諸密印無非從此生（文）。由此金剛等者。自下功能出千手軌。但彼軌具文十波羅蜜下有得十自在一句。十自在者。演密抄九云。十自在准攝論及花嚴經。一壽自在。二心自在。三莊嚴自在。四業自在。五生自在。六解脫自在。七欲自在。八神力自在。九法自在。十智自在（文）。已上印言說文依本儀軌。但又出略出經并千手儀（矣）十度十波羅蜜是梵漢不同。然依位淺深云度。云波羅蜜。正云到彼岸也。
　　次金剛縛（略出有）生起云。十度圓滿。依無結使故。結金剛縛令解結使縛（文）本儀軌云。卽彼金剛掌｜十度結爲拳。名金剛縛。能解結使縛（文略出經全同）檜尾｜記云。言縛者。是十指相叉把結。是十指入掌中相叉名內縛。十指頭外相叉名外縛。今是外縛。可悉（文）此印一切從縛起。印以此印爲首。三摩耶會諸印等是也。金剛薩埵儀軌云。諸三摩耶印。皆從此縛生（文）故大師卽身義。三摩耶智印本出金剛縛。可思之。能解結使縛者。興記中。此印言配十回向云。此位菩薩離憍慢等。所有縛著得解脫。心行普賢行。故云。能解結使縛也（文）。私云。旣述功能云。速得十地滿足。何云十向（矣）約當歟。十向名十地歟。未審。又法皇次第云。能解縛。又縛不縛（云云）（又下文云。縛解。解諸縛云云）由結下功能出千手軌也。上印言依本軌。又略出經千手軌（矣）。
　　次開心。生起云。自他旣斷結使良堪召無漏智故。次爲召入無漏智。先開心殿之門（云云）千手軌此名摧十種惑障金縛印也。功能又云。能摧滅心中十種惑障。所謂則觀顯發暉身口意金剛（文）私云。三業煩惱不淨十種故云爾歟。或五鈍五利十使煩惱也。
　　能淨第八識。亦除雜染種者。大疏第一云。今修平等三業清淨惠門。一切蘊阿頼耶業壽種子。皆悉焚滅得至虛空無垢菩提心（文）准此釋。今開心滅頼耶中業壽種子。故云能淨第八識亦除雜染種也。次又智召無漏智。入於藏識中者。得虛空無垢菩提心之義也。斯則三句中初地菩提心爲因句。五相中修菩提心位歟。故儀軌云。煩惱習種子善惡皆依心。心爲阿頼耶。修淨以爲因（文）。然興記中以開心已下四箇印言配四善根。今開心爲燸位也。釋云。以尋思智伏二障現行。故言淨藏識。雜染種者。現行非一。故云種。種者。種類。非是種子（取意）恐違儀軌及大疏文。前金剛縛云。能解結使縛。是則現行也。今云種。何又現行（矣）。所以准大日經等。地前位度三妄。故云能除結使縛。寄齊如上十地究竟也。故云滿足十地也。儀軌云。想身證十地。可思之。..二字等者。金剛王軌云。開心印。先於右乳上想怛羅字。左乳上安吒字。想此二字如戶扉。以前縛印指心上。三掣開之（文）此又印言依本軌等。功能出千手軌（矣）。
　　次入智。生起云。旣開心門故。次召智（云云）。千手軌此印名金剛遍入印。略出經云。金剛召入契。觀自在王軌云。入智字印。瑜伽蓮花部念誦法云入智印也。召無漏智入於藏識中。同本儀。略出經云。又想面前婀字遍照光明。爲生菩提心具大智。故令入己心殿中（文）石山次第云。師口云。以其二頭指。取前觀月輪中.字安自心滿月輪中也.想取字時。小開取訖跓相。卽頂上印散也（云云）。廣澤次第云。前一肘間有八葉蓮臺。其上有惡字。色如珂與雪。悟了智慧一切通明（其字狹印置心蓮云云）略出經云。卽得金剛召入智。此智慧能了過去未來現在一切所作事業。皆悉悟解。未曾聞百千般契經其文字義皆得解脫（云云）法皇次第一切通明者。此經意歟。由結此印下。千手軌文也。從正文云皆得順伏加持不散（文）石山同之。
　　次合智。生起云。旣召入無漏智。何令散去。故次閉心殿門（文）千手軌合智印。名金剛拳三昧耶印也。瑜伽蓮部念誦法云。開心門印三摩地。儀軌云。如來堅固拳印。略出經云。以婀字置於心中者。以鑁字當閉心殿門戶。此密語是一切如來金剛身證（文）私云。.字眞言終字歟。法皇次第云。金剛縛兩空立。二風封閉心門（云云）。此以印閉也。義決云。金剛拳者。佛堅智相也。以佛堅智持於法身印智菩提。能令成就堅牢德藏。故名封閉心殿（云云）。
　　次普賢三昧耶。生起云。無漏惠旣入我心。當觀我身變成普賢。故次結普賢印（文）。自開心至今普賢三昧耶本性中。無示其名（矣）千手軌云。三昧耶印金剛王軌云。普賢三摩耶印也。自身成普賢等者。本軌文也。千手軌云。則觀自身等同金剛薩埵。處在月輪。又想觀金剛薩埵在身前。如鏡中影像。與身相對等無有異（文）。對受記云珍和上說中云。身前觀普賢。我身亦同普賢也。其言中三昧耶三字。約佛法僧。亦三部。亦三身薩怛鑁（三合）一字我入入我義也。記者私云。以三昧耶約三三法。出大日經三三昧耶品（云云）珍和上說前觀普賢。異今文歟。注加持四處者。出惠運記。今同普賢故。殊用加持歟。
　　次極喜三昧耶。生起云。旣成普賢菩薩故。次以大悲箭射破厭離菩提心（文）本記云大誓眞實契又云極喜三昧耶。理趣印。如意輪軌云。觀喜三昧耶印也。大悲箭者。對受記云珍和上云。印中二空是弓。二火是箭（云云）厭離心者。檜尾記云。厭離心者。是厭生死樂涅槃心（文）興記云。其厭離心爲菩提敵。其大悲箭如射怨箭。故云大悲箭（文）問。厭求是菩薩之用心修行之軌則也。故起信論中。地前菩薩以厭求心趣向佛道（云云）。
　　爾何。答。厭求有大小。今捨二乘厭離心也。故下結法輪二乘種云厭離。依之唯識論中云下乘般涅槃障。起信又以二種法執爲對治邪執。但意熏文不違大悲厭求故無違。況彼猶十地位捨彼。云不念生死不取涅槃乎。興記中。以此極喜三昧耶。爲通達位。名極喜地也。自合起信論文。極喜三昧耶者。檜尾記云。極喜三昧耶者。是由作是印。誦眞言。入法界定也。諸佛從定出加被行者。如來喜樂。行者亦捨厭離心歡喜。故名極喜。三昧耶者。平等義。本誓義。驚覺義也。除障之義也（文）。今次第下文意同此也。但次第雖不出行者歡喜。意可存歟。三昧耶四義者。平等本誓等也。今次第由此以下文同此意歟。
　　次降三世。生起云。雖成普賢。而慈悲之義魔界難伏。故次結降三世忿怒印（文）興記中降三世爲第二地乃至成佛爲第十地。爲修習位也。本軌云降三世大印。千手軌云三世勝菩薩印。金剛王軌云勝三世印。略出經云。三世威力決勝契也。理趣會軌云。分二。當心前稱吽擧右噓。次吽擧同左。三吽相鉤結。次發申進力。在轉顧辟除。右旋成結界（云云）略出經云。次卽以止羽腕上置觀羽。以檀惠度相鉤竪進力度。作叱喝相貌。是名三界威力決勝契。亦名大力契。欲結此契。先應三遍稱吽字結之。似雲陰雷聲。取密語。最後稱一吽發字○若有諸魔作障礙者。見此契也。皆悉遠離被。得一切處擁護己身（文）私案。大師寶鑰云。多【口*疑】三喝無明波涸（云云）依此經文歟。三遍稱吽是三喝之義也。由結此印等者。此功能全同。石山次第彼次第云。三摩地法說也（云云）私案。今功能全同千手軌。前前皆爾。此何依三摩地法文乎。
　　次蓮花三昧耶。生起云旣成忿怒王。堪於轉輪主故。次結蓮花三昧契（文）石山次第云。右傳名金剛蓮也（云云）千手軌云蓮花三昧耶印。此印文并思惟說俱依千手軌。功能出本軌。千手軌云。由結此印誦眞言加持故。一切三摩地。一切方便。波羅蜜速得成就（文）法皇次第云。得成其部轉輪主宰。速得成就三摩地。亦方便。亦波羅蜜（文）此依千手軌也石山次第云。轉輪之主宰者。成轉法輪王也。主宰者。王義故（云云）私云。轉輪者。王也。主宰自在義。卽是觀自在王義也」
　　次法輪。生起云。轉輪主宰能破二乘厭離菩提之心故。次結輪印（云云）此印文等全同等軌文也。然摧彼厭離輪句有二點。御口決點云。摧彼厭離（於）輪（荼利）意輪是能破法輪也。或人（親賢法印）撿眞興釋更讀點云。摧彼（乃）厭離（乃）輪（於云云）彼釋云。言法輪者。三十七種菩提分法。摧破煩惱故名爲輪。言厭離者。卽身見等堅執作用。摧破正見亦名輪。以正法輪轂輞輻力。摧破身中身見邊見等。故云摧掣於自心卽滅二乘種。言二乘種者。謂所知障。二乘不斷故成其種。種種性。非是種子（文）私案。二點並雖不皆文。標次結法輪印。釋摧破厭離輪。標釋論怱不可違。故御口決點爲勝（矣）就中石山次第云。口決云。是法輪印摧二乘人。厭離生死。心種之輪也（云云）此口決旣置隔法辟以輪屬法輪（矣）相承口決尤可仰信。彼眞興記奧云。餘初學此道。未圓師說（云云）若爾以未傳師說之釋。猥勿褊相承之口決（云云）況彼檜尾記云。阿頼耶識中違背菩提種者。是二乘人忻自分涅槃。厭離生死。心種第八識自體分所（云云）此又云厭離心種。不云輪乎。
　　次大慾（二經無）生起云。摧二乘之心。今當專求大菩提。故次結大欲印（文）本軌云大欲印。大樂金剛軌云金剛祕密三昧耶印。普賢金剛軌名索羅多金剛印也。禪入智虎口者。惠運記云。口決云。謂金剛縛左右大指頭指各相捻。以右大指出入左大指頭指之間也。是大指頭指間穴名虎口也（文）興記云。禪爲俗諦。世間法故。智爲眞諦。出世名故。以禪入智。顯和合義。智能喫惑故。云虎口（文）。
　　智證瑜伽記云。大欲者。以左入右虎口也（云云）石山次第同運記。今又依彼行之。隨誦而出入者。或師云。三誦出入。卽謂大欲菩提（云云）法皇次第出功能云。二乘發悲救。凡夫入佛果。佛出度衆生（云云）理趣會儀軌云。次除邊轉心。令歸平等智。前印壇惠交○眞言曰（出法輪言）纔作此印明。二乘發悲救。凡夫入佛界。佛出度衆生。皆由是加持。獲得普賢心。眞言曰○（出大欲言）如記文者。今此功能見法輪功能。然爲大欲功能。深意難解。然二乘起悲。凡夫入佛界。是大欲義故。前雖滅二乘種。未及起悲。故爲大欲功能歟。八卷次第同之。私云。二乘起悲。凡夫入佛界。是前法輪歸平等智之義也。若起悲故爲大欲者。可屬大樂。云圓城大悲種故。
　　次大樂不空身（二經無）生起云。志求菩提法。必以成就衆生故。次結大樂不空身印（文）對受記云。珍和尚云。菩薩住空後出緞故云不空（文）次當召一切者檜尾記云。是召次眞言普賢十七尊種子。名召一切也。是誦其眞言卽名召也（文）私云。今此眞言梵字十九字。何云十七尊種子乎。五祕密軌中正出十七尊種子。眞言其數十七字也。謂十七尊者。金剛薩埵欲觸愛慢內四供。外四供四攝也。自成已下四句檜尾記云。是說印眞言功力也（文）智證記云。大欲爲定。大樂爲惠（文）法皇次第出功能云。凡聖同受悅。是名大我等。菩提大欲滿自成大染智（文）私云。上二句依理趣會儀軌。彼軌出功能云。由是眞言故咸住大悲心。聖凡同受悅。是名大我等（文）八卷次第云。已上三箇契脫。略出經謂。法輪·大欲·大樂不空。三箇印也。
　　私云。千手軌。又脫三箇言（矣）。
　　次召罪略出有。生起云。雖成就衆生。而不滅罪者。自他煩惱猶有障礙故。次結召罪（文）本軌云。次結召罪印（文）略出經云。鉤罪契（云云）御口決云。此印言淺略義如次第。但三誦三召也私勘云。石山次第云。或師說云。三誦三來去（云云）又御口決云。深祕義云。如印文作印。明三反誦畢。二風三召。隨召各.誦。然誦.二風內縛誦.。二水二地內縛。二火端想..獨古左右觀火炎也。然後誦摧罪明。誦...三字時。如次三反拍也（云云）私勘云。理趣會軌云。次召無始來妄見所生罪。縛忍願如釘。進力傍如鉤。心想召諸罪。罪狀餓鬼形如。及印向心。召誦此誠實語。由此三密門。盡集自他業。稱吽進力跓稱索。引入掌誦𤚥。內相叉。兩兩相鉤結。已縛諸罪業。忍願申如幢。布怛羅吒字。觀成金剛杵。相拍如摧山（文）略出經第四云鉤罪契。經云。結金剛縛已。申忍願爲釘。曲力進度。於忍願首。作跋折囉股形。勿相拄著。又於進力度端。各想有穰（而伽反）字。以鉤曳彼身中所有罪障。誦此密語（召罪朋）誦此密語時。想彼罪形如鬼形狀。黑色髮竪。卽以二羽諸度。各各相鉤頭入掌內。以進力二度鉤交彼罪。令入掌中。餘度而各相捨。申忍願二度爲針。於願度頭想怛囉字。忍度端相卓（知可反）字。又於字上想生火焰。交取彼罪。誦此密語（摧罪明）誦此密語已。用進力撚之如彈指法。右上左下（文）又惠運記云。口決云。二手金剛縛竪二中指相著。其中指背竪二頭指勿相著初分如鉤。至于眞言終發吒。以其進力一遍招。如是二遍至第三反。除發吒。更稱惹。卽招之稱吽。二手縛成內縛。縛之稱鑁。以上說召罪印相也。以下說摧罪印也（云云）對受記云。珍和尚云。金剛縛立二中指。申二風指如鉤發吒字終二風招之。三誦三召了。更稱惹。招之入掌（是鉤印）次稱吽。二風右抽左。背入掌（是索印）次稱鑁。中指以下三指成縛（是鎖印）又云。有三印（云云）私案。御口決依略出理趣會軌意歟。但經進力禪指異此（矣）或尋云（覺洞院法印親快）何今加四攝印明除鈴耶。御口決云。未傳其所由（云云）私勘云。大師御口傳云。第四.聲是先達所除也。故金剛界召罪所用上三（文）除第四字。又至諸佛菩薩者。四字共用（云云）御口決得證據者歟。問。智證大師金剛界記云。.有兩聲。一歡喜。二瞋恚。辟除時瞋恚聲。結界歡喜聲用（文）旣辟除用.。若爾何除乎。答。大師御口決又非自由。略出經理趣會軌唯用三字。故不可生疑。但智證釋違經軌說。何必苦勞。況對受記所載彼師說歟。彼旣三印乎。起大慈悲等者。興記云。又來去者。往還五趣利生之義。悲增菩薩往三惡趣。代諸衆生受取衆苦。故云。召諸有情罪自身。三惡趣衆罪召於掌止觀滅罪。故云召掌。惑業染汚。故云黑色。障菩提月故喩雲霧。善人畏人如見鬼形（文）私云。兩掌是止觀二羽故。入掌是以止觀滅罪義也。來去召罪義。未必往來之義（矣）。
　　次摧罪。生起云。旣召取自他罪。今當摧破其罪。故次結摧罪印（文）內心起慈悲者。外現降伏相。故云變成降三世。外雖現降伏忿怒相。內心起慈悲。故云內心起慈悲也。本記云。內心起慈愍（文）忍願應三拍等者。興記云。言三拍者。伏貪瞋癡。言三惡者。貪瞋癡故（文）私案。准降三世稱者。應貪瞋癡。理趣釋中其義分明（矣）然准前所召罪者。諸有情罪者。指前文諸有情罪。卽是他衆生罪也。三惡者。指前自身三惡趣罪也。故前云召。今云摧。召摧雖異罪體可同。故彼記意未必約自他罪三拍是摧諸有情罪之三毒之義歟。若餘似不摧自身罪。理趣會軌說召罪云。盡集自他業文（普賢修行軌同之）又說摧罪。觀成金剛杵。相拍如摧山忿句及怒形能淨諸惡趣。誦明忍願拍。或三。或七反。文旣云惡趣。應是三惡趣（矣）私讀文點云。摧諸有情罪三業。皆辟除。又讀前文云。召諸有情罪。自身三惡趣衆罪。召於掌（云云）若召於掌三字唯破自身罪似他罪不入掌（矣）。
　　次業障除（理趣會軌云祕密印）生起云。雖摧衆罪而決定業難轉。故次結淨業障印（文）理趣會軌云。次結祕密印。散壞業障輪。而成佛事業。金剛桉惹理。進力屈背合禪智。押其側（文）私云。桉惹里者。合掌梵語也。略出經見（矣）今文進力屈二節者。進力各屈第二[/卽]歟。或又進力各屈兩[/卽]。先師依第二說（矣）。
　　次成菩提心（三十卷教王經名大明印。又云月光印也）生起云。業障已滅。身器清淨。良堪受菩薩心戒。故次受戒（文）本軌云。次成菩提心。自他令圓滿印。如蓮花契安於頂之左（文）興記云。今此地中（第十法雲地也）十心圓滿。是故說云成菩提心。自他圓滿。自圓滿已。令他圓滿。故云自他。此地初心猶未能昇灌頂之位。故說印相云安頂工（文）石山次第云。印如蓮華契者。謂蓮花三昧耶印也（文）私云。廣澤用八葉印歟。未必然。三十卷教王經說此印云。此大明印堅固應作金剛轉。小指大指二皆竪起。是印住等攝心。此說名爲月光印（文）用蓮花三摩耶印。會此經說（文）自他圓滿者。自覺覺他義。卽二利圓滿義歟。此業障除成菩提。二箇印明教王略出兩經中。不出之。本儀軌中兩印言。
　　次妙觀察智。石山次第二云。問。何故此定名妙觀察智定耶。答。觀諸法性相及諸法自相共相說法斷疑。第六意識所轉得妙觀察智之用也。今爰觀諸法如幻等。觀自心界理。故云妙觀察智（云云文）同二卷次第云。先數息觀（將入妙觀察智定初靜心方便也云云）用彌陀定印。妙觀察智眞言曰（已下至于諸佛加持一印十眞言也云云）唵三摩（引）地跋娜銘（二合）紇哩（二合引入云云）問。本記云。應結等持印。二羽金剛轉仰安於臍下（文）是非彌陀印。故廣澤二卷次第如軌文。一卷次第（北院御室作）等持印外縛印仰安臍下。大指合端（文）此法界定印一說歟。何違本軌文。用彌陀印耶。答。經軌說非一。三摩地軌·法華軌·理趣會軌·金剛三軌。皆用妙觀察智印也。略出經置右手於左手上（文）是常法界定印也。而今次第注云。師傳無量壽印也（文）。
　　御口決云。經軌口決不同中。以相承口傳可依憑也（云云）況餘儀軌說分明也。大師釋云。祕藏奧旨不貴得文。有以心傳心（云云）私助云。五大虛空藏軌·大疏等中。可依師口之義有之。況復理趣會軌云。縛印仰置跏趺上進力有竪雙合。禪智相跓押進力（云云）准此文者。今軌文欲明妙觀察智印云。金剛縛仰安於臍下歟。所出眞言旣妙觀察智言。豈不爾乎（但此言本軌無之。千手軌出。彼軌結妙觀察智印誦此言也）問。御作次第云。等持印外縛當前（文）答。御作無盡藏次第云。次妙觀察智（彌陀定印云云）又御儀軌云。次等持印結羯磨印（定印也云云）又御作儀軌云。次等持印結羯磨印（定印也）當心（文）大師御意又二儀俱存歟。此下五相成身觀也。本軌云。運心諸有情月上如來威速成如普賢（文）問。月上如來者。何佛耶、答。石山云。諸有情皆有月輪如來性。由我修三密之力。速顯現彼月輪。令證大日如來位也（文）廣澤法皇次第云。普賢大士。昔於月上如來所。發菩提心。故令一切有情如是（文）私云。取儀軌文二師大異。廣澤意。月上如來者。已成佛如來。普賢是修因之。菩薩也。普賢大士於月上佛所發心。故云如來威也。石次意。一切有情本有心月輪佛故。依本覺佛力今證大日如來。故云月上如來威速成如普賢也。普賢者。大日如來也。又二卷次第云。普賢者。是大普賢地。是自性法身也（文）速成如普賢文順石山釋（矣）但法皇意令一切衆生發心。如普賢大士也（爲意）然檜尾記同石山（矣）御作次第同廣澤也。且於今文料間非一。覺超僧都成身記云。大分爲二。初明方便。從應結跏至眞實智五行偈。明阿娑頗那伽三摩地是也。次明正觀。從卽觀於空中迄。成本尊眞言。明五相是也就初爲三。一調身。初一行三句是。二調息。次一句是也。後明定中觀相。後三行是也（文）此意卽觀於空中已下。正爲五相文。以前爲五相方便也。又玄胎五相記云。今就此觀文有九段。一數息觀。二無識身觀。三定中普禮。四通達菩提心。五修菩提心。六成金剛心。七證金剛身。八佛身圓滿。九諸佛加持（文）此記意初一頌明入定印。端身下三句爲數息觀也。諦觀下三行爲無識身觀也。行者下爲通達心。自下又如次第（矣）。
　　安然菩提心義第四云。先修調心入定及觀十喩。不須更修阿婆頗那伽法。次諸佛驚覺。次定中禮佛。次請示行處。次教觀自心。次授徹心明。次已見滿月。次發菩提心。次心堅固明。次月觀蓮花及我爲蓮花。次身爲本尊。次諸佛加持（文）此意以諦觀諸法性等文。爲十喩觀。不爲無識身觀也。石山二卷次第云。先數息觀（將入妙觀察智定初靜心方便也云云）運心諸有情（乃至）止息令微細（云云）用彌陀定印。妙觀察智眞言曰（巳下至諸佛加持印十眞言也云云）三摩（引）地跋娜銘（二合）紇哩（二合引入）次入阿婆頗那伽三昧。諦觀諸法性（乃至）普禮眞言曰（出眞言也）次通達本心（云云）今次第同石山次第并玄昭記。石山四卷次第。妙觀察智印言。出數息觀軌文前。但彼次第但釋軌文無配數息觀。今次第數息觀文。次卽得如來不動智者。寂滅平等智歟。安然釋未判何文。若請示行處至也。見滿月可屬通達心歟。唯願諸如來等文歟。又或金剛界次第（未知作者）身心不動搖下爲通達心也。又玄昭下釋云。次空中諸如來（乃至）。
　　如理諦觀察。爲普賢行願地。謂通達菩提心也（文）。私云。諸義皆有理。然請所行處爲達心文。應理。但今次第等行者等二句屬此文。請行處來由故。或又結前屬後段故。今案云。旣聞是說已下。可通達心。故三摩地軌云達心云。旣聞是說已如。教觀自心（乃至）如理諦觀心唵（一合）資多鉢囉（二合）底微㔁迦嚕彌（文）或又復想禮佛足下可爲達心也。此正請達心之文故。問。法花儀軌誦通達心明畢。始靜慮專住尋求自心。令觀心無相。達人法二空義。此意以空智爲通達心也。若爾今文諦觀諸法性等空觀可屬通達心也。若云空觀達心方便。後月輪觀爲此心體者。第二菩提心可無觀心。此外更不說修菩提心所觀故。云知。以空觀爲達心。月輪觀屬菩提心也。是以千手軌心地觀經等以空觀爲達心（見）爾何。答。五相成身源雖自經軌中出。定法相心論所判。而至第三三摩地明五相觀行。依云何能證無上菩提問。粗云法爾應住普賢大菩提心。釋彼義。於內心中觀月輪文此豈非觀本有月輪。是卽同本軌。云觀心如月輪。若在輕霧中（矣）論云。爲貪瞋癡煩惱之所縛故。可思之。彼觀智軌等無相空觀爲達心。菩提心遮情一邊當心論所說勝義心也。今經軌說表德實義故。空觀遮情成表德方便也。故遍空諸佛驚覺沈空理。令入表德達心也。故大師釋云。雖入此宮初發佛。五相成身可追尋（文）但觀智心地等釋者。雖遮情。菩提心淺略故。屬達心爲引入方便也。例如爲小乘引入。大乘初立五位（矣）次至第二心無觀行者。二心俱雖觀月輪。明昧不同故。何無二心所觀異。依之修菩提心結云。能令心月輪圓滿。亦明顯（矣）可悉之。煩惱隨煩惱蘊界諸入等者。大疏第二云。謂五根本煩惱。百六十心隨煩惱等（文）私云。五根本煩惱者。貪瞋癡慢疑也。此五根本。五度再數。成百六十心也。具如疏文也。唯識論云。百二十八根本煩惱。及彼等流諸隨煩惱（文）前五根本加五見爲十煩惱。此十中疑後三見。唯分別起惑也。餘六通俱生分別。分別十煩惱。約三界有百十二。欲界四諦下各十。成四十。色無色各三十六（除瞋也）成百十二也。俱生欲界六色無色各五（除瞋也）成十六也見修合論。成百二十八也。隨煩惱其數多。根本等流故。云及彼等流諸隨煩惱也。蘊者。五蘊。界者。十八界。入者。十二入。新云十二處。是三科法也。幻焰等十喩如大疏第三釋也。諸佛如胡麻者。教王經疏云。如胡麻者。取油麻津膩滿中。以譬諸佛遍滿之相（文）。略出經諸佛遍滿虛空。如大地油麻津膩滿中（文）或本云。諸佛如來滿虛空界。數如胡摩（文）千手軌云。遍滿法界。一一佛身微細。由如胡摩（文）五字心品云。無量諸佛相好具足大如胡摩。數如微塵周遍法界（文）私云。今軌文不違何義歟。不見於身心等者。檜尾口決云。文云。不見於身心者。梵云。阿娑頗那伽三昧也。住是三昧言住寂滅平等究竟眞實智也。是准顯教菩提。當八地已上。何故者。住如幻三昧。是第八地也。亦文言想身證十地。故是第十地也。然今八地已上行相同故。今八地已上（矣。文）私云。八地上無相無功用行同故。云行相同歟。又依大日經。八地上爲方便究竟故。又佛性論云。八地已上境界皆同（文）又宗叡金剛私記云。阿娑頗那伽者。是顯教八地以上。住如幻三昧。次想身證十地者。是十地（文）此記同。但不云第十地（矣）是一道清淨等者。口決云。次文是一道清淨者。是指三乘第十地究竟佛所證也。次文金剛喩三昧及薩婆若智者。是三乘家等覺菩薩所證名（矣）然今是毘盧遮那究竟位名。是亦名爲大普賢地也。今是定志三乘究竟位佛。未知自心開一乘極究竟位成佛。故教汝所證一道○清淨。更令知自心理佛果極位也。故次言應滿足普賢方成最正覺也（文）又宗叡金界記云。次云一道清淨者。三乘十地究竟佛。次云金剛喩等者。是三乘宗等覺。今大日經名大普賢地（文）問。一道清淨前云三乘究竟佛。復云一乘究竟佛。前後相違（矣）又牒金剛喩定薩婆若文。三乘等覺所證名。今毘盧舍那究竟位名（云云）金剛定等覺。薩婆若妙覺是顯密大同之提。而三乘淺位爲密乘極位。其理不可爾若大日極位指薩婆若者。不順釋起盡。於一法可作兩釋。故爾何。答。一道清淨理是極無故。云一乘極究竟位佛。然所驚顯佛想三乘十地究竟。故云。定志三乘究竟佛。未知自心開一乘究竟佛也。故能驚密佛指一道清淨理。令知極無理佛畢。更授五相觀門。故云應滿足普賢。方便成最正覺也。五相中前四因普賢行故。云應滿足普賢。第五果位故云成最正覺也。次於金剛喩三昧。作二釋也。顯等覺所入定名。今五相成身。是入定觀故。云金剛喩三昧。故云大日究竟位名也。對顯云究竟也。故住心論釋第九心云。汝所證是一道清淨未證祕密金剛三摩地（文）可悉之。次陣薩婆若句者。同文故來。故叡記不擧薩婆若也。但本軌擧者。五相祕密三摩地中。佛身圓滿爲要。故爾擧也或又普賢又指佛果也。故石山二次云。普賢者。大普賢地。是自性法身也（文）問。檢本經所驚是一切義成就菩薩。何云顯佛。又一道清淨第八心。何云第九心乎。答。高雄口決云。卽餘教至究竟作佛名爲一切義成就菩提知眞言門佛驚覺彼菩薩宣。汝莫以所得一道清淨。而爲究竟等。則其菩薩答云。我未知其理。願示悟我。卽佛宣。汝滿足法界智。方則可爲大覺等（云云）（毘盧遮那并金剛頂等意也云云）此釋旣顯佛云成就菩提分明也。此中法界智者。大日大圓鏡也（心月輪祕釋有）今五相觀門。是卽身成佛祕觀故。圓鏡力故。實覺智之意也。次一道清淨名第九非無其證。花嚴經二十六云。一切無閡人一道出生死（文）又嘉祥法花遊意釋法花花嚴同異云。所言同者。同明一道清淨（文)是其證也。又義十地金剛定薩婆若如次。天台花嚴眞言也。謂顯密合論次位中。天台寄十地故。云三乘十地究竟佛。花嚴當等覺位故。云等覺菩薩所證。天台不思議三諦云唯佛境界。故云佛。花嚴十玄六相云普賢境界。故云菩薩也又一道爲顯極佛。極無攝密故。云然今毘盧舍那究竟位名也。故嵯峨灌頂文云。一道清淨之理。於顯最極醐醍之妙果也。於祕密從此發極無自性心（文）亦名大普賢地者。瑜伽四地中第三等覺位名。故宗叡云。今大日經名大普賢地（文）定志三乘等。准前可知。或又三乘者。小乘大乘一乘三乘中。天台究竟乘佛故。未知自心等者。未知自心開金剛一乘究竟成佛故（云云）故教誠云。應滿足普賢等也普賢者。大普賢地。卽等覺位也此卽當花嚴。故香象探玄記中。指花嚴云此普賢法也。最正覺者。薩婆若。卽佛果眞言也。一道清淨卽天台。故祕鍵云一道清淨妙蓮不染。又戒序釋所謂空性文云。是空性。卽所謂一道清淨一眞法界之理也（文）天台止觀云。一實不虛故。一道清淨故（文）。
　　次通達菩提心（指歸名通達本心。石山云。論名通達菩提心。廣澤同之。天台三徹心明）覺超記云。若總釋通達菩提心五字者。總自行者。三密也。若分字釋者。通達二字因行者三密也。菩提心三字因所觀菩提心也。通達之名正在意密。能觀智能通達菩提故。其身口意密。是通達之助緣也（文）玄昭記云。謂觀自心如輕霧中有滿月也。意者。無垢淨識眞如理處通達本有性德佛性大菩提心。故名通達心也（文）并誦徹心明者。教王經云。自性成就眞言攝眞實經名法身求心眞言。文殊軌云瑩徹菩提眞言。金薩軌號通達菩提心密語也。問。徹心義如何。答。超記云。今言徹心者一云。以行者質多心智月徹入行者汗栗。若質多暗心歟。又若以佛質多智月徹入行者質多。若汗栗暗心歟（文）。如意輪記云。汝想於心中所內惡字門。以字徹於心（文）准此文者。今旣云想阿字門。以字徹於心之義也。私案。徹案者。通徹義。謂行者以能求心通達徹見自心本有心月輪之義歟。爲示此智用種子并眞言也。故云想.字門等也。.字是菩提心種子故。問。但應觀心月。何用字耶。答。有二意。一者。字者是佛智。以此智加持行者心也。二者。字是能詮。以能詮字觀所詮理也。或復諸說不同。或直觀理。或直觀月。或觀種子變成月輪。故瑜伽次第法云。先想心中所內惡字變成滿月。仰面向心。陰昧朦朧如處輕霧（文）今似月輪中觀阿字（矣）觀心月輪。若在輕霧中者。石山四云。次云。言輕霧者。明大悲兼也（文）。檜尾記祕藏記云霧是水。水卽大悲。月是智。故知。霧中有月。表大悲中有智也（文）興記云。二障殘種薄如輕霧。佛他眞如猶如朦朧月（文玄昭記同之）私云。菩提心論云。爲貪瞋癡煩惱之所縛故。於內心中觀日月論（文）准此文者。以煩惱云輕霧歟。但大師等御意示在纒本有悲智之義歟。
　　次修菩提心（檜尾口決云。證菩提心。廣澤云菩薩心。御作次第同今次第也攝眞實經名大菩提心天台名無染心）玄昭記云。二修菩提心。謂觀自心如清淨滿月輪之意。前於性德菩薩心。發修得菩提心。故名修菩提心也。是則淨除二障輕霧習氣。顯得清淨圓滿月輪也（云云）。覺超記云。前名通達。此名修習。如大乘見修道也。又此心無垢染故名無染心。問。前亦觀月。何彼加通達言。此直名菩提心。答。心依前通達功。離障成菩提了。故今直云菩提心歟（云云）私云。准大日經宗。菩提局因爲初地者。初地有三心中。入心是見道。卽通達位也。住滿是修道攝故。如次可配歟。若依本有修生義者。通達心可在地前歟。初地入心見道是修生故。彼經意攝十信三賢。名信解行地。地前不立位。故如教誦眞言等者。此三句本軌并石山二卷四卷本無之。御作廣澤等無之。故知。以眞言以前軌文。結通達心歟。藏識本非染等者。古德次第。以此四句屬修菩提心。又以能令心月輪圓滿益明顯句。爲成金剛心段。證金剛佛心圓滿。又爾也。或云。先德意五相文以眞言爲其終（矣）今謂不爾。三摩地軌眞言復食項便見心。圓滿如淨月（文）眞言前無心如淨月言故。此二句文成通達心相也。今軌文。准彼可屬通達心也（云云）私云。今軌四句二句等。皆結前之文也。所以通達心菩提心觀月輪。明晦爲二心別。故今文云自心如滿月。下文云圓滿益明顯也。第四證金剛云汝於淨月輪觀八葉蓮花等。指第三成金剛心也。第五佛身圓滿自心爲蓮花清淨無染著者。指第四證金剛也。此等皆先德意雖結前心。以結前屬後段。是論章疏等通例故屬後段歟。後四心皆量復言。是生後文也。切文非先德次第。御作次第亦爾。若又依五相淺深科文者。以復作復告復白等可爲後段初也。但第四云應當智。今次第第四應當智爲初也。或次第云。五相皆以結之屬前。復言爲後初。是次第順文（矣）但以三摩地軌備潤色。不可然。此二句同今軌四句故。又千手軌眞言前雖無心如滿月言。言後無示此旨。千手軌眞言後無述前意之文故。智五相皆以眞言可爲結也。問。藏識本非染等意如何。
　　答。超記云。阿頼耶有三義。謂能藏·所藏·執藏義也。謂與雜染互爲緣故。有情執爲自內我故雖有三義。正依執藏立頼耶名。無我執位永捨此名。煩惱習種子善惡皆由心者。顯此識攝諸法也。習卽如文。又種子異名也。具如唯識等（文）興記云。煩惱習者。有二釋。一謂煩惱之習氣也。二謂煩惱是現行。習謂習氣。種子如文（文）超第二釋者。習卽種子也。異興兩釋（矣）檜尾記云。藏識本非染者。如來藏識。不有有爲阿頼耶識也（文）。
　　私云。如來藏識者。性宗第八眞識。此妄義也。故云藏識本非染也。故淨影義章第三云。一名藏識。如來之藏爲此識。故（乃至）五名眞識體。非妄故（文）嘉祥寶窟佛性爲第八也。不有爲阿頼識者。道相宗業種生頼耶也。故法藏釋中。引經云如來藏者。不在阿頼耶（文）不生不滅如來藏不在業種生頼耶也。故彼下云。如來藏者。不生不滅（文）次下是心爲何物等者。釋有爲頼耶義也。此頼耶持染淨種子之中。起煩惱業現行輪迴六趣。依頼耶故。云皆由心也。故興記云。此惑業經一切皆攝第八識中。記煩惱業。生死沈淪。皆由自心故。云由心（文）（善惡者。黑白業也）已上下轉緣起也。心爲阿頼耶等者。上轉修行義也。口決云。次又自心爲阿頼耶。至喩若滿月。是有爲如來藏也（文）興記云。修清淨因福智熏習故。轉有漏證得無漏。是故第八名爲大心。大者廣大。證得廣大二轉依故。云唯識云。由轉煩惱得大涅槃。轉所知障證無上覺。雖眞體本性清淨。若不修行。誰顯淨性。是故菩薩長劫積集福智二行。顯得眞如本性清淨。故云長時修福智等（略抄）私云。第六識修清淨因福智熏習故。轉有漏第八。成無漏第八。云大心也（爲言）眞如本性者。釋藏識本非染。謂藏識中有自相及實性。今擧自相顯實性故。云眞如體也。口決有如來藏者。此意歟。若依性宗者。義章云。次將六識對於本識。明相熏發。彼六識中起染起淨。所起染過熏於本識。彼本識中所有闇性。受彼染熏成染種子。染種成已。無明轉厚。無明厚故。引生六識。於六識中染過轉增。如是展轉積習無窮（私云。依如來藏成界趣。下轉緣起也。無明上文意也）於六識中所修淨行熏於本識。於本藏中佛性眞心名爲解性。解性受彼淨法所熏成淨種子。淨種成已熏於無明。無明轉薄。無明薄故變起六識。於六識中起善轉勝。如是展轉乃至究竟（私云。依如來藏有涅槃證得。上轉修行也。同下文也）是故六識望於本識。互爲因果（文）。私云。性宗意斷證智猶有爲故。云有爲如來藏歟。無體無事等者。興記云。此文且約識實性。說眞如無色形。故云無體相。眞如無動心。故云無事業（文）超記云。次一行重難云。心無形質。何爲月輪。爲心有體。爲有心。月事通難云。無體亦無事（云云）體事者。眞實經云。體用（文）心月輪祕釋（密嚴）云。無體亦無事（是空緣生虛僞體用。非遮本有眞實理事）卽說亦非月（遮非世月）由具福智故。自心如滿月（文）檜尾記云。次文自無體至于亦非月。是空如來藏也（文）私云。今所遣體事指前煩惱習種子等體用也。故云空如來藏。故勝鬘經云。空如來藏若離·若脫·若異。一切煩惱藏故（文）前藏識中本非染釋如來藏識。卽不空如來藏也。故勝鬘云。不空如來藏過恒沙不離·不脫·不異。不思儀佛法故（文）又義章云。如來之藏名爲藏識。以此識中綩含法界恒沙佛法。故名爲藏（文）今文云。長時積福智喩若淨滿月。卽此意也。凡於空不空藏諸師解異。龍樹慈恩等約淨染二法分別空不空。南岳依淨法差別平等。爲二藏。嘉祥有人義約在纒如來藏出纒法身分二義。自義同前龍樹等義淨影空不空俱約能現智。判二藏也。祕釋意法佛法爾心智故云藏識本非染。性佛性然四曼故云長時積福智。此等諸法非九種迷情體用故云無體亦無事。無漏性德心月故云喩若淨滿月。遮非世月故云亦非月也。水尾（玄靜）口決云。心月輪者。卽第八識也。此中諸染淨種子本自有之。故於月輪上所現見。.等諸字變成三昧耶形。三昧耶形變成尊形。亦是第八識中所具法門故。卽顯也（取意）月輪是白淨信心義也（云云）可思之。問。藏識本非染等。爾陣何異耶。答。興記云。前文唯明眞如本性清淨。此文明顯本性清淨。一重義深故與前別（文）超記云。彼眞實經有後七行。無初一行。今軌意者。爲顯初觀心月之體。抽彼一偈加其終歟（云云）離諸煩惱垢等者。興記云。煩惱垢者。本隨惑等。言能執者。能遍計心卽是迷情。言所執者。遍計所執卽實我法。等者等取遍計境。眞非妄執。所緣境故（文）意云。今菩提心離煩惱非能執心所執性等。無垢清淨如滿月也（爲言）。
　　次成金剛心（廣澤云。成蓮花。大師梵字次第如今次第。漢字次第云成蓮花心。眞實經堅固菩提心。天台云金剛蓮花。亦名菩提心堅固）興記云。三成金剛心。謂觀清淨月輪中有本尊三摩耶身也。意者爲顯此菩提心堅固。猶如金剛之用。於心月輪上。觀三摩耶金剛之體。故名金剛心也（文）石山四次云。傳法師加種子也。謂此淨月輪上有.字。變成開敷紅蓮花（文）問。諸經軌中。於成金剛心。唯觀三形。故略出經云。於自心月輪中想金剛杵（文）。觀自在軌云。於其月上觀一金剛蓮花（文）。何今觀種三乎。若復兼觀種子。今次第以大日爲本尊。若爾可觀大日種或五部種。故廣澤次第云。次成蓮花心月輪中鑁字。成率塔婆。前吽字。成五古。右怛路。成摩尼寶。後頡唎。成紅蓮花。左噁。成十字金剛（文）爾何。答。五相觀無一准。然諸儀軌次第等。多分第一二相但觀月輪。昧明爲異。第三心月輪中觀三形。第四觀自身成三形。第五成羯磨身也。今次第此意也。然大師無盡藏次第。於第三心月四重順逆觀。并五智種子成五種三昧耶身也（四重觀門如下字輪觀出）又普賢修行軌中。於月輪中觀白蓮花。置本尊種子。成本尊契（云云）此等於第三心觀種子三形也。又金剛王軌說通達心云。汝觀心吽字門。本性清淨如滿月（文）此文通達心。又觀種子也。今次第通達心云汝想阿字門。又此意歟。又御口決云。通達修菩提。是本有修生菩提心。俱心月輪中觀.字。是菩提心種子。故。金剛心金剛身俱觀三昧耶形。前心月輪中觀本尊三形。後自身成本尊三昧耶身也。第五佛身圓滿卽成羯磨身也。廣斂觀今於三摩耶形論之。又於種子可有此觀也（云云）故知。經軌等隨應不可顯定（矣）但諸次第中成金剛觀三摩耶形者。御作儀軌云。其圓滿月輪之上在紇哩（入）字。成八葉蓮華。蓮華上在五股金剛杵。雖有名三種。體無二無別成一大蓮花。普周法界（文）此釋之意字杵雖似別。終歸蓮體。故於第三觀三摩耶形也。又觀種三等。有五部各別諸尊各別五部都法（覺超意也）又石山四次云。想此心臺。有五部總合一大卒都婆身（文）此釋非五部都法。五部都法出五種三形故。非五部隨一大日。云五部總合故覺超記云。今以三門分別。一者五部隨一觀。二者諸尊隨一觀。三者五部都法觀。然今受金剛頂蓮花部儀軌故須先辨蓮花部觀也。此亦有二。一辨種子三形。二明金剛蓮花。初有異說。或唯觀三昧耶形。如意軌云觀金剛蓮花。或雙觀種子三形。如千手軌云。有八葉蓮花。蓮花胎中觀訖哩字。或種子變成三形。如文殊軌云。有曇字。卽成般若劍（云云）次明金剛蓮花者。或云。五古變作之蓮花也。有云。五古爲莖之蓮花也。有云。金剛言通五部。塔杵蓮等皆名金剛。或云金剛與蓮花也。此等釋皆先德所傳。但五古爲莖名金剛蓮花者。疏釋大日經金剛蓮華云。金剛杵上有蓮花臺也（云云）似有證據也。又金剛言通五部者。非無其義。次此中通明二部者。難詳。今軌出金剛蓮花眞言了云。汝於淨月輪觀八葉蓮花（云云）若二部何只云蓮花耶。有云。金剛是金剛界也。卽通五部。蓮花是蓮花部也。顯在於一（云云）此義甚善。餘四部種子。三形等准而知之。次明諸尊隨一觀者。可觀諸尊種子三形。如各別軌。第三明都法觀者。對記云。具足可云心月上有五部種子。成五部三昧耶形。然五部三昧耶形異說甚多。具如對記且示一。有云。心月輪中觀五種子。.....。變成五種三昧耶身。卒都婆·五古杵·寶·紅蓮花·羯磨杵（取此釋意至要故。不恐繁載之）准此釋者。廣澤約都法故出五部種三也。今次第受蓮花部儀軌故。出蓮花部種三也。問。今次第大法別行中是大法。何用蓮花部種三耶。答。題旣云蓮花部心。五相亦云蓮花。入理門雖似別於證果是一故。雖云蓮花部。五部具足也。就中今次第并石山二卷四卷次第云。成金剛心。金剛是五部總名乎。又石山二卷次第心月輪觀卒都婆。是卽大日三形也。又四卷次第修菩提心。心月輪中觀五部種子三形也。彼旣爾。此豈不爾乎。
　　次廣金剛。次斂金剛（廣澤云。廣蓮花斂蓮花）大師梵字次第云。次廣金剛。月輪上有蓮。漸遍大千界乃至法界。利益諸有情。.....（云云）次斂金剛。此蓮花漸斂乃至小千界。小還收如故。......（是二口決）石山二卷次第云。次廣金剛。汝觀心月輪上有五古金剛。上有卒都婆。令普周法界（出廣眞言）心想。此月輪金剛卒都波漸遍小千界·中千界·大千界乃至十方界次斂金剛。想此卒都波漸小而量等於己身（出斂眞言）四卷次第同今次第。但斂金剛云合金剛心也。問。本軌全無廣斂觀。依何經軌用此觀耶。答。大師金剛界儀軌不出廣斂觀。無盡藏次第·五重結護等用此觀。又先德作次第。或用。或不用。石山二卷四卷本俱用之。今次第依彼歟。略出經·千手軌·法花軌·金剛軌·觀自在軌·金剛王軌等中出。依此等經軌用此觀也。問。或金剛心次何故用此觀耶。答。上所擧諸軌中。第三相之次用廣斂可有二意。一爲令所觀三昧耶形。大小無礙自在。二爲遍法界諸佛引入自心中也。所謂廣觀先見三昧耶形周遍相。斂觀收之令還同自心之量。此是大小無礙之義也。次爲諸佛引入者。廣斂觀時令三昧耶形令同自身量時。所冥合之諸佛隨引入自身內也。是則轉心成身相之觀門也。問。於三摩耶形用廣斂者。第四心可用此觀。何諸軌等必用第三心乎。答。可有其義歟。大師五重結護無盡藏次第廣斂後擧堅固·成就兩明。此二明如次當佛身圓滿諸佛加持言（矣）又覺超記釋廣斂云。或第四後用之（云云）私云。此等意證金剛心次又可用廣斂觀也。然諸軌說皆成金剛心次陳之也。具如五重結護抄記之。又四卷次第成金剛言次出廣斂二言。證金剛次擧堅固成就二明。其次出佛身圓滿諸佛加持二明（矣）依此文。不當佛身圓滿等也。注已上二種非儀軌等者。非本軌說故云爾。非餘軌無此說。以金軌說今軌加用。是口決也（爲言）廣金剛意在軌者。指本軌令普周法界等文歟。依之今次第以汝於淨月輪觀八葉蓮花等文。似爲廣金剛（矣）圓城寺次第以此一行文爲廣斂文。屬證金剛心（矣）。
　　次證金剛身（廣澤證蓮花身八卷次第同之。論云金剛身。大師梵字次第同今文。天台名金剛蓮花界。或云如金剛）四卷次第云。次作五古印當心。誦眞言三反。想此心臺五部總合成一大卒都婆身。證金剛身眞言曰（外五古也）.................玄昭記云。四證金剛身。謂觀自身變成本尊三昧耶身也。意者。令我心金剛。如金剛蓮花身。令普周法界。漸斂身量。諸佛入中。令爲一體故。名證金剛身也（文）。問。此觀有想別乎。答。覺超記云。此中觀自身成前所觀三昧耶形也。或此觀亦成菩薩身。後觀成佛身（云云）此亦可有諸佛隨一。諸尊隨一。五部都法觀（云云）問。佛菩薩別可在第五相。何此第四觀佛菩薩別乎。答。佛菩薩三昧耶身異故歟。或約當歟。又廣斂觀時。諸佛冥合諸佛引入自身故歟。應當知自心等者。問。准前後相。汝於淨月輪等一行文可屬第四相。何可除彼四句耶。答。諸次第多以此四句文屬第四。以前相結文安後相初之意歟。然今次第除者。第四相自身成三摩耶形。異心月中觀三形故。又令周法界文。廣觀義故。偏難云成金剛結（矣）故今次第證金剛身不出彼文歟。又八卷次第云。次證蓮花汝於淨月輪觀八葉蓮花。令周法界（私云。是廣蓮花句也）唯一大蓮花（私云是｜斂蓮花句也云云）。
　　私云。第三第四者。心身廣斂是異。何以今文爲第四廣斂（矣）理不可然。依之東寺天台次第屬第四耶。答。今次第以彼文爲廣金剛歟。故屬第三相。今第四除彼歟。又八卷次第以今一行文屬第四。爲廣歛觀也故彼次第云。次證蓮花○汝於淨月輪。觀八葉蓮花。令周法界（私云。是廣蓮花句也）唯一大蓮花（私云。是斂蓮花句也）（云云）玄昭記（文）廣斂屬第四（矣）。
　　次佛身圓滿（廣澤同之。四次云。五云成就佛身。又云本尊圓滿。又云證無上菩提。天台云觀身爲本尊）玄昭記云。五佛身圓滿者。觀三摩耶金剛身變成本尊萬德圓滿身故。名佛身圓滿也。意者。已成佛身衆相圓備。諸佛入身。加持堅固還住如本（文）覺超記云。第五相者。此亦可有諸部隨一觀·諸尊隨一觀·五部都法觀又此中隨行者本尊。或爲大日。或爲餘佛（私云。四佛也。卽諸部尊也）或成佛身。或成菩薩身（是諸尊也）或成五部諸尊身（都法也）或前觀成菩薩。此中觀成佛身。又可有一身二身三身等觀（更問云云）又云。安公云。問。第五自身成本尊身者。成何尊耶。答各隨所尊成五部身。問。若爾以菩薩身爲本尊者。可以自身成菩薩身。今發大菩提心。五相成身之人何成菩薩。答。論云。若願成瑜伽中諸菩薩身者。亦名發菩提心。何者。爲次諸尊皆同。大毘盧遮那佛身（文）故知。成三十七尊身皆名成佛（云云）問。約都法成身一行者身應成一佛。云何成五部諸尊耶。答。私案。五部可有二義。一者。一佛變化五部。二者。諸佛共集五部。今且約一佛作此說也（云云）。問。五相以配地位方如何。答。玄昭云。軌文觀一切法如約如夢等（乃至）究竟眞實智。是爲勝解行地（地前三賢）謂住妙觀察智印是也。次空中諸如來（乃至）如理諦觀察。是爲普賢行願地（十地也）謂通達菩提心是也。觀淨月輪中有金剛三摩耶身。是爲大普賢地（等覺）謂證金剛身是也。次觀身爲本尊等文。是爲普遍照曜地（佛地）謂佛身圓滿是也（云云）慈覺金剛頂疏云。五相眞言。初四是因行也。後一卽果位也（文）眞興記云。自下明第十地住滿以後以五種相成等正覺。言五相者。一通達菩薩心。卽勝進道。二修習菩薩心。卽加行道。三成金剛心。卽無間道。四證金剛身。卽解脫道正體智。五佛身圓滿。卽後得一切種智。初三因攝。第三劫滿。後二果攝。第三劫後（文）私云。初三因攝者。通達心當第十地滿勝進道。次二相如次當等覺位加行無間二道歟。故云初三因攝。是三俱在第三劫滿也。後二果攝者。第四五相於佛果位如次配正體後得二智也。俱是解脫道攝也。此二非第三劫攝。故云第三劫後也。又以成菩提以前。配十地三賢等也。所謂勝願·金剛眼·金掌·金縛。如次信·住·行·向也（第一資糧位）開心·入智·合智·普賢。如次煖·頂·忍·世第一也（第二加行位）極喜至成菩薩十種。如次十地也（初極喜第三通達位。降三世至成菩薩第四金剛心修習位也）證金剛身佛身圓滿（第五究竟位也）愚案云。大日經宗三句旣於十地論之。金剛頂宗五相何或通地前。或局十地滿後（矣）當智。五相可在十地位也。於此有二義。一者。通逹心初地入心。通逹位故修菩提心初地住心已上。修習位義故云修習菩提心。可悉之。成金剛心八地上。任運無劫用行。不動搖如金剛。故後二相是如次等覺妙覺。三摩羯磨雖異成本尊身。如一佛二名故。二者。初二相爲初地。本有修生雖別。俱菩提心故。猶如三句中菩提心句爲初地也。成金剛心爲七地以來。遍滿三千界利樂衆生。似七地以前菩薩助願受生利益。故證金剛身爲八地以去。遍法界諸佛。入自身蓮花似八地上菩薩現色相國土故。問。今文顯佛沈一道理。密佛驚金剛喩三昧及薩婆若智當未能證知。更授五相觀門之意。五相開等妙二覺無異論者歟（金剛定等覺薩婆若妙覺）若爾者。廣亙十地耶。答。驚覺文顯密合論次位。故顯極佛云想身證十地。若非合論位何云十地。故知。金剛定花嚴。薩婆若眞言也。而今十地者。於眞言果地所立修生十地故。配五相何怪。故無過。又或古德義云。今五相是第十地菩薩所證五相故。云想身證十地。實五相功德位位證之。謂初地所證之五相乃至佛地所證之五相也（云云）私云。准三句十心長短二義。何無其旨。然想身談十地者。若天台。若花嚴。所驚佛所證也。今五相是能驚佛所授密行也。恐似顯密混亂（矣）故大師釋第九心云。雖入此宮初發佛。五相成身可追尋（文）。
　　次諸佛加持（天台云諸佛加持印。石山二卷次第云金剛心。又本云金剛三昧）石山二卷次第云。次金剛心（亦云諸佛加持）以證心清淨自見身爲佛。衆相皆圓滿。卽證薩婆若。定中遍禮佛。願加持堅固一切諸佛。聞金剛界言已盡入金剛界中。便說金剛心（出眞言）御口決云。諸佛加持五相攝不攝二義（云云）。
　　二卷次第攝五相歟。今次第注云。自妙觀察智至于諸佛加持。可用同印（云云）此又攝五相歟。大師金界軌云。結妙觀察智印入定。定中普禮（三反）次通逹菩薩心。次發菩提心。次成菩薩想。次證金剛身。次本尊圓滿。次諸佛加持。以上五相成身觀（文）玄昭記中引軌文定中返禮佛等。爲諸佛加持也。此文上卽證薩婆若下首著五佛冠。住於拳印。直有大月輪。坐白蓮花座之文有之。此釋攝五相歟。石山四卷次第不出諸佛加持。覺超記意五相不攝歟。釋名中不出彼。又云諸佛加持等五眞言。屬四佛加持。爲大日加持歟。故慈覺大師釋云。大日總攝諸尊。故云諸如來加持。初明諸如來加持者。是大日加持也。次四佛加持者。是四方四佛加持也（文）此次石山四卷次第出頂相髮髺寶冠毫相四箇印言（矣）。但二卷次第不用四箇印言。又次第有之。廣澤法皇次第·御作次第等有此印言。廣澤烏瑟尾螺髺毫相寶冠（云云）御作次第第三云相好藏餘同。又御作儀軌如今次第不用四箇印言。天台次第又不用之。本儀軌不出之。

金剛界發惠抄中

　　          釋頼瑜記

　　次四佛加持。生起云。旣成佛已故。次五佛加持（文）本軌云。次結四如來三昧耶印契（文以下全同）此四佛加持印。本軌中但總云三昧耶印。出印言處具不出印相。石山次第云。今依師說各註也（云云）今印相又同彼。然其文異（矣）此四佛加持。是二經中但略出經具出印言矣。問。前五相成身旣成佛。何今用四佛加持耶。答。興記云。此第三明四智具足也。謂不動印顯具大圓鏡智。寶生·平等·彌陀·妙觀。不空·成事如次配釋（文）御口決云。雖依五相觀唱成佛軌則。猶未決定。今以四佛加持印言印四處時。成佛義決定故。更用四佛加持。例如彼五相成身。讓付寶藏。此四佛加持後授得印鑰也（云云）問。若爾何不用五佛加持耶。答。全總作別故。用四佛加持。自成大日加持也以四佛印心額喉頂。其身總成毘盧遮那法界身故。若總別各別印。如時處儀軌也。諸軌中印心額口頂。如次成大圓平等妙觀成事。印總身成法界智（取意）或又以諸佛加持爲大日加持也。其旨如先辨（矣）生起卽此意。故云次五佛加持也。
　　次五佛灌頂。生起云。加持已訖故。次五佛授灌頂（文）本儀軌云。旣已加持身。次應授灌頂。五如來印契各如三昧耶（自下全同）此五佛灌頂印言印處。又在略出經中。但遍照尊印言四佛繫鬘後擧之。彼經云。如上所說灌頂鬘。中間於頂上。應置一切如來金剛自在契（云云）（具出印言）此經旣云灌頂鬘中間。此印言似屬繫鬘。可云五佛繫鬘歟。然出言云。唵薩婆怛他揭多鼻三菩提跋折羅阿毘詵遮摩含鑁（乎云云）諸經鬘言皆加麼隷句。本軌云摩羅。今旣無此句。如本軌。可屬灌頂文也。問。四佛加持旣印可成佛。何更用五佛灌頂乎。答。興記云。問。四佛旣顯四智。何勞此（文）亦顯四智答。前文但顯四智具足。更無餘義。今此文中顯於五法攝三身義。所望全殊。重顯無異（文）（大日自性身卽眞如攝。不動自受用圓鏡智攝。寶生他受用平等智攝。不空變化身成事智攝。無量說法用妙觀察智攝）。
　　私案。以四佛加持。印決自身成佛義畢。五佛灌頂。是著五佛寶冠之義歟。後四佛繫鬘爲寶冠莊嚴之義歟。故略出經說五佛灌頂四佛繫鬘已云。次想自身以爲一切如來寶冠莊嚴（已上文）此經寶冠者。五佛灌頂莊嚴者。四佛繫鬘歟。所以經中四佛繫鬘皆云應以所成鬘繫自頭上（云云）可思之。又五佛灌頂安頭上五方。此又寶冠五佛座位歟。常寶冠正面安五佛。中川成身院本尊寶冠四方安四佛。大日正面阿閦上安之。是卽安五方義歟。
　　次四佛繫鬘。生起云。灌頂已畢故。次授四佛鬘（文）本記云。於灌頂後應繫如來鬘（自下全同）略出經又四佛印文各別說之。興記云四智心品體相難知。故云繫鬘。又云垂帶。皆是表示其相義也（文）三結於頂後者。本軌文也。御口決云。結四佛印誦明畢。各分印作拳。伸風指三度縈。伸五指從頂後向前垂下也（云云）理性院用此次第。四佛印各結分二羽如垂帶。各三度也。無作拳縈儀（文）廣澤四佛印各結印。開二羽各一度懸之。故廣澤云。上額分羽結頂後。如垂下勢（文）石山二卷次第云。師說云。皆印等同前。但各當額三縈已。舒五指末向身。如垂帶垂下當心。合掌頂散（云云)(八次又同之）師師相承口決明白歟。惠運記擧口決。同石山傳也。但今御口決作金掌散頂無之。石山傳等伸風指無之。可尋決（矣）。
　　次甲冑。生起云。四佛鬘旣得具足。今當被大誓甲冑。故次被甲（文）順和名云。甲（夜呂比似鱗甲故一名鎧）冑（加不都）玉篇云。鎧（口代切甲也）錍（右押切）興記云。上來五段於無分別後得智位。緣觀正智證眞如時。所證得法。自下第二明有分別得智大悲門也（文）（上來五段者。佛身圓滿。已下分五門也）二羽虛心合掌等者。本軌中不出甲冑印。石山次第口決云（云云）口決者。檜尾口決歟。惠運說。又戴彼口決（矣）應作是思惟等者。願於已下八句同本軌文。但彼云。次於諸有情也。興記云。謂諸如來本願力故。從本定中擊發大悲。爲化有情出後得門。以智方便後更示現發心修行種種事業。無始無終生死之中。恒被大悲弘誓甲冑。成就有情。淨佛國土。降伏魔軍。示現成覺。說法利生。滿足本願。有情無盡。大悲罔窮。此方唱滅。他界示生。大悲誓心名爲甲冑。與生死戰拔濟有情。如將被甲破敵利群（矣）私案。今次第我已成正覺者。指前五相成佛等自證成道也。次下言降伏諸天摩成最正覺故者。化他成道也。大日經宗菩薩實義。成佛外迹。又可同之。又惠運記云。文云。爲淨佛國土者。是自心界名爲佛國土。淨自心之妄執。顯自心曼荼羅。故云淨佛國土也（文）此文後成最正覺文云明自利成佛歟。
　　次結冑。本軌中結冑不爲別段。又不出甲冑明。但說結冑明。又拍掌爲別段（矣）然今次第結冑別題令拍掌不別標也。石山次第甲冑結冑拍掌爲一段。而終三箇眞言出之。略出經第三云。胸前繞腰如被甲像（文）本軌云。二羽金剛合掌心舒進力二度相縈繞（文）由誦眞言金剛拍故者。此拍掌又有教王略出二經。本軌（并）餘流次第爲別段。故本軌云。次應金剛拍平掌而三拍。由此印威力縛解。解諸縛便成堅固甲。聖衆皆歡喜。獲得金剛體。如金剛薩埵（文）興記云。新成之佛出大悲門。已成諸佛皆悉歡喜。利有情事與我同故。言金剛拍。謂表喜相。如歡樂人開掌弄忨。喜導三業故云三拍。正體智中大悲解散。今繫縛彼故云縛解。正體智中大智縛束。今解散彼故云解縛。由此悲心成堅固甲。大悲堅故聖衆歡喜。我得金剛不壞之體。猶如普賢智與理也。然古德云。上縛者。。是根本煩惱。下縛者。是隨煩惱。今案。五相成佛。何有煩惱。若言示現印力無用。更可思之（文）檜尾口決云。縛者。多種縛。謂斷煩惱之縛印契縛也。能斷斷縛是手指縛。所斷縛是煩惱之縛也。又此意初縛解者。能斷手指縛開解之義也。次云解諸縛者。解脫煩惱縛之義也。文點云。縛解諸縛解。可讀也又問。口決云。縛解解諸縛者。上縛是根本煩惱。下諸縛者。是隨煩惱也（文）此文上縛。又煩惱縛也。文點云。縛解諸縛解可讀也。興記所破此文歟。私案。今次第成佛軌則非一重。前雖擧業障除成菩提義。更示五相成佛義。汝以五相云第十地後五種相。不可然。凡今宗金界以五相盡因行果德。台藏界以三句攝因果二位。若爾五相不可云十地滿後也。就中通達心云。若在輕霧中。寧非在纒本有體（矣）修菩提心云。爲客塵所翳。是豈十地滿後位（乎）又初金掌云。滿足十波羅蜜。金剛縛云。滿足十地。彼旣十地滿足。何更用成菩提心乎。彼本軌言未云十地者。手軌云。由結金剛縛印。瑜伽者卽得十地滿足（文）。故知。彼破不成耳。又本軌上文云。能解結使縛。然今縛約大悲大智非招違害乎。興記意縛解解諸縛可讀歟。又新渡儀軌云。縛解解者縛（文）安然對受記二云。又云。縛解解者縛。所云縛解者。解自身煩惱縛也。解者縛者。諸佛菩薩名爲解者○縛止諸佛令止住自心內（文）意之顯（矣）。
　　次現智身。生起云。行者雖成佛。而亦有供佛之願。更成金剛薩埵。故次結現智身印（文）本軌云。次結現智身二羽金剛縛（文）。身前想月輪等者。興記云。謂大悲故出後得門。爲化有情欲現應身。故先觀現平等智用。云現智身者依義也。先觀前所證眞如故云身前想月輪。次觀二利所依法身。故云於中觀本尊次觀實報自受用身。故云諦觀於相好（八萬四千不共德也）然後入於平等智用。故云入金剛（金剛者智故）言思惟大薩埵者。謂思惟平等智用。梵云薩埵。此云有情。卽擧所化顯能化用也（文）檜尾口決云。又自身前至于相好。口決云。行者前觀月輪。於中現本尊心。心是種子也。以是種子成之本尊。次文遍入金剛已者。口決云。遍入月輪。次文大印如儀則者。本尊所持大智印也。次文身前至于薩埵。是重說所觀本尊也。思惟大薩埵。是本尊名也（文）圓城寺八卷次第云。或師口云。大印如儀則。謂普賢菩薩左手執五股鈴。右手持金剛杵擲抽也（文）私云。興記意現平等智用。云現智身。身所依義（文）次下注云金剛薩埵。云大印如儀則。指金薩威儀也。故指金剛云智身也。口決文分明也。何鑿穿云平等智用（矣）。注傳云。以下印等者。石山四卷二卷次第無此傳。何傳乎。可尋之。
　　次見智身生起云。依之印力（現智身印也）普賢現前。行者與普賢身一體無二故。次見智身（文）本軌云。次結見智身印契。如前相（自下全同）今此現見二箇印言出教王經中。興記云。前現智身觀現智用。此見智身智見智用。故云見也。謂旣知見平等性智大悲之用。具足我身故。云應觀於自身（云云）此又約智用未云人體也。檜尾口決云。次應觀於自身者。自身是以自性理。成立五相成身佛訖。是自性法身也。今行者前所觀智法身故。爲令理智無二。見行者前所觀佛。召入於自身也（文）又無盡莊嚴次第（御作）云。從五相成身至于金剛拍。名爲理法身。注云。成者此覺悟之義。卽身成佛之義。有此理法身旣出現。所以智法身亦可出現。是故名現智身。智法身旣出現。可見其體。此故名見智法身。彼智身旣自身也。故名爲智法身。成理之發智名智法身。智之下顯理。名理法身。所以理智二身無二平等也。譬如珠。珠卽體云理。珠光云智（文）（五重結護同之）。
　　大師御意行者自身卽自性理故。前五相成身證得自性理法身已。今行者前所觀。是智法身（自受用也。現智身也）爲令理智無二平等故。此見智身是明見所觀本尊。召入自身。顯法智體無二義也。興記引此等義破云。今案。此義意云五相成身證理法身。此現見智觀自受用。若爾理智前後可證。尤違道理。前以他受用身爲智身者。是義順也（文）私案。此大師問答也。莊嚴次第云。何故建立理智二成耶。云爲令人易覺。亦爲令有修行之次第也。唯若行立覺開時。無有次第各別義。不前不後。而有前後（文）（結後同之）興師但守口決一文。未見。次第。成此破歟。況復三身成道同時異時。是汝宗所論也。若許他受用別時者。自受用何妨。若自受云同時者。他受何必異時（矣）。問。五相成身。是今行者修生觀門也。專可云自受用報身。何云自性理法身耶答。池上皇慶云。又金剛王理趣會軌等。五相所成名法身者。恐非必指三身之中。五相觀時。本有自性本尊之身已觀見。故名法身歟（略抄）私案。五相成身理法身義非大師私義。金剛王軌云。前觀五相成就。所謂自性之法身。今所觀（現智）者。是智身（文理趣會之義同之）旣云自性法身。三身隨一也。小野大抄等又此意也。故知。行者修生顯得通三身中。五相約法身現智就智身示顯得也。實雖同時。令行者易知故。作前後說也。故經云。十地究竟證三身。論判到無上道圓滿三身（矣）又皇慶金界記云。自身始成本尊之身。次於身前觀已成尊。交合一體。如意輪等諸別軌中。多於此觀智身處。或於壇上。或像心安尊種子。變成本尊。卽觀自身交合一體（文）此意五相成身行者始成修生佛。現智身本有已成本尊也。修生本有交合。始本不二體也云也。
　　次四明。生起云。旣見普賢須引入之。故次有四字明（文）本軌云。次結四明印。召引入自身（文）（自下如次第）注隨其印相等者。檜尾口決云。結四明印與稱惹。舒左右小指相鉤。乃舒二頭指少曲初分與稱吽。其二頭指互交仍屈頭拄與稱鑁。互相鉤與稱解。腕合振頂上印散也（文）第二吽頭拄者。智證大師瑜伽記云。唱吽合進力合面而相拄（文）召引縛令喜者。如次鉤索鎖鈴可配也。興記云。謂鉤是四攝智。引攝有情。索是善巧智。令自他一體。鎖是堅固智。令大悲堅固。鈴是歡樂智。令自他歡喜也（文）瑜伽記云。卽是四明印。此時佛在樹。著大精進甲。正伏四魔王（文）顯家多劫修行之間。滿四攝行。今教結誦此印言時。頓滿足四攝行。及降伏四魔也。
　　次成佛（亦名陳三昧耶）生起云。普賢旣入我身。與我同體。故次更結普賢印。身成普賢。故次入月輪中陳三摩耶（文）本軌云。次陳三昧耶。當結金剛縛。忍願蓮葉形（云云）（自下全同）興記云。爲利有情成權應身。旣稱本誓故云陳三昧。宛如眞佛故云成本尊。言背後遍入於月輪者。卽顯無住涅槃之義。謂背後顯大悲。遍入顯大智。然其生死涅槃中平等觀法身理體。故云彼中等觀薩埵體也（略抄）此意前二智身云他受用身。今成佛云應化身也。檜尾口決云。結印如文。卽稱誦三昧耶薩埵鑁已想觀。背在月輪。我在其中。我是與本尊同。是如來也。薩埵鑁者。是入我義也。次卽誦眞言曰。如文。是眞言意於先所證五相成身佛決定師子吼也。譬如二乘於自所證決定師子吼。言我生已盡等也（云云）此意誦今眞言。是於前五相成佛所證陳說之義。故云師子吼也。猶如二乘於自所證說我生已盡等四智也。今眞言....,者等身義。行者等成薩身之義歟。......者。本誓證義。卽陳三摩耶歟。忍願蓮葉形者。問。今成金薩體者。可用針印。何用蓮印耶。答。對受記二云。是蓮花薩埵三昧耶蓮花印也。此軌本是蓮花心故（文）又云。金剛縛二中入掌交合。二小指二大指各竪。頭相拄如獨股杵。是三昧耶印（出普賢軌）此法界普賢故可成五部。若縛忍願如針。是金剛部三昧耶故唯成金剛薩埵（文）又智證金界軌云。次普賢三昧。忍願猶如針。稱誦......。次蓮花三昧。忍願如蓮葉。稱誦......（文）此記於今陳三摩耶處出兩種印言。私案。今本儀軌蓮花部心念誦故。雖金薩又用蓮印歟。五相觀門三摩耶形。又雖可五古用蓮花等。可思之。又八卷次第今陳三昧耶。以針印誦金百字。四卷次第結蓮印誦蓮百字明。小野流專順儀軌文（矣）又石山二卷次第出師說蓮葉形（云云）廣澤次第云。用針印（文）背後遍入於月輪等者。對受記二云。有後遍入於月輪者。謂行者後也。彼中尊者。謂行者自身也。行者坐月輪中等觀成薩埵體。我三摩耶薩埵鑁也。慈覺大師記云。觀月輪如圓室也。如是想自身（背後遍入其中而坐。又云。觀其形如圓珠。乃想自身）入衆中坐也（文）又云。次觀金剛界金剛薩埵。向大日。故行者効之。亦向大日。故自背後入尊月輪。卽於彼月輪中。應等觀金剛薩埵之體與我旣三昧耶（本誓）薩怛鑁（文）智證金界記云。然後遍入於月輪觀我等於薩埵體（左拳於腰右拳安心）便誦..明。印同前薩埵（如普賢誓文）安然記與口決其意同歟。興記大異（矣）問。依口決等。五相成身旣成佛身。何故還成金剛薩埵耶。答。五祕經云。若依毘盧遮那自受用身智。及大普賢金剛薩埵他受用身智（文）唯此文者。前五相成身。是自性自受用身也。今金薩者。大普賢金剛薩埵他受用身也。非十六大菩薩初金薩歟。又疏第十三云。然師以用阿作己身。卽同毘盧遮那佛。不應自有所作務。故轉作執金剛菩薩身（文）准此釋又成辨事業故且作金薩歟。
　　次道場觀。生起云。旣成普賢供佛之事。何無道場。故次入定建立道場等。乃觀置諸尊（文）八卷次第云。又最上妙覺之正報此間旣圓滿。更可有依報國土。是故入道場觀門（文）石山六卷次第云。或傳云。正報理智法身。今已圓滿成就。所以可有依報之淨土故。次有道場觀（并）羯磨眞言（文）興記引六卷文畢云。此說最好也（文）結大羯磨印者。三摩地儀軌云。行者次應以成所作智三摩地（文）。問。器界觀時。何用羯磨智印乎。答。檜尾口決云。言羯磨者。變事業。復變辨事業。是羯磨智。是成所作智也。由此智之威力。能建立世界等。故云事業智（文）世界下方等者。本軌中無器界五輪之。依檜尾口決歟。略出經（并）千手軌中。出風水金三輪（金龜卽金輪故）祕藏記又三輪成器界也。又依台藏宗。大日經第七卷（并）疏及攝大軌說三輪土。廣大軌（并）青龍·玄法軌說五輪土。今案。自宗意。若依若正。皆無非五大所成。故以五輪成器界也。故兩部經軌或說五輪也。然後准常途世界建立作法。或說三輪土也。五輪三輪雖似相違。廣略開合不同。故實不違歟。故住心論第一云。器界從何起。風輪初遍空。水金相續出。地火在其中（文）故無失。其上有大海等者。本軌云。次應想大海八功德水之水。於上想金龜七金山圍遶。想山間有河。皆八德水成（文）興記云。道場義中空風火水地次第成界。今此文中大海爲初。不說五大。海有二種。內與外也。內海有七。在七金間（下言河也）外海有一。在四州外。今言大海者。是外海也。○此文云河簡大海故（文）私案。大海者。三輪中名水輪歟。其上觀金龜。故金龜是金輪。故興記云。金龜餘云金輪（文）石山次第云。金龜是金輪也（文）又千手儀軌云。次於下方空中想唅字。其字如深玄色。漸舒漸廣成風輪。於風輪上想鑁（横感反）字。白色漸引大。與風輪相稱變爲水輪。於水輪上想鉢羅（二合）字。金色稱其水輪成一金龜。於龜背上想索字。變爲妙高山。四寶所成。又想劍（平）字變成金山。七重圍繞（矣）此文旣云與風輪相稱。定知非第八外海也。就中彼外海醎水盈滿。今言八功德水。是大別也。又第八外海等在金輪上。今大海水在金輪下。上下又別也。然彼師金龜釋金輪。大海云外海。其理不可（矣）當知。五輪外又置水金二輪。深義難測。千手軌但云風輪。今云五輪。石山次第空風水金四輪也。大師釋又似六輪。金地別故。彼又五輪中在三輪。未必水金置五輪上。此等不同可尋決（矣）愚案云。五輪上在水金者。法身本有五智起大悲度衆生。似水平等遍。故五輪上在水輪。本有五智。是自證體故住涅槃。大悲水利生故遊生死。猶如龜於水陸得自在。故更觀金龜也。此二利所成法身諸法根本。故妙高爲座。故祕藏記云。下方虛空。謂心虛空。則劍也。是虛空有法身。其法身同不可得。是欠也。是法身慈悲具足能度有緣衆生。界是慈悲斯水也。金龜佛性。是佛性能遊生死涅槃。如龜能遊水與陸。須彌是法身。七金山者。七覺支也。是法身一切法文之根源故曰須彌山爲座（文）八功德水者。興記云。八功德者。一澄淨。二清冷。三甘美。四輕耎。五潤澤。六安和。七除飢餲等。八長養諸根（文）俱舍十一云。七中皆具八功德水。一甘。二冷。三耎。四輕。五清淨。六不臭。七飮時不損喉。八飮已不傷腹（文）兩釋其相少異。所謂欠含覽等者。本軌云。唅鑁與鉢羅（文）石山二卷次第云。......(文）依器界觀不同。用種子有異。今次第大海水不擧種子。五輪中水輪同故歟。卽結大海印者。檜尾口決云。二手輪是鐵圍山也。二手掌是大海也。掌中刃立諸指擬七山也（文）。問。何不出五輪七金山印等乎。答。存略隨宜。七金山雖須彌莊嚴。非今正要歟。五輪在下雖持須彌。用大海金龜印言顯彼歟。依之台藏次第用五輪印言。然彼又不用七金山印言也。石山四卷次第用五輪印。無七金山印。二卷次第又不用五輪七金山印言（矣）本軌中唯出大海寶山兩明。未說印。七金山五輪等印言但無教王略出二經。大海寶山印言亦無歟。廣澤次第五輪七金山等印言悉用之。次結如來拳印者。仁濟抄云。如來拳者。右金剛拳智。左蓮花拳理。如者理也。來者智也。理智冥合可成本尊道場。故用如來拳印也（取意）私云。此印通用宮殿（并）本尊觀也。所謂宮殿是色心不二之曼荼。本尊卽理智冥合之佛體。（矣）。問。以如來配理智依憑安在乎。答。淨影義章第二十云。如者如理。理者是德。故龍樹云。乘如實道來成正覺。故曰如來（文）私云。准釋論。眞理是體大。本覺智相大功德故。又大疏云。如諸佛乘如實道來成正覺故名如來（文）又大師釋云。各各衆生修如實道去成正覺。來化衆生名如來也（文）疏家約實智釋來義宗家據權智示來義。權實雖異來是智也。如實道者。卽如理。二師意同歟。五峯八柱寶樓閣者。石山二卷次第云。八峯八柱寶樓閣（或云。五峯大殿也）四卷次第云七寶莊嚴宮殿。不云五峯八柱。本軌唯云寶樓閣。千手軌有八大金剛柱成寶樓閣（云云）略出經有五峯樓閣。以八大金剛柱而爲莊嚴（云云）觀自在軌云。山有八峯。衆寶金成於此山中。後有五室。是室中想有八大金剛柱（云云）。
　　問。宮殿有五寶八柱方如何。答。妙高山八角。山有八面。每面各成一峯。其形如蓮花八葉。雖面有八峯成八角。山頂平正也。次觀五室者。殿上有五陳。列中央四方。此表五佛殿也。以五峯擬五佛位。建立中央四方。云五峯樓閣也。謂室外雖似有五。殿內一相。是一曼荼羅界也。故觀自在軌云。是室外似有五。而內是一相（文）又八葉樓閣者。造八角殿堂。八面各立五柱。是云八峯樓閣。故知。八角各立一柱。爲八峯八柱宮殿歟。五峯八柱時殿堂作五棟。而四方棟之外端各立二柱（左右立之）百梁之構巧。更不用中間柱。是云五峯八柱宮殿（矣）或又立八柱者。堂內立柱。非邊八柱也。故觀自在軌云寶中想八大柱（文）。殿內八方立八柱。於中建立曼荼羅也。.....者。問。台藏旣以.一字爲種子。今唯以.字可爲種子。故石山次第唯以.字爲種子乎。答。五字一字隨宜。二界影略互顯歟。所以台藏又不遮五字爲種子。二界同以五輪爲三摩耶形。彼又五輪種.....故。本軌中不出本尊種子三形等。令此等多義故。或又台藏.字五轉具足故用一字。五輪自備。金界.字無此義。故具擧五字歟。或又總必兼別。故兼用四佛種子歟。成毘盧遮那如來者。問。四種身中何耶。答。石山四卷次第三云。問。眞言宗壇上所尊大日如來者。法報化身中是何身耶。答。法身報身雖冥合而偏增。可云報身如來。雖名報身。猶不離法身。自性法身理上所證得之報故。問。自他受用二身中何耶。答。是正自受用身。卽理智和合身也。問。若爾其自他受用差別相如何。答。可見經文（心地觀經具文出）所說自受用身者。是眞言宗檀上所請召也。自性身者。是檀上所觀念也。觀種子字令生者。理法身。此云自性身也（文）此意召請法界宮自受用報身。而冥合壇上所觀種三大轉成之理法身。故云法報冥合身也。問。圓城寺八卷次第云。私云。道場觀佛。是他受用身也（文）相違如何。答。或云。法身有多種。一自受用身。謂五相成身三十七尊也。二他受用身。謂道場觀三十七尊。三變化身。謂迎請三十七尊。卽遍空諸佛是也（云云）三十七尊有四種身。故道場觀三十七尊云他受用。非遮自性自受也。私云。今所觀本尊。是行者觀見。故自性身中加持身。故云他受用。非第二受用身中他受用也。府同首陀會天形故云爾。具如指心抄注（矣）先師御口決云。召請十方諸佛報身壇上木像等應身。前道場觀種三大轉成佛法身也。謂十方報身。召入於壇上應身。此報應不二身冥會觀成法身。成三身一體本尊也。此本尊行者入我我入時。生佛不二而成卽身成佛義（矣）又私云。菩提心論云。成毘盧遮那佛自性身·受用身·變化身·等流身（文）准此釋者。今成毘盧遮那通四身無失。問。何故諸尊道場觀中必觀種三大轉成義耶答。或云。種子者。諸佛菩薩所證法門。謂阿閦證菩提心門。寶生證福德門。於此各證法門有文字詮之。阿字詮空。婆字詮有等。此字法然常住。以言語呼此字時。人聞之於所詮義理。卽思非修習顯其德。故云種子。若無此種子字。衆生聞佛德而無由發心修行。由此義故先觀種子也。次觀三昧耶者。三昧耶此云本誓。謂佛菩薩誓願不同。隨其本誓各有形色。而表其功德。謂如阿閦佛表五智菩提心堅固不動。故觀五古金剛（矣）寶生佛住福德門。故寶珠爲三昧耶形也。後觀羯磨身者。本誓滿畢。事業方成辨。故三昧耶形次觀羯磨身也。故大日經第六云。一切如來有三種身。謂字印形像（文）是其次第轉成明據也。四佛四波羅蜜等者。擧圍繞眷屬也。其座位大日如來四方月輪安四佛。四邊安四波（東南西北如次金寶法業）東方阿閦前右左後安薩王愛喜。南方寶生前右左後有寶光幢咲。西方阿彌陀前右左後有法利因語。北方不空成就前右左後安業護牙拳（已上）四佛四波十六大菩薩皆向當部本尊而座。依略出經說也。內院四隅有喜鬘歌舞（巳上第一重聖衆也）中院四隅安香花燈塗。四方門有鉤索鎖鈴。其四攝四供間安賢劫十六尊（巳上第二重也）外院四方各安五類天。外部二十天也（已上三重也）具如五重結護抄。又石山四卷次第諸尊具出之。加持四處者。此印明本軌等不出。時處儀軌出。以此印言加持時。穢土草庵變成密嚴淨土。行者凡身卽成佛體也。印卽理智不二印明。又三身三寶等具足言也。深義更問。又.字是三字合成字也。.有不可得。.者遷變不可得。.遠離不可得也。謂不轉有相遷變方丈。成寂靜涅槃佛土。遠離有爲遷變。故爲顯此淨土卽三身所居初有.字。.三身義故。爲顯身土俱遍法界之義。終置等虛空.字也。
    次虛空藏。此印言本軌并教王略出中不出之。石山二卷次第云。次大虛空藏（無量壽軌文也）二手二中指右押左外相叉。博著手背。二頭指相戚如寶形卽成（大虛空藏儀軌二無名指外縛。竪二中指也云云四卷次第同之）准此文。今印言依虛空藏儀軌也。同延命院十八道次第二中指外縛。此依無量壽儀軌也。石山內供金界又依無量壽歟。師資影略前後互顯歟。問。兩軌相違有故耶。答。檜尾口決。惠運記中。問兩軌相違。未答。其所由。未學何決（矣）以我功德力等者。以此三力因緣和合力。從印流出無量供養雲海。成一如法界廣大供養也。由數習此定故定中見聞毘盧遮那說法。三摩地速疾現前也。故石山次第云。修行者。縱使觀念力微。由此印及眞言加持力故諸供養物皆成眞實。如法界道場之中行廣大供養者。由數習此定。現生二世於定中見法界道場毘盧遮那如來在大菩薩衆會聞說無量眞言。三摩地速疾現前（文）准此文。今次第一如法界等文。一讀專訓。如返自具字讀之。點云。諸供食物成眞言一如法界中廣大供養具（云云）大原長宴述三力偈意云。謂我觀念。一一莊嚴供具等。不散失不縱想。成就住祈意也。我觀念住云也。住字點云。セヨ（云云）問。三力配因緣方何。答。先師口決云。因者。本覺內熏。卽法界力是也。於緣有二。謂自緣他緣也。謂自修行功云自緣。卽以我功德力也。諸佛悲願云他緣。卽如來加持力也（云云）問。大日經疏十一云。以我功德力故。以如來加持力故。以法界平等力故。以此二緣合故。則能成就不思議業（文）旣云法界平等力。法界諸法隨觀境轉故非云法界力乎。故或古德義成此旨（矣）答。大日經第七云。我所修福。佛加持普賢自體法界力（文）法界普賢體遍一切衆生。故云法界平等。故釋論云。謂本覺心平等性故（文）可思之。法界力指法界諸法者。以何爲因（矣）因緣具足圓成自他宗大意故。彼三緣合者。因又名緣。故疏第一云。由自善根及與如來加持法界力故所爲妙業皆得成就。卽是於一切心法具足因緣義也（略抄）。
　　（付紙云。小野厚造紙上云。由三力感應得立。一者眞如淨法界熏習力故。二一切諸佛攝護力故。三衆生任運善根力故云云又引起信論文。此釋分明也）。
　　石山二卷次第此次出送車請車二箇印言。廣澤次第啓請。次二車并大鉤召三箇印言用之問。石山二次中此次出送車請車二箇印言。今何不爾乎。答。四卷云。次送車輅。次請車輅（二種已上隨應作多云云）此次第擧二種名不出印言云隨宜用不二說可隨行者意樂歟（文）廣澤次第啓請。次用二車并大鉤召三箇印言（矣）。
　　次小金剛輪（具足因緣之義也。文）生起云。隨觀念力諸尊旣有影現。故次作輪壇（文）本軌中出印明。然未必於印處。又眞言末無。四明千手軌中眞言末加四明。又此軌中雖示印處（壇上心上本尊虛空）異今次第。法華軌中說印處又異。檜尾口決云。九處者。額·右肩左肩·心喉·頂·虛空·壇·本尊也。但加持頂及虛空時。印掌仰向上也。其眞言皆加四明及娑婆賀（文）此文九數雖同。印處少異。又大師具足次第記云。印是二手各作金剛拳。進力壇惠相鉤○印身五處。次返置頂上。次虛空。次印壇上次本尊像次供物等。次以印納口（文）今次第依此記也。然後以印納口者。問。何耶收口耶答。同大師次第云。次以印收口云。是毘盧遮那帝釋宮故。是加持力故。成眞實大曼荼羅。加持供物故爲眞實廣大供具。所有三業過失皆除。功德圓滿（文）問。何強納帝釋宮耶。答。對受記三云。又諸說中以小金剛輪印皆納口者。空海和上說云。想納帝釋宮也。今依攝眞實經。大日如來諸尊海會皆在三十三天善法堂中。故有此文（文）八卷次第云。口者。是毘盧遮那體性宮故也（文）。石山二次云。或師云。以下納口。卽納帝釋宮（云云）修行者。設有越法等者。千手軌云。修行者。設有越法誤失三業破三昧耶戒。由結此印誦眞言加持故能除諸過。皆得圓滿（文）問。行者三業罪。前大金剛輪時除滅。何重用此印言耶。答。此廣通本尊行者壇地供具等。補闕之功有之。寬狹異故。今軌則是行者觀門。故重用無失。例如摧罪外用業障除也。問。然今印言補闕功勝。何云小耶。答。大小隨宜。可依眞言文句多小。云大金剛輪小金輪歟。
　　次啓請。生起云。輪壇已備故次爲啓請（文）。略出經有此印言。本軌文全同。想自諸聖尊等者。興記云。一云。請諸尊者。是觀本佛自性身也。迹佛必得本佛加被化有情故（文）又云。曼荼羅者。法性眞如之道場也（文）此意以道場所觀佛爲迹佛歟。或記云。准世俗法奉請客人之意也（文）此意爲證明奉請他佛歟。興記一義云。必招他佛證誠自事（文）。御口決云。爲冥會道場所觀佛。奉請法界宮諸尊也。諸尊依此請來座道場空中也。如十八道中送車請車兩印明（矣）。
　　次開門。生起云。次啓請諸尊。應請將入壇裏。故開門（文）本軌文全同。興記云。瞻待客佛故開壇門。猶如迎客。先開門戶（文）。想開大壇門者。智證記云。次結開門契。先開大日門。次第開四門。毎開誦眞言。唱吽擘開指（進力二度也。文）御口決云。但開四方門也。明達次第記云。開門印壇四方開蓮華門。謂常樂我淨也（文）運心如本教者。指略出經也。對受記云。運心如本教者。檢略出經入吽迦羅三摩地。結三摩地契手執鬘。誦本明已。爲令衆生入壇場故。或以右繞其壇一匝而住。其鬘置頂。誦本明法擊之。又遶一匝住藥叉方門。以降三世形運心開金剛門結開契（如今軌文）經文廣可見（云云）。
　　次啓請伽陀（亦名啓白。略出經云請會）生起云。開門已畢故。次重啓請令入諸尊壇（文）本軌全同。又略出經出。興記云。明諸佛許可也（云云）開。前啓請。今啓白。有何別乎。答。對受記釋上啓請云。此表將勸請之意。非正勸請。勸請在後（文）勸請在後者。指今啓白也。謂前請意今正請也。故異也。御口決云。前啓請從本土請於道場空中。此自空中請於壇上。如十八道中召請印言。稱名而啓請者。興記云。言稱名者。略有二義。一稱自名而啓佛也。卽如我今亦說三乘二稱佛名而啓請。卽如喜稱南無佛也（先義爲本也）妙心大云稱名者。三十七尊名（未祥）阿演都（請辭文）御口決云。行者實名稱之。檜尾口決云。稱行者名。次誦眞言文。略出經三云。卽結請會契。而稱自名。啓請一切如來及菩薩衆會。願垂降赴。三唱此伽陀（云云）智證記云。稱己名啓請（文）明達智界記云。先稱名比丘某甲（云云）略出經伽陀曰。願來一切諸有中。唯一堅實祕密者。用能折伏暴惡魔。現證無邊離自性。我今鉤召依教請。願同雲海來集會（文）今梵伽陀翻語歟。六卷經大意同之。問。廣澤流等。此啓白次用送車請車大召鉤三箇印言。又石山次第小金剛輪前用送車請車二箇印言。今何不爾乎。答。先德意樂不同。雖依本軌次第。以私意樂加用餘經軌印言。皆有甚意歟。然而送車請車是本土聖衆奉迎請道場空中之軌則也。旣以自印言奉請壇上畢。何更儲本土請乎。小金剛輪已前輪壇未備足。何用迎請印明（矣）石山廣澤等說似重言歟。只任本儀軌次第。今次第其義可足歟。然檜尾口決又啓白後用送車請車二箇印言。啓白是請用言辭。送車請車來臨乘物歟。若爾自道場上空中降臨壇上。用二箇印明歟。
　　次金剛王（亦名佛海會）生起云。諸尊入壇已。入壇故觀佛海會（文）本軌云。次觀佛海會。諸聖普雲集。交臂彈指拍聲遍法界（文）本軌末云。招之但云彈指。千手軌幷略出經皆但云彈指也。石山次第同之。但檜尾口決招之（云云）然異御口義。師口決云。作印畢二手頭指三度招之。眞言各一反。又三度彈指明各一反。合六反也。檜尾記云。二手外縛二頭指各鉤。稱....。時引放作金拳舒頭指。稱惹時交臂。稱.時各頭招次彈指作聲。卽又每眞言終招之。彈指三反（取意）今印略出經。名雲集契法。千手軌云。普召集佛菩提印也。石山次第云。左手持金剛乾搥。右手執獨古金剛杵。捶擊之。聲徹十方世界。諸佛菩薩一切聖衆召集（文）（依千手軌文也）八卷次第云。乾槌者。如磬者。可打鳴是也。杵捶之聲徹十方觀想之（文）。問。准經軌文。今佛海會召請十方聖衆。然本尊聖者等啓白持奉請壇上畢。今何重請乎。答。前啓請啓白等奉請當本尊并眷屬。今海會爲證明奉請餘十方世界佛菩薩歟。故千手軌十方世界一切聖衆（文）本軌文云。諸如來集會皆在於虛空。若先本尊諸壇上。何云在於虛空（矣）但百八名讃奉請本尊并證明諸佛歟又義云。前啓白以伽陀啓案內。今佛海會之正請之義也。但十方世界者。今曼荼五佛等卽十方一切佛菩薩故。金剛頂開題理趣釋等其文分明也。本軌文皆在於虛空者。依七處加持。方丈室內成廣博嚴淨土。故指室內壇上空中也。故千手軌云。皆悉集會於曼荼羅上空中（文）（石山次第又同之）故無失。
　　次百八名讃（或用四智）生起云。觀佛海會。佛德無量故次讃嘆（文）本軌云。諸如來集會皆在於虛空。誦百八名讃。禮曼荼羅衆（文）本軌中百八名讃出梵語。教王略出經俱出漢語。此百八名讃者。十六讃。卽讃十六大菩薩也。故石山次第云。次十六讃又云百八名讃（文）千手軌中出蓮花部一百名讃。彼讃非十六讃歟。印不出兩軌。以通用義用合掌歟。智證金界記云。作金剛合掌唱一百名讃（文）御口決云。依或說用四智讃也。十六大菩薩四佛總別不同。因果差別故。問。何故十六讃稱百八耶。答。興記云。讃有十六。以四諦十六行相。斷除百八煩惱障義故云百八（今所配釋未爲指南。聞帥可知正否也）私案。十六讃十六大菩薩。配十六行相。非無的據。故仁王經祕釋（不空）云。於瑜伽教中成普賢行。十六行如聲聞見道中十六行也（文）謂四佛各有。四菩薩成十六行。如四諦各具四行相。成十六行相也。四佛如四諦。十六大菩薩如十六行相也。況復毘婆沙第六十中。以苦集滅道如次配東西南北。然四佛又是四方佛也。顯密釋義一同者歟。若爾約所斷煩惱云百八名何妨（矣）例如八萬四千法門約所斷煩惱標數也。又義瑜祇經疏中云。如金剛頂大教王經百八名讃。於十六大菩薩中或六號。或七號。或八號。都有百八名德。名百八名讃（文）又對受記云。誦百八名讃。卽十六菩薩百八名也（文）私云。旣置名字。安然義爲勝（矣）問。智證大師記云。十六讃似賛菩薩不賛佛。其由如何（文）答。私安十六生滿卽大日故賛菩薩卽讃佛德也。問。廣澤等此讃置花座後。何相違乎。答。此示座後讃德。如讃客人而令著座畢談話也。今次第客人來入時讃德。皆有其理。然豈如依本軌次第（矣）。
　　次四攝。生起云。讃嘆已了故誦四字明。彌以奉引諸尊（文）本軌云。次結四明印。印如降三世。鉤屈進度招。索進力如環。鎖開腕相鉤。鉤合腕以振。各誦本眞言（文）又出二經中（矣）由結鉤印故等者。本記無此文。御口決云。依此四攝印言令來集聖衆。而冥會壇上諸尊也（云云）私云。此印言力有來集引入住位歡喜四義。未必本新二尊冥合義歟。又興記云。謂由鉤故招他意樂。同入自心。由索印故以自意樂同入他身。由鉤印故自他意樂令同一體。由鈴印故令自他心皆同歡喜（文）准此釋者。由鉤故招他佛入今佛。由索故以新佛入本佛。由鎖故新本二佛令同體。由鈴故新本令歡喜也。故知。御口決又爲定量（矣）。問。以今四攝配如常四攝方何。答。興記云。又此四明表四攝事。言四攝者。一布施。以金等與他。二愛語。以耎語慰人。三利行。令得出此益。四同事。共他同事業。以此四事攝益有情故云四攝。今如次配。鉤招召義。如布施招人。索繫束義。如愛語繫人。鎖牢閉義。如利行護人。鈴歡喜義。如同事悅人（文）。
　　次金剛拍（亦名拍掌）生起云。旣坐故次拍掌令諸尊歡喜（文）本軌云。次應金剛拍令聖衆歡喜（文）二經中無此拍掌。今眞言加多羅二字。與前拍掌言異。有何故（矣）興記云。明諸佛隨喜也。一佛利生諸佛隨喜（文）。
　　次聖不動結界護身（亦方用降三世）石山四次云。次降三世印。眞言又樣用不動尊印眞言（文）本軌中雖不出此結界印言。諸尊來集後爲作天網等用辟除結界也。此乃擬十八道作法歟。長晏記云。迎請智處城如來等之時。其城以下魔等可從故。必辟除也（文）可思之。
　　次金剛網（亦名虛空網）本記不出此印言。今印言出無量壽軌。印文等全同彼軌文也。私案。四方結先旣結畢。本土聖衆從道場空中來入畢。故今又用天網也。聖衆來入時。智處城等天魔相從。故以不動結界辟除。今更天結故彼等魔等不能障難。故云。乃至他化自在諸天不能障難也。若無天網者。有天魔窺窬怖歟。然天結故云行者身心安樂等也。
　　次金剛炎（亦名火院。又名火炎）此印言又無本軌。出無量壽軌。一字頂輪王軌此印云阿娑莽倪尼印。阿閦軌云密縫印。念誦結護名八方火院契。或云無等火印也。卽於前方結金剛牆外。更火炎圍遶而爲不合諸魔等附近也」
　　次大三昧耶。本軌中無此印言。出一字頂輪王念誦儀軌并十一面儀軌。今印文等同。彼兩軌蘇悉地儀軌名結大界印言。眞言下注云。是三重內結大界眞言（文）私案。三重者。金剛牆金剛炎大三摩耶歟。此三重中火院外結。故云結大界歟。今云大結界卽此意（矣）問。用牆界火院。是除摩障何更用大結界耶。答。石山次第擧此印言功德云。經云。假使輪王佛頂及諸相違餘眞言者。皆不得其使（云云）又蘇悉地儀軌云。假令側近轉輪王佛頂及餘相違諸眞言者。不能解壞。不亦損減本尊威力諸有破明眞言繼縛及却著法皆不得便（文）又十一面軌云。由此大三摩耶護故隣近頂輪王尚不能侵淩。況餘諸摩等（文）依此等文爲除頂輪王斷壞難用此結界也。故時處儀軌云。修行諸尊者。五百由旬內尊皆不降赴。以輪王威德斷壞諸法（文）牆界火炎力猶此難。難押故用大結界歟。問。以此印言除彼難者。何散念誦。又用金輪言耶。答。時處儀軌云。若不作此結彼法不成就（文）大結界雖除彼難。重請彼尊加力爲成今悉地也。其義如別抄。卽身義中擧卽身成佛六文二證中。初擧頂輪王三摩地良有以也。
　　次閼伽。生起云。旣來入故。次奉閼伽奉浴（文）私云。生起依本軌次第。故拍掌次有閼伽（矣）本軌云。次入平等智捧閼伽香水。相浴諸聖身。當得灌頂地（文）二經中無閼伽說。入平等智者。惠運記云。如水性平等遍一切法。方入平等性智也（文）祕藏記釋平等性智云。性淨智水不簡情非性。彼此同如故（云云）此意也。閼伽香水者。興記云。梵云。閼伽此云欝勃。令其香水澹澹之義也（文）雜記云。深而底不見云欝。閑而彼不起云勃（文）相浴諸聖身等者。惠運記云。由獻清淨沐浴諸如來得灌頂位。被諸佛智水灌頂也（文）大疏第十五云。灌頂地者。如第十一地也（文）准此文。當得灌頂地者。指佛地也。又被智水灌頂。是佛地故無違（矣）想浴諸聖身者。准次第奉沐浴五部諸尊之御身之義也。問。十八道中想浴聖衆雙足（云云）今何云御身乎。答。今軌云諸聖身。不云足。又口決云。沐浴聖者御身也（文）無量壽軌（并）十一面軌云。想浴一切聖衆雙足。大法別行不同歟。客人來到時。令洗足。是天竺法歟。智證別記云。大師曰。捧閼伽之後此沷盤。此御足水之意也（文）閼伽香水五度等者。問。石山次第云。卽閼伽水少許三度滴於盤上（文）廣澤次第又爾也。何今云五度乎。答。御口決云。金界五度滴水。是奉浴五部聖衆身之義也。胎藏三度滴之。三部尊故。實二度滴之。後一度觀四度也。具如別記但可以欝金等者。本軌云閼伽香水。專可入欝金白檀等香也（水丁時有此義歟）然常途閼伽入切花非無所表。雜記云。以花浮水意者。花藏世界以功德香水海浮八葉大蓮花之義。三部諸尊於此中沐浴（此作法大師說也云云）實香花俱可入歟。可尋決（矣）若無器者。但用印契者。惠運記云。仰掌開窪如垸卽以右水垸置之。上若無水垸時。直作之印。印中觀鑁字。想滿清淨八功德水。以沐浴聖者御身也（取意）智證別記云。大師曰。閼伽時作印受器奉獻。唐云。閼伽無盤。青龍大師以垸爲閼伽器（文）佛部百字等者。石山次第但用金剛部百字言。但眞言終有惡無吽。小野愛染王大次第百字同之。御口決云。初行時。五部百字具誦之。常途行法唯金剛部（矣）。
　　閼伽眞言（但有二種）此二種中初眞言出本軌。後眞言出千手軌。五部百字眞言二經（并）本記中無之。以本清淨水等者。本記中無此頌。石山次第初四句替七言二句。頌云。以本清淨加持水沐浴法性無垢身（文）廣澤次第但用初一頌四句。其頌同今次第（矣）。
　　次蓮華座。生記云。沐浴已畢故次獻座（文）。此印言本軌中無。或次第云。此中印言雖無儀軌。先德多用之也（云云）私檢云。無量壽軌云。准前蓮花部三昧耶印。稍屈令圓滿卽是結此印已。想從印流出無量金剛蓮花遍滿此極樂世界中。無量壽如來。及諸大菩薩。一切聖衆。各得此金剛蓮花爲座○眞言全同。依此軌文。替本尊句存此印言歟。眞言迦摩欏者。嘉祥法花遊意云。此花有三時。未敷之時名屈摩羅。敷而將落名迦摩羅。處中盛時名分陀利花（文）此三種中當第二花也。問。何故不取盛花。取將落乎。答。第三花開敷故印用八葉印。卽此意也。小野僧正記云。玄靜云。八師子座印八葉開敷印也（文）仁齊抄云。八葉蓮花印想師子座。八指端師子座觀也（大日師子座也云云）八卷次第云。或師云。用二契明印結八葉印。屈二頭指著中指之背。是六葉印也眞言曰。....（或.）御口決云。諸佛菩薩用八葉印。明王用六葉印天等用荷葉印也（云云）私云。天等又用四葉印也。長晏記云。下類天等普通坐荷葉。不爾坐四葉蓮（云云）。問。四葉印樣何。答。同記云。天部如八葉印。左右水火風並合。不合有開（文）並合者。三指各合立。不合者。兩手三指端開不合歟。又彼記。六葉印有二說。一云。如八葉印風付火側。一云。二地二空掌中承如臺（文）。二義中御口決六葉印如初說也。第二說出大日經第七卷·馬頭記上及軍荼利軌（文）眞言....者。疏云阿（入）是除遣。卽除蓋障義。以此爲座。畢竟不起一切障故（文）今次第云。三業堅固猶如金剛。自契此言坐.字金剛座不起一切障。故三業堅固也。
　　次振鈴。生起云。諸尊旣座故。次掘杵振鈴護淨結界（文）。不空羂索經云。奉請供養讃嘆念誦振鈴（文）石山次第三云。但取杵鈴時。口稱....。安左右腰稱三遍。訖卽抽擲杵三度。已逆三反。順三反旋轉。旋轉已以杵當心。次擧鈴當左耳側五度振。次當心三度振之。次當額前二度振之。卽安腰本所。次以杵加持身五處畢。同時置壇場本處也。或次第（梵字）云。先以右取鈴杵。先杵。次鈴。左手取移鈴安左腰。次抽擲五古三度。稱.字各一反。次逆三反。慈救呪一反。次少指上加持虛空三反。順轉呪一反。次加持身五處。順轉呪一反。次捲五古。翻拳當右乳上。非橫竪。次振鈴左耳。五額三心二各誦鈴明五三二反。次少少振加不誦眞言。次如先鈴安左腰。以五古加持身。順轉呪一反。或振鈴終同時加持。然後取具鈴置本處。先鈴。次杵。取鈴樣。安腰時四指並捲。振時舒.付中右邊。腰安鈴樣如薩埵像（云云）御口決作法如別記（矣）問。右杵三度抽擲巡逆加持等。左鈴五三二反振。有何故乎。答仁王經次第（御作）云。次鈴移取左手當左腰。次持右手五𦙶當胸前。三度抽擲。自他法界本地具足。五智三密。開發自在之義。次左轉成辟除。次右轉成結界。次右迴轉加持虛空法界。成立輪圓無礙法界曼荼羅義次安右乳上加持。顯得自心本有五智四種法身義。次左手持鈴左耳邊五度振之。是則自他法界五智。通達驚覺義。次心前三度振。此是自他三身三密三部顯了自在之義。次額前三度振。此亦自他同共諸佛果上三點三德三智究竟圓滿甘露灌頂。受得之義。已上三處振鈴。普皆三世常恒自他受用適悅歡喜之義（文）舍利次第（御作）云。以左鈴於心上五度振之。驚覺五部諸尊。次當額三度振之。覺悟三界衆生之無明長臥之義。當耳二度振之驚二乘心。令入大乘義也。總是十度也。十波羅密義也（文）私云。於一師釋相違顯義門之多端歟。四種念誦法云。凡左手持金剛鈴。是適悅義。置腰之左表大我義。左是定。腰是地輪。以定手鈴表安樂之義也。地表以信佛法之爲本也。右手持五𦙶。是五智義也。依慧得定故先取五𦙶後取鈴。亦依定起慧耶先置鈴後置五𦙶也。擲五𦙶。是表五智自在之義。轉拳向外。表一切衆生皆具五智左耳邊五度振。五智義卽因位也。亦過去之義。修因得果故。心前三度振。三佛之義。卽果位也。是現在之義也。額前二度振。二點二智義。卽未來。一證已後盡未來際化衆生。令得此因果故也（略小野僧正持本）寬信法務傳受集三云。於身三處振鈴者。五藏般若教必先以耳根爲能緣。故對五藏般若當左耳而五度振。是入聲解脫也。次依般若智慧入三解脫。故次當心前。三度振。謂三空解脫之心識能觀故也。三空觀故證二種法身。故次當額上二度振之。經云。摩訶般若解脫法身（云云）。摩訶般若者。五藏般若。解脫者。三空解脫門也（重無相無願）法身者。理智二法身也（云云）私云。入聲解脫者。檜尾口決心觀聲所因自本不生起也。觸聲知本不生理。故云心入聲解脫也。證聲之上無所著。知本不生之理。觀照般若理也。故儀軌云。心入聲解脫觀照般若理（文）理趣房說云。振鈴有三義。卽般若·解脫·法身。先當耳五度振表五智也。次當心三度振三解脫也。後當額二度振理智法身義。額是身中最上。無功用之處也。表法身寂靜無動義也（云云）源運三五要云。右手持五杵。是五佛也。左手持鈴。是鈴菩薩也。三十七尊中擧初後攝中間。是三十七智圓滿之行也。私云。以上諸說皆有理。但大師額三度振違諸說。可尋決（矣）今來小野廣澤同用五三二反也。但石山次第云。當左耳上七五三反隨心振（文）此二卷次第也。同六四卷六卷出。二卷可尋。已上成身會了者。問。今此成身會者。經軌中六會曼荼。現圖九會曼荼中何攝乎。答。六曼九會中各有攝不攝義故。九會密記（延命院）云。成身會品中皆有九會。其九會間有成身儀。非九會其一也（云云）此意九會中各有成身儀。云成身會。故通可攝九會也。然非九會隨一故非九會攝也又或云。今成身會者。行者用五相觀修行成佛。因行滿入果。卽因果合論也。是卽六曼之因行五相之觀門也。若分因行異果德。則六曼外可論之。攝因從果者。可攝第一羯磨曼荼。故指歸釋第一曼荼云（并）說毘盧遮那佛受用身以五相現成等正覺（文）旣第一會中出五相故第一會攝（矣）若通論者。可攝六會。是六會因行故（云云）私云。前義意成身會總說九會成身之儀。然未明彼九會諸尊各印言等。故羯磨會等別說諸尊印明也。故總別俱顯因行果德也。後義意羯磨等諸會是明佛果圓德。而爲令衆生悟彼果德。先在初示爲六會因行之成身軌則也。又更有一義。具五重結護抄記之。
　　次羯磨會。生起云。諸尊旣坐。今當修習諸尊所作事業。故入羯磨會可結印誦明（文）八卷次第五云。或說云。羯磨會爲成所作智。卽身成佛以後修如來事業也（文）私云。前義約行者修生事業。後義依果方便（矣）。問。五重結護云。羯磨會三摩耶會如來自受法樂之事（文）此釋已成佛如來自受法樂事業。何違彼義乎。答。結護云。又通初心行者自行已滿究竟佛位。法性境界之事（文）此依前義。自受法樂說遠被未來。故何無果後方便義（矣）先結羯磨印等者。儀軌云。次結羯磨印。於心而修習。諦觀心月輪而有羯磨杵（文）問。羯磨印何印乎。答。注云。大羯磨印（文）又廣澤法皇次第·天台方次第等不出總印言。依之大師大儀軌記云。次羯磨會五佛印眞言（文）智證瑜伽記云。第二羯磨會二拳置心上擧右拳拳左手力指（文）況復儀軌中雖擧。羯磨印未出言（矣）故心覺金剛界記云。結羯磨印者（云云）不同也。今心只羯磨會諸尊印如是云歟（云云）又或次第云。次結羯磨印（以二金剛當心位等別。略出經縛印。或傳用定印。文）諸說不同中今次第是相承口決。故注云。儀軌不說眞言。依師傳置此眞言。用大羯磨印（文）私云。師傳者。石山內供傳也。故彼二卷次第云。口決云。二手金剛縛十指皆搩。以左指附右手背。以右指附左手背。其二大指二小指頭相拄附。觀想如文。眞言曰。唵曰羅（二合）羯磨（引）劍（文）（四卷次第同之）但大師說云者。擧五佛印佛顯總印言歟。故大師梵字次第云。大羯磨印......(文）檜尾口決又爾也。故知。用總印言八祖相傳口決也。軌中擧印顯言歟。又本軌中羯磨印外出智拳印。何指彼印等乎。
　　大日如來。本軌云。應結金剛拳。等引而兩分。右羽金剛拳以握力之端（文）廣澤次第云。由結大智拳契故能入佛智。是名本師如來無上菩提最尊勝印（文）御口云。此羯磨會印金剛拳爲印母也。智證瑜伽記云。羯磨會印皆從金剛拳而出（文）住本尊大日如來三摩地者。自身成本尊之義也。私云。此印云卽身成佛印。左五指生界五大卽行者也。右五指佛果五大卽本尊也。以衆生命風續佛界大空智。表卽身成佛之義也。諸佛五大。衆生五大。無二無別。故自身卽本尊也。故云住本尊三摩地也。故卽身儀云。上達法身下及六道雖麁細有隔大小有差。然由不出六大。故佛說六大爲法界體性（文）雖衆生三業麁動。法佛三密微細。六大是一。故自身卽本尊。故云爲法界體性也。又義。左五指是行者五智。右五指卽本尊五智也。以衆生所具阿閦大圓（左風指）菩提心。達大日大圓（右空指）法界智。故頌云圓境力故實覺智。論云。通達菩提心也。以衆生菩提心達佛智故。御次云能入佛智。論云若人求佛惠也。生佛五智本不二故。云。父母所生身速證大覺位也。依之時處儀軌云。現證大菩提故名覺勝印。心地觀經述引導無上菩提第一智印（云云）又云。緣此印加持。諸佛爲行者授無上菩提最勝決定之記。卽是毘盧遮那如來大妙智印（文）可思之。
　　阿閦尊。廣次第云。卽從頂放青色光。摧伏諸魔。得心不動（文）略出云。由結阿閦佛觸地契故心得不動（文）。
　　寶生尊。廣次第云。從頂放金色光。遣雨如意寶。願求得滿足。由授所願契故能攝利他（文）略出云。由結寶生契故能攝受利益（文）。
　　觀自在王尊。廣次云。從頂放紅蓮花光。照無數世界。過斯光者。能說修多羅經法門（文）略出云。由三摩地契故能持佛三摩地（云云）。
　　不空成就尊。廣次云。從頂放五色光。照北方恒河沙世界。衆生悉得無畏利樂由施無畏契故能施衆生無畏（文）。
　　金剛波羅蜜。廣次云。證得大圓鏡智（文）。石山次第云。大圓境智也（文）自下三智同之。無證得文。
　　寶波羅蜜。廣次云。證得平等性智（文）。
　　法波羅蜜。廣次云。證得妙觀察智（文）。
　　羯磨波羅蜜。廣次得成所作智（文）。
　　金剛薩捶。廣次云。以威德意氣故如弄跋折羅勢。以剎那猛利心頓證無上菩提（文）石次云。由威武金剛拳契故速得金剛薩埵身（文）私云。威武金剛拳者。四卷次第云。謂左手作金剛拳置腰邊。右手同作拳仰當心。卽展五指如投弄輻轉杵勢是也（文）二卷次第云。卽展五指投弄輻轉也（文）」
　　金剛王。廣次云。有情利樂門中具四攝法門（文）石次云。由金剛鉤契故請會一切如來（文）私云。四攝者。布施愛語利行同事也。密鉤索鎖鈴也。
　　金剛愛。廣次云。設是金剛妻。自身能染著。無緣大悲曾無間斷（文）石山云。由金剛可愛契故設是金剛妻。亦能染著（文）略出經云。由金剛愛欲契也。私云。設妻染著者。密教有隱語故有此言。非如世間男女染著成輪迴也。故大疏第一云。云女人者。卽是般若佛母。得焉相應煩惱永息。非如世間欲熱更增也。以密教不可直宣故有如是隱語（略抄）染著者。菩提大欲染義也。若不爾者。何云大悲無間斷乎。故今本儀軌文云。菩提大欲滿。圓成大悲種（文）可思之。問。印文云。二拳如射法（文）其方如何。答。二卷次第云。師說如文。焉眞言終。右拳向身左拳向外如放箭勢也（云云）。四卷次第云。謂二手作金剛拳。右拳覆左拳。仰安之於心前。卽與.俱右拳向身。而反牽左拳腕。覆掌向外。而起卽押之。掣押同時如弓牽之勢是也（文）御口云。二拳各風空捻如引弓之勢也。
    金剛喜。廣次云。由結金剛喜契一切最勝。皆稱歎。見微少善卽便稱美。石次云。由金剛歡喜契故一切最勝。皆爲稱歎善哉（文）二拳當心彈指者。二卷次第云。師說。二拳相向。各頭指。與大指彈也（文）御口云。二度彈指。明各一反（云云）。問。廣澤眞言一反間再彈也。謂..一彈。.一彈也。其理可然。眞言悉誦畢彈三彈。何兩彈乎。故勸修寺口傳云。作彈指三度（文）如何。答。口云。金剛善哉故兩度彈。是善哉善哉之義歟。私云。攝眞實經云。三遍彈指是勸喜相（文）依此文者。彈指三度歟。
　　金剛寶。廣次云。置額上成灌頂。證無染智。虛空圓滿（文）石次云。由金剛寶契故諸天人師爲其灌頂（文）教王經云。結大金剛寶。從師受灌頂（文）私云。南方是灌頂方故。故次第上擧寶生德云。手持五佛冠灌一切佛頂（文）又出印言功云。常得虛空藏菩薩授與灌頂（文）密嚴院口傳云。金剛寶密號。顯云。虛空藏（文）天人師者。佛稱也。二拳相合等者。四卷次第云。謂二手外縛。禪智並立。進力各屈第二節頭相拄。其上第一[/卽]小窪相拄。二端極尖。如如意寶形是也（文）。此說同廣沃。故彼印文云。外縛進力如寶形（文）今印文何違彼乎。然二卷次第云。或師傳云。二拳相合。進力合如寶形（此說相合經文也。文）今次第依二卷次第也。御口又依此說（矣）高野中院次第同。二卷次第也（或石山二卷次第外縛也）。
　　金剛光。廣次云。證得惠光。無不照曜（文）。石次云。由金剛日契故得同金剛日（文）。二大二頭相拄如日輪者。如印文。二大二頭端拄中空如日輪也。御口云。二風二空如前寶形。六指開立也（云云）。二卷次第云。師說前印不改進力禪智。開掌檀惠戒方忍願各別立心前旋轉（云云）（四卷又同也）御口決全同。石山傳（矣）攝眞實經云。左右兩拳更互輪輪如月右轉（文）私云。此印兩拳並轉歟。故上文云。以此兩拳並安心上（文）。
　　金剛幢。廣次云。滿所有希願又能注雜雨（文）石次云。由金剛幢契故能注雜寶雨（文）教王經云。竪金剛幢幡。則得雨寶雨（文）聖位經云。由金剛幢菩薩加持故能滿有情世出世間所有希願（文）左拳立肘者。四卷次第云。謂二手金剛拳。以右射尖。立於左拳母指上是也（文）。
　　金剛咲。廣次云。若見。若聞。心生勇躍受法決定利益（文）。石次云。由金剛咲契故得與佛同咲（文）聖位經云。由金剛笑菩薩加持故一切有情若見若聞。心生勇躍。於法決定受法利樂（文）。
　　金剛法。廣次云。堅結金剛劍。能斷一切苦。能轉於法輪成。以金剛語（文）略出經云。由結金剛花契故能見金剛法（文）聖位經云。由金剛法菩薩加持故證得法本性清淨。悉能演說微妙法門。知一切法皆如佛儀喩（文）右掌開向外者。二卷次第云。師說。左拳臍左想持蓮花右竪五指。掌外。是名開勢也（文）（四卷又同之）御口決云。左手捻風空想持花（持花印如常）右手向外。以風空如引開花葉之勢也（月上院記同之）。
　　金剛利。廣次云。由結金剛藏契。斷自他一切苦（文）。略出經云。由結金剛藏劍契故彼能斷一切苦（文）。攝眞實經云。我今右手執大利劍。能斷衆生一切煩惱（文）聖位經云。由金剛利菩薩加持故以般若波羅蜜。能斷自他無量雜染結使諸苦（文）（結使者煩惱名也）右手如把劍。四卷次第云。謂左手與法契同。右手亦作金剛拳。覆振想把劍也（文）。如印文。右拳覆振奉想握劍也。御口決云。故僧正傳云。右手正作不動拳印切之。是卽切無量雜染結使之義也。切花莖也（云云）勸修寺傳云。莖是生死也（云云）。略出經云。又用左置心上。如煩煩障。以右爲劍想以殺之（文）私云。三經云。一切苦。實經云一切煩惱。何唯云煩惱障乎。煩惱卽障故云爾。非二障隨一歟。或擧重顯輕歟。八不利劍所破八迷。可通二障故又二經苦與煩惱互顯歟。
　　金剛因。略出云。由結金剛輪契故能轉一切如來所說法輪（文）聖位經云。由金剛因菩薩加持故於無量諸佛世界。請一切如來。轉妙法輪（文）覆拳進力拄者。本軌如印文。四次云。謂二手金剛拳進力節相拄覆當臍。右旋轉是也（文）（檜尾記同之）攝眞實經云。結金剛拳以二拳面並安心上。中指中[/卽]相著（文）廣澤次第云。覆拳進力申。臍間平轉御口決云。二拳覆進力申合（指傍合也）當臍平轉（云云）廣澤說同（矣）石山說。拳覆進力屈節合歟。實經文二拳仰忍願中節合歟。三轉者。實經云。我今三轉金剛法輪於十方界（文）。
　　金剛語。略出經云。由結金剛語言契故能得念誦成就（文）教王云。所有諸佛語成以金剛語（文）。聖位云。由金剛語菩薩加持故以六十四種法音。遍至十方隨衆生類。皆成法益（文）。六十四種法音者。馬頭儀軌出六十四種梵音。釋論中云六十八梵圓。花嚴經說六十種音。普觀釋云。蓋隨根品所聞不同。是故諸說增減有異（文）御口決云。金剛語菩薩是顯乘維摩大士也（云云）私云。維摩經云。默然無所說。密教云金剛語菩薩。顯離四種語言。故云淨名無言。密以如義語。故云金剛語也。密抄釋語菩薩云。四辯無所畏。說法無等比（文）。
　　金剛業。略出云。由結金剛羯磨契故一切如來能能隨順事業（文）。聖位經云。由金剛業菩薩加持故於無量佛剎海會。成大供養儀（文）先從禪智等者。四次云。謂二手掌向外。舞心右左頬總三反訖。金掌置頂上是也（文）二次云。師說。二掌向外舞三處。總三反。金剛掌置頂（云云）。勸修寺口云。二手舒指舞合掌置頂。是非舞。所持羯磨轉形也。作事業義。眞實經作二拳印作舞三反。是名種種事業印。能成就種種業（文）御口決云。二拳相向各從大指伸總三度。舞作金掌置頂也。
　　金剛護。略出云。由結金剛甲契故得爲金剛堅固性（文）聖位云。由金剛護菩薩加持故被大誓願莊嚴甲冑。返入生死。引育衆生。置於佛法（文）。二拳左右乳上相向者。御口決云。二拳各伸風指向心。三度纒繞左右引之（云云）問。印文無纒繞等如何。答。相承口傳也。故四次云。謂二手金剛拳當臍。縈繞引分。如是三反是也（文）（檜尾口決同之）攝眞實云。結金剛拳。舒兩頭指。安於臍上。分拳兩邊（文）故知。申頭指依經。縈繞依口決也。石山云。又樣前業印置頂上。卽從頂左右分下。如引披勢。而致兩乳上。是般若寺御傳也（云云）。
　　金剛牙。聖位云。由金剛藥叉加持故能摧天魔一切諸障。能摧羸無始煩惱怨敵（文）略出云。由金剛牙契故。設是金剛。當能摧碎（文）。
　　金剛拳。聖位云。由金剛拳菩薩加持故於三密門。無量眞言三昧印契合成一體（文）略出云。由結金剛拳契故能得一切諸契。獲得悉地（文）散地鑁者。廣澤次第云。暮琴置鑁（云云）本軌云。散地鑁（云云）當流言契儀軌文（矣）。
　　金剛嬉。聖位云。由金剛喜戲菩薩加持故於受用法圓滿快樂。得受用智自在（文）略出云。由結金剛喜戲可喜契故掌諸歡喜（文）左小低頭者。略出云。又用二小低頭。金剛意氣以患申敬（文）。
　　金剛鬘。聖位云。由金剛鬘菩薩加持故得菩薩分法。花鬘以爲莊嚴（文）略出云。由結金剛鬘契故得美妙容色（文）二拳如繫鬘等者。御口決云。二拳伸風指當心。三度縈之。諸指伸散。如從額頂後垂之勢（云云）私云略出·攝眞·口決等全不云伸風指。又石山云。以二拳當額。縈繞引分至頂後。亦縈如鬘（文）何違此等說。伸風指乎。然廣澤次第云。伸雙拳風。繫鬘從額後垂（文）御口同廣澤（矣）。
　　金剛歌。聖位云。由金剛歌菩薩加持故得如來微妙音聲（矣）略出云。由結金剛歌詠契故得清淨妙音（文）廣次云。以微妙音聲得聖德解脫（文）。
　　金剛舞。聖位云。由結金剛舞菩薩加持故得剎那迅疾分身頓至無邊世界（文）略出云。由結金剛舞契供養故得一切隨伏（文）。二拳由舞儀等者。四次云。謂舞之儀式。先已明三遍舞金剛掌。置於頂上是也（文）。攝眞云。作此舞印。諸佛菩薩卽大歡喜。與一切願。護行者身（文）勸修口云。此尊三形持舞也。三形者。羯磨二手可習羯磨形也（云云）或云。此菩薩以舞爲本誓。故以舞印爲三昧耶印。然三摩耶印未必作其三摩耶形。如勝身三摩耶印也（云云）。
　　金剛香。聖位云。由金剛焚香菩薩加持故得如來悅意無礙智香（文）教王云。以金剛拳儀應獻燒香等（文）或云。向下散香煙順風上形也（云云）。
　　金剛花。聖位云。由金剛花菩薩加持故能開衆生煩惱淤泥覺意妙花（文）略出云。由結金剛花契故得諸莊嚴（文）向上散者。本軌云。仰散如捧獻（文）。口云。花仰散如捧獻也。攝眞云。結於此印有何利益爲欲摧滅一切業障（文）。
　　金剛燈。聖位云。由金剛燈明菩薩加持故獲得五眼清淨。自利利他照法自在（文）攝眞云。結此燈印有何利益。現身成就如來五眼（文）。如針者。石山云。二手蓮華拳。合拳並大指。引附於胸（文）或口云。禪智竪如針燈光也（云云）。
　　金剛塗。聖位云。由金剛塗香菩薩加持故得佛五種無漏淨身（文）私云。五種無漏淨身者。戒·定·惠·解脫·解脫知見五分法身。此卽無漏五蘊故云無漏淨身也。故今次第塗香處處。想磨縈五分法身（文）攝眞云。我今持此牛頭栴檀最上塗香。塗於十方諸佛菩薩及衆生身（文）。
　　金剛鉤。聖位云。由金剛鉤菩薩加持故得召集一切衆生速疾三昧（文）攝眞云。結此印能令行者得大勢力。驅使一切諸天神等營辨衆事（文）略出云。由結金剛鉤契故能爲鉤召（文）。
　　金剛索。聖位云。由金剛索菩薩加持故得如虛空無障礙智善巧智（文）私。無障礙智·善巧智如次正·後二智歟。略出云。由結金剛羂索契故而能引入（文）。
　　金剛鎖。聖位云。由金剛鎖菩薩加持故得佛堅固無染觀察大悲解脫（文）。私云。無染觀察者。正智觀斷惑故。大悲解脫者。後得大悲令衆生解脫故。略出云。由結金剛鉤鎖契故能繫留止之（文）。
　　金剛鈴。聖位云。由金剛鈴菩薩加持故得如來般若音聲。聞者。能摧藏識中諸惡種子（文）私云。聞般若聲證聲本不生理之時。滅義識中業壽種生佛樹牙。故云能摧義識等也。此聲顯觀照般若無所著理。故云般若音聲也。略出云。由結金剛磬契故能生歡喜（文）。
　　賢劫十六尊。四卷次第云。次以.字想置賢劫十六大菩薩位位。謂右手作金剛拳當心。左手亦作金剛拳舒肘右繞壇。.字十六遍是也（文）八卷次第五云。師云。二羽金剛拳以右拳安腰。以左拳從左方傍至于前。以安四處。每方想四菩薩位。或說云。右拳安心。左拳從左向右指地四處。想壇四方安立賢劫佛位。是但前一方用之。自然四方具之。或師云。謂行者。從座起立遶壇至東北角。以此印可先誦.。以左拳覆一點壇角。如是至東南角點畢。每一角點四處。若復座觀心中辨諸位（略抄）今次第想遶四面者。石山云。右遶壇心中巽角順遶安尊位想之御口決云。宗叡請來賢劫十六尊。於彼輪壇外賢劫千佛中十六爲上首（文）准此文者。擧上首攝眷屬歟（云云）。問。三千佛中何不擧過未諸佛乎。答。御口云。擧現在顯過未歟。又祕傳云。爲顯三世常住義唯擧現在。過未諸佛常住如現在故（云云）問。於膝上印四處方如何。答。自左膝至右膝。大橫分四處。又於四處各竪指四處。十六處也。廣澤分四處。各於一處四處指之也。二十天印處二義可准之十六尊略頌。
　　東。慈氏。不空眼。除蓋障。除憂闇。
　　南。香象。大精進。金剛幢。智幢。
　　西。無量光。賢護。網明。月光。
　　北。文珠。智積。金剛藏。普賢。
　　私云。北方四菩薩石次次第也。廣次列藏·文殊·智·普賢也。
　　二十天。四次云。次以.字想二十天位所印儀式如前。但斷左遶誦.字二十反是也。此略法耳。今別欲用各各印眞言在後（文）。私云。但改左遶者。觀想中十六尊順遶故。今二十天逆遶故云改也。俱從東北角始之。順逆遶十六尊內二十天外也。各各印言者。十六尊二十天各各有印言也。四次下并廣澤次第具出之。眞興云。然者各各印眞言如胎藏界（文）八次云。一師說云。右拳安腰。以左拳從前至左方傍安五處。每方合二十天位。或云。以左拳從右方前向於左方指五處。想壇外院四方安二十天位。自然具三面也。或師說云。以拳覆點如上。前行者至東北立以右手誦.五處點之。一面各五處。四角二十處（略抄）。
二十天略頌。
　　東。那羅延。矩摩羅。金剛摧。梵天。帝釋。
    南。日天。月天。金剛食。彗星。熒惑。
    西。羅剎。風天。金剛依天。火天。多聞。
　　北。金剛面炎魔。金剛調伏。歡喜。水天。
　　理抄云。金剛界不空所圖出歟。台藏善無畏以梵本與一行出之歟（云云）（愚云。下文又云。台藏一行阿闍梨圖出云云）又云。台藏ヲウタン草金剛界寶生草也（云云）食送者。寶草地也（云云）供物置此也（云云）。
　　報恩院御記云。三尊九會者。北方三會。後人圖加之（云云）謂理趣會降三世三昧耶會也。此三尊皆異故云三尊也（云云）。

金剛界發惠鈔中

金剛界發惠鈔下

　　        釋頼瑜記

　　三摩耶會。生起云。修習諸尊事業之竟。今當驚覺諸尊本誓故。次入三昧耶會。結諸尊三昧耶印（文）私云。修習諸尊事業者。羯磨會也。五重結護云。羯磨會三摩耶會如來自受法樂之事也。又通初心行者。自行已滿。究竟佛位法性境界之事（文）私云。初意今此二會是說如來安住此二種功德常恒自受法樂也。後意示行者初心修此如來功德。自行圓滿遂究竟佛果境界之義也。
　　問。凡六會曼荼皆引入弟子之軌則。濟度衆生之方便也。故指歸釋羯磨儀則云。爲弟子受速證菩薩地法。又釋三昧耶儀軌云。爲弟子受四種眼（四種眼法者。四無量心歟。故瑜祇經云。以眼起慈。以眼起悲。以眼起喜。以眼起捨。但於一切時處用四種眼法）何違此等文理。云自受法樂事乎。答。羯三等曼荼雖自受法樂事。傳法者傳持利未來衆生。故云引入弟子等也。後釋云又通初心行者等。卽此意也。故大日經於當來世時劣惠諸衆生。金剛頂經說。汝等將來爲最上乘者。良有以也。具如五重結護抄記之。八卷次第云。私云。案略出經。羯磨三摩耶供養會等同儀軌之列。教王經先說三摩耶會。次安羯磨會。唯脫供養（云云）私云。教王經第三卷先說三摩耶會印言。次明羯磨會印。然第二卷等云羯磨會言。前後難定耳。
　　先作內縛五古印者。問。諸流次第不出此印言。何用此印言乎。答。次第注云。依師傳用此印言（云云）問。石山次第無此印言何師傳耶。答。私云。羯磨會旣用總印言。三昧耶會何不爾（矣）就中略出教王二經於此會初出金剛合掌金剛縛二印（矣）又惠運記云。先金剛合掌誦眞言曰。唵嚩日羅朗闍梨。次不解前金剛掌轉成轉。其眞言曰。唵嚩日羅滿陀（文）中院二卷次第又用二箇印言。但初眞言唵嚩日闌（二合）惹哩（云云或云）（石山次第也）私云。三昧耶會者。以三摩耶戒印爲本。諸印中合掌縛是印母故。初用此印言有其理歟。故卽身義云。又以二手和合金剛縛發生成印。是亦名三昧耶智印（文）然今用五古印金薩明。是三十七尊總印言故歟。想舌上有.字者。問。前會心月觀杵。今何舌上觀字耶。於心此表本誓語言相故云觀於舌（文）私云。事業是心所作故羯磨杵觀心。種子卽口所說故舌上觀.字也。
　　大日如來四卷次第云。由大智契故能入佛智（文）略出經云。此是毘盧遮那金剛自在契。由佛隨念契故能證菩提（文）。御口決云。此會諸尊皆外縛爲印母（云云）教王經云。諸三昧耶印皆生金剛縛（文）便成金剛縛忍願如劍形等者。或云。此印表五智五大冥合總體佛身也。與勝身印同之。自受用身故云勝身也。但此勝身者。自在宮證得。故云自在契也。忍願如劍形者。切無明根名劍印。卽備智用爲名。安然習塔印。予習佛身印。五佛灌頂中大日劍印一印也。又勝身三昧耶印同印也。凡金剛界成佛無非勝身三昧勝身三昧印諸尊通印也。用金輪印總卽別名（云云）私案。地水叉交表生死淤泥（水土合作泥故）菩提智火燒盡煩惱薪。似利劍破物。故二火作劍也。智火增用依風力故二風附火背。智火依風力斷破煩惱生死。得理智不二妙果故禪智交也。仁海云。或人云。此會大日印表塔形也。
　　對受記云。三昧耶大日印表三昧耶。三昧耶卽是塔也。印說文中指如劍形者。只說印形也。非表劍也（云云）私云。是表劍形也。大勝金剛印如頂者。口傳云。劍形也。是大日如來大惠刀歟。此智最上智故云如頂也。此印同寶冠印故。又表佛頂形歟（云云）。
　　阿閦佛。略出云。阿閦鞞佛三摩耶契。由薩埵金剛契故能爲一切契尊主（文）忍願竪如針者。或口云。是獨古印也。非常獨古義。是表獨一法身義故本軌云大身印也。
　　寶生佛。略出云。由寶金剛契故得一切寶主（文）忍願屈如寶形者。寶生三摩耶形。可知之。
　　無量壽。略出云。由法金剛契故得佛法藏（文）忍願如蓮葉者。彌陀三摩耶形。可知之。
　　不空佛。略出云。由羯磨金剛契故能作一切事業。忍願入掌等者。或口決云。是羯磨印形月輪上置羯磨也。二大二小指羯磨形也。二頭二無明指月輪形也。二中指羯磨臍也（云云）。
　　金剛波羅蜜等。私云。四波羅蜜印功德同四佛故不別說。或云。四波印同前。但四佛印柔軟作之。四佛是四智圓滿之體。四波卽四智事業令成就也。
　　金剛薩埵。略出云。由薩埵契故得成金剛薩埵身（文）教王云。結薩埵金剛則成持金剛（文）。此薩埵印云五智杵印也。
　　金剛王。略出云。由金剛鉤契故能召諸執金剛（文）。
　　教王云。卽能召一切佛（文）。
　　金剛愛。略出云。由金剛愛染契故能示一切佛法（文）教王云。勝指交染愛一切佛法（云云）私云。勝指者。二頭指歟。此尊印二頭指交故。前羯磨會中出愛菩薩德云。金剛妻亦能染著者。此會釋旣云能示一切佛法。又云。染愛一切佛法。非世間男女染著義。以此爲良證（矣）。
　　金剛喜。略出云。是名金剛踴躍薩埵三摩耶契。由金剛善哉契故能令歡喜諸佛（文）二度彈指間誦眞言。當流廣澤不同。如先會記（矣）教王經云。如彈指勢皆以善哉令歡喜（文）歡喜彈指義也。以善哉彈指故可兩度也。或准釋論。取引維摩經并大日經中置三種善哉。三度彈指何怪。對受記云。三彈指（文）。
　　金剛寶。略出云。金剛菩薩三摩耶契。由寶契故得佛灌頂位（文）。
　　金剛光。略出云。金剛光菩薩三摩耶契。由金剛威光契故得金剛威光（文）教王云。則獲正法威德光（文）。
　　金剛幢。略出云。金剛表剎（亦名金剛狀）菩薩三摩耶契。由金剛幢契故能施漏一切願者（文）私云。寶幢是依生中依報攝。故云表剎菩薩歟。
　　金剛咲。略出云。金剛可愛菩薩三摩耶契。由金剛咲故能共一切佛咲（文）教王云。獲得如來微妙咲（文）或口傳云。進力禪智如寶形。忍願外縛四指並竪如幢。略出云。此名表剎印（文）。
　　金剛法。略出云。金剛眼菩薩三摩耶契。由金剛寶契故能持金剛法（文）私云。法菩薩觀音歟。彌陀有水生眼稱。故觀音云金剛眼菩薩歟。教王云。能淨非法皆清淨（文）私云。觀音有自性清淨德故。
　　金剛利。略出云。金剛劍菩薩三摩耶。契由金剛利劍契故得佛最上慧（文）此利菩薩文殊也。文殊以八不利劍爲三摩耶形。故就三摩耶立名。中約體云金剛劍。據用云金剛利也。教王云。能斷一切苦受業（文）略出依體云得惠。教王就用云斷苦也。
　　金剛因。略出云。金剛輪菩薩三摩耶契。由金剛輪契故能轉妙法輪（文）私云。此菩薩轉妙法輪故云金剛輪菩薩也。法輪義如俱舍等釋（矣）教王云。於曼荼羅爲主宰（文）主宰我義。自在義。說法自在無等比故歟。四竪五竪交者。本軌文也。石次云。謂四者第四二指也。五者第五二指也。謂二手金剛縛二無名指置立。二小指立相交是也（文）。
　　問。今印文忍願復入縛（文）。寧非二中入縛內乎。故廣次云。本縛水入縛。地立交（文）智證瑜伽記云。因印中入縛（文）此等文非中入縛內乎。答。御口決如石山記。檜尾口決·中院次第又爾也。御作梵字次第云。外縛二.立合。二.相交。右上（文）但忍願復入縛者。本記文也彼記上說利菩薩印云。由縛竪忍願（文）外縛立忍願。今又作縛故云復入縛。非入縛內也。復字可思之。廣次等恐似失復字起盡歟。
　　金剛語。略出云。金剛語言菩薩三摩耶。由金剛語言契故得佛語言悉地（文）教王云。共預諸佛談語論（文）禪智開優附者。石次云。以二大指優附各頭指（文）八四云。開禪智付進力第二文（文）。
　　金剛業。略出云。毘首羯磨菩薩三摩耶契。由金剛羯磨契契故速得最上成就（文）教王云。遍行一切而自在等同金剛業（文）口決云。此印羯磨輪轉形也。故略出云。以定度押壇惠度。爲羯磨跋折羅。此名毘首羯磨菩薩（云云）。
　　金剛護。略出云。勇猛菩薩三摩耶契。由金剛鎧契故得爲金剛身（文）教王云。堅持金剛護成身如金剛（文）私云。針非常針。甲端似針故云。鎧契。鎧甲冑一具故金剛牙。略出云。由金剛夜叉契故得同金剛夜叉（文）私云。以牙印噉破一切怨敵惡魔等。故教王云。金剛牙勝印能摧諸惡魔（文）又云。誦捨咄𣋼縛乞叉。能嗔一切怨敵者（文）。
　　金剛拳。略出云。由金剛拳契故得成就一切契（文）教王云。得一切妙悉地（文）私云。金剛拳菩薩位圓滿十六德故卽大日也。故云後十六生成正覺。故云得一切妙悉地也。
　　金剛嬉。略出云。金剛愛（卽嬉戲妓也）密供養天三摩耶契由金剛嬉戲妓契故獲得大喜樂（文）。
　　金剛鬘。略出云。由金剛鬘契故得受佛灌頂（文）前印。展當額散者。石次云。謂不改先印。上當額是也（文）（檜尾運記同之）廣次云。大指立展當額（文）彼記云。外縛兩空直立展當額（云云）略出云。如本縛長申二臂爲鬘（文）教王云。展臂各爲鬘（文）私云。繫鬘受灌頂者。擬五佛灌頂後作四佛繫鬘之義歟。
　　金剛歌。略出云。由金剛歌詠契故得佛讃詠法（文）廣次云。當具如來辯（文）。
　　金剛舞。略出云。由金剛舞契故得佛攝護。賜以供具（文）廣次云。當得如來意生身（文）私云。意生身是變易身名也。今不爾歟。
　　金剛香。略出云。由金剛燒香契故能縈潔一切界也（文）廣次云。妙香雲周法界（文）。
　　金剛花。略出云。由金剛花契故得令世間隨順（文）廣次云。由芬馥花供養證如來四八相（文）。
　　金剛燈。略出云。燈供養三摩耶契。由金剛光明契故得佛五眼（文）。
　　金剛塗。教王云。舒展如塗勢得妙香（文）廣次云。能除一切厄惡（文）。
　　金剛鉤。略出云。由金剛都印主契故能攝召一切（文）。
　　金剛索。略出云。由金剛羂索契故能引入一切（文）。
　　金剛鎖。略出云。由金剛鎖契故能制縛一切（文）。
　　金剛鈴。略出云。由金剛召入契故能成就攝入一切（文）。問。羯磨三摩二會三十七尊爲一轉如何。答。眞興云。准道場觀但是一佛。爲利生故互爲主伴。卽是行者所成一佛爲顯事業及與本誓。分三十七各別示現。復不廢各別化佛。爲自分身。此則平等意趣之門也（云云）此義不論二會一多。三十七尊一尊義也。私案。二會相望又可有一多義歟。若依諸尊體可一。若依相狀者。可別。印言別故。
　　大供養會。生起云。驚覺本誓已了。今當奉供。故次大供養會。於供物中諸尊加持故有諸尊印明。又供物莊嚴種種不同故有散花等種種印明（未詳。云云）問。供養行相如何。答。本軌云。次大供養契供養諸如來（文）檜尾記云。次大供養契供養如來。是故應作供養會印眞言。而供養曼荼羅諸尊也（文）五重結護云。供養會眞言門菩薩以大智心發行大佛事之行相也（文）。八卷次第云。或云。供養會爲妙觀察智。卽自他平等供養事業也（云云）（覺超云。密抄同之）問。供養能取分別如何。答。或云。大日四波羅蜜爲所供。十六已下爲能供。若依此義者。儀軌供養諸如來者。限大日四波歟。故心要云。十六菩薩持器印爲如來。作大佛事（取意）或大日一尊爲所供。四波以下爲能供也（云云）私云。准檜尾釋軌者。行者作印言爲能供養。曼荼三十七尊爲所供養也。但諸如來者。若約果門者。三十七尊皆如來故。問。若爾可有五供養義乎。答。大原口決云。大供養者。供養有二義。一者出纒供養。謂諸佛互供養之給也。如大日供四佛。四佛供大日也。二在纒供養。如諸佛自受用三摩地。冥加一切有情。以三十七尊三摩地智業一切衆生也。卽是諸佛宜在纒之一切如來供養給也。凡居出障圓明之位。是名出纒如來。一切有情在纒垢之中名在纒如來也（云云）應結金剛縛印相從心起者。石山四卷次第六云。理須應結金剛掌及縛爲始也。儀軌存略故唯云金剛縛也。是掌及縛當於心作故。文云。印相從心起也（文）御口決云。此會印皆金剛縛。此縛印是心月輪也。從此心月輪流出各各三摩耶形爲供養。故云印相從心起也。因論云。又仰云。內縛日輪。外縛月輪也。以日月配兩部時。日爲胎。以無圓缺同本有理性故月同金。以月十六分類十六大生故。又以日月類定慧時。日惠金也。月定胎也。又此流金界習從本垂迹曼荼羅。果曼荼羅故。胎藏習從因至果曼荼羅。因曼荼羅故（已上傍論也）私云。本軌三摩耶會初云。先合金剛掌。便成金剛縛（文）今文准彼歟。依之中院次第二會俱用二印二明。爲總印言。四次亦爾也（中院所用二卷次第。又石山作歟。未詳。又石山二卷次第二會不用二箇印言）檜尾記。又日用二箇印言（矣）但今次第唯用後印言。冥儀軌文也。
　　遍照尊。石山次第·廣澤次第其名同也。東西南北石山如次云阿閦佛·寶生佛·彌陀佛·不空成就佛也。釋云。已上五佛印口決所傳。不說儀軌也。此四佛契卽四波羅蜜契也。更無別四波羅蜜契也（文）。廣澤次第如次云。金剛薩·金剛寶·金剛法·金剛業。釋云。此四佛異名也（文）廣澤次第·御作次第等四佛次用四波羅蜜印言也。石山次第·中院等次第不用四波印言。儀軌中別不出彼印言故。大師金剛界大儀軌又不用彼印言也。或義云。今所擧四波印言也。儀軌中闕四佛也。故小島云。問。何故不說四佛。答。攝四彼岸顯而顯之故。心要云。此乃遮那及四菩薩。卽同五如來也（私云。小嶋次第無四佛也）三密抄云。安本軌不載四佛。唐國阿闍梨或加四佛契。或依順本軌不加四佛（云云）或云。以四佛言爲四波印言。四佛卽四波（云云）御口決云。五佛等云羯磨會印者。一傳云。隨在何尊或云羯磨會印。或云三昧耶會印。皆於此會用三昧耶會印也。東前等者。東方前右左後。如次薩王愛·喜·阿閦四親近也。四菩薩皆外縛印也。印安處石山廣澤御作等皆同也（廣澤不出薩安處也）石山云。經文云。今次第說十六供養契密語（云云）今所始作之。十六尊契卽是云。十六大供養也（云云）略出經三云。次以十六大供養契應供養一切如來（文）。
　　薩。略出云。於一切如來。我盡以身奉獻。普皆供養作諸事業（文）。
　　王。又云。於一切如來。我盡以身奉獻。普皆供養勝上羯磨（文）。
　　愛。經云。於一切如來。盡以身奉獻。普供養羯磨弓箭（文）私云。愛鉤召義以弓箭戈遠物取鉤召義故。
　　喜。經云。於一切如來。盡以身奉獻。以善哉聲普供養歡喜事業（文）。
　　南箭（金剛寶）石次云金剛寶印。作羯磨會寶契當於額（文）廣次云。縛大頭作寶（云云）御次同之。今次第羯磨會寶契二拳相合（云云）四卷次第羯磨會寶印。縛故三摩耶又爾也。故同廣次印也。委如上記之。略出云。於一切如來身所灌頂。諸寶我今敬禮金剛摩尼（文）南右（金剛光）石山云。作羯磨會光契當於心上。誦眞言旋轉（文）私云。今云前會指三摩耶會歟。然二會俱其印同故無違（矣）略出云。一切如來金剛日等。我亦敬禮熾焰威光（文）。
　　南左（金剛幢）石次云。不解先印轉作金剛合掌。安頂上。擧臂長舒（文）八卷次第云。師口云。舒金剛縛於頂上二臂如幢（文）今次第依後說。御口決又爾也。略出云。我今敬禮一切如來。如意寶珠。所求滿足。金剛勝上幢（文）。
　　南後（金剛咲）石山云。不解先金剛掌下。當於心前。卽作金剛縛。誦眞言。與終郝當口散（文）廣次云。縛作散口（文）今次第云。同印（外縛）安口上笑處（文）私云。咲處者口鼻間也。云人中歟。然御口決外縛仰散口也。石山云。敬禮一切如來作歡喜咲（文）廣次云。作歡喜者。金剛咲敬禮（文）略出經文云。敬禮一切如來。作歡喜者金剛咲（文）。
　　西前（金剛法）略出云。以一切如來金剛法性三摩地。讃嘆摩訶法音。
　　西右（金剛利）略出云。以一切如來般若波羅蜜多所出語言。隨大音聲讃嘆（文）。
　　西左（金剛因）略出云。以一切如來文字轉輪爲首諸契經理趣。讃嘆一切道場（文）眞言多祭耶譯者。廣次按多娜耶曳（云云）一卷次第多祭耶譯（文）八卷次第按多娜曳（云云）今案本軌明（并）大師梵字次第同今言。故知。今本爲勝（矣）略出經多娜曳（云云）。
　　西後（金剛語）略出云。以一切如來密語。我今歌詠讃歎金剛語言（文）。
　　北前（金剛業）略出云。以一切如來香雲海。普皆供養作事業故（文）。
　　北右（金剛護）略出云。以一切如來種種妙花雲。普供養作事業故（文）。
　　北左（金剛牙）略出云。以一切如來光明熾焰。普皆供養作羯磨故（文）。
　　北後（金剛拳）略出云。以一切如來塗香雲海。普皆供養作事業故（文）私云。已上十六大菩薩也。故經云。如是十六大供養契。所應作巳（文）。
　　散花（廣次云。金剛花菩薩）石山云。作外金剛縛。當於心向上散。如三昧耶會散花契儀式（文）略出云。一切如來花雲海普皆供養（文）今羯磨會花菩薩印（云云）文云。次結散花契等者。本軌文也。偈也。觀察於十方言終言字矣。意生花者。天上他境花人中造花等也。水陸所有花者。人間蓮花黃菊等也。
　　燒香（金剛燒菩薩）石山云。又作金剛外縛而當於心向下散如三昧耶會香契儀式（文）今同會者。羯磨會也。廣澤御作·中院等以傳散。皆三摩耶會儀式也。羯磨會以拳散。三昧耶會以縛散。順印母。供養會可隨宜歟。然供養會初文云。應結金剛縛印相從心起（文）此會又以傳爲印母。擬三摩耶會。冥本軌文歟。但御口決云。一傳云。於此會或云羯磨會印。或云三昧耶會印。皆用三摩耶會印也（云云）略出云。以一切如來燒香雲海普皆供養（文）文云。又燒香等者。此又本軌文也。人天本體香者。人天各有香也。和合香者。百和合等也。變易香者。一種香末等也（云云）私勘義忠釋云。俱生香者。謂沈檀等也。與質俱起。名俱生香。變易香者。未熟無香。已熟之時名變易香。衆味集聚名和合香。如飮食等（略抄）准此釋。人天本體香者。俱生香也。人中所有沈檀等。其香與木本質俱起故云本體香也。天本體香例可知（矣）。
　　燈明（金剛燈菩薩）石山云。如三昧耶會燈契儀式無異（文）略出云。以一切如來燈雲海普皆供養（文）文云等者。本軌文也。及差別光明者。准下如是差別香者。似指人天光明別歟。然彼云如是。今置及言。可指別光明。燈光等歟。可尋之。
　　塗香（金剛塗香菩薩）石山云。不解先契轉作縛。當於心上。卽解縛。如三昧耶會塗香契無異（文）略出云。以一切如來塗香雲海普皆供養（文）文云等者。本軌文也。已上四菩薩本軌列花香。經并奮軌列香花。又廣澤次第後二菩薩列塗燈。今次第石山等如本軌次第也。
　　問。於今會何不擧內四供并四攝乎。答。先言內四供者。八卷次第云。或師云。內四供菩薩攝北方四菩薩。或云。內四供者。成所作智用故以北方四菩薩爲內四供也（云云）眞興記有二釋。一云。業護牙拳。是業部故偏擧嬉等攝顯業等。故心要云。嬉鬘等四北方四菩薩業力所管（云云）二云。若依對受內供四者。成事智用故更不用（云云）此意偏擧業等略嬉等。初釋爲本（云云）私云。四釋少異。前初義擧業等攝嬉等。後初義擧嬉等攝業等。前後義業部四菩薩卽內四供也。後後義擧業部略內供也。或又後義同也。業部卽內供故更不出也。又大師儀軌中標次十六尊。擧十六菩薩。次擧花香塗燈結外四供養。次標內四供養。出寶契嬉戲薩埵羯磨達摩（矣）此意此五種中存內四供也。神護寺云。次八供養花香塗燈寶契嬉戲薩埵羯磨（云云）此意五種中前四爲內四供也。御口決云。五種中寶類通八供總印言印也。後四種內四供也。所謂翫具嬉菩薩。寶樹鬘菩薩。承仕舞菩薩。觀法歌菩薩也（云云）私云。翫具用嬉印。嬉義分明也。寶樹以珍寶掛樹莊嚴義同。鬘作莊嚴故爲鬘菩薩也。故聖位釋羯磨會鬘菩薩云。花鬘以爲莊嚴（文）承仕親近持奉義似舞故。觀法觀諸法實相同。花嚴云。言音實相卽法輪故。故寶類安中間示通內外也。但大師屬內者。總卽別屬也。次四攝者。眞興記云。能所二供所不攝故。以無用故略不說之。然對受云。若欲用四攝契者。此次安之（文）神護寺云。達摩三摩耶。次四攝（不結亦得云云）勸修寺記云。或師說三摩耶寶契等四印卽四攝菩薩也。以嬉戲契爲金剛戲。以三昧耶寶爲金剛鬘。以達摩三昧耶爲金剛舞。以劫樹爲普供養見圓城寺持念次第（云云）私云。業部四菩薩略出經明香花燈塗供養。是卽外四供也。何云內四供。又云北方四菩薩乎。或次第注云。已上四供一切如來香花等已下四供。是世間所有花香等（文）然御作儀軌（并）小野廣澤次第爲十六菩薩攝。可決之。或梵字次第擧寶類等五種畢云。已上五佛雲海（云云）御作（云云）寶類（外縛二.寶形）當寶生印（三摩耶會）劫樹（外縛立二.阿閦印也云云）羯磨（外縛..合立二.入掌中云云）當不空成就印。達摩（外縛合二.如蓮葉形文）當彌陀。嬉等（羯磨會嬉印也云云）以此尊可配大日歟。此意非內四供。又非四攝也。
　　寶類（廣云。金剛寶印。御作云。三摩耶寶契）石山云。作三昧耶會寶生如來契當於額（文）八次云。師云。金剛縛忍願竪頭屈如寶形。或云。金剛縛進力禪智寶形是（文）今就初說御作次第又爾。文云等者。本軌文也。略出云。以一切如來覺分寶莊嚴具雲海普皆供養（文）心要云。結金剛寶印供養。令有情所求滿足（文）（廣次二經文合擧）私云。今次第約所供立名。廣御等依印爲稱（矣）。
　　翫具（金剛嬉戲嬉戲契）石山云。低首於左三反此印契一同。羯磨會嬉印也（文）八次云。師云。二拳各腰安。側頭小低是。或說云。舒金剛縛當心上三度旋轉（文）今就初說也文云等者。本軌文也。略出云。以一切如來所戲笑遊翫最上喜樂雲海。周遍供養（文）心要云。金剛伎樂歌讃諷誦簫瑟箜篌微妙法音以爲供養（文）。私云。今名依本軌翫笑妓樂具文。取上下二字爲名也。廣次等依印也。今眞言有異。青龍寺兩卷本云。唵薩嚩怛他（引）誐多努跢羅嚩日路（二合）餘勺與今略同（私云。東寺所傳本是也）六卷經唵薩嚩婆怛他揭多阿努怛羅跋折嚕。餘勺與今略同。又八卷次第云。或說云。大興善寺翻經院本所載眞言亦與此同（私云。今台山所傳本是也云云）。
　　寶樹（劫樹印薩埵三摩耶）石山云。作三昧耶會阿閦尊印契當於心（文）（諸說皆同也）文云者本軌文也。略出云以一切如來無上金剛喩三摩地修習上妙飮食衣服雲海（文）心要云。次結劫樹印。能令諸有情能滿殊勝之願。百千珍寶翫弄諸物名衣上服。凡有所須於此樹間得滿足。無有乏少（文）私云。劫樹名經軌文分明。故略出經注云。西方國五長者。以種種花香瓔珞𫌏掛樹上。布施一切。此名劫樹（文）今寶樹者。以一切寶掛樹故云爾也。故廣次云。以一切寶物掛樹之名（文）。
　　承仕（羯磨三昧耶）石山云。作三昧耶會不空成就印當於心上（文）廣次云。縛地空合竪忍願入掌。又不入（文）八次有二說。同廣次也。文云者。本軌文也。略出云。以自身奉獻一切如來。雲海普皆供養（文）心要云。於虛空藏中所有一切諸如來我皆承仕供養。一一佛前想有此身瞻禮供養。今稱又依經軌承仕文也。
　　觀法（達摩三昧耶）石山云。作三昧耶會觀自在王印而當於心上（云云）八次云。師云（如上出）。或云。觀自在王如來定印（文）文云云者。本軌文也。略出云。以一切如來心奉獻雲海。普皆供養（文）心要云。當作思惟。我今此身與諸佛菩薩身等觀。法實性無有差別。更無異相。卽同一切如來之身也（文）今觀法者。依經軌觀諸法實性之文也。
　　布施（寶幢三昧耶）石山云。作三昧耶會寶生印當於心上。誦布施波羅蜜多眞言也。廣次云。縛風空作寶地水共開立（文）八卷次第有二說。師說同廣次。或說同今次第也。文云者。本軌文也。略出云。以一切如來大金剛寶生檀波羅蜜雲海普皆供養（文）心要云。檀波羅蜜者。爲是寶部所收。亦由住無檀施等。虛空界一切有情所求之者。隨意願皆施與之（文）今布施者。約行立稱。廣次依印爲名。自下准之。
　　淨戒（香身契）石山云。作三昧耶會塗香印當於心上。誦戒波羅蜜多眞言也（諸說同）文云者。本軌文也。略出云。以一切如來無上菩提所生義戒波羅蜜多雲海普皆供養（文）心要云。戒波羅蜜者。三聚淨戒一切戒行皆攝律義所管。由持戒故獲得身口意清淨果報。此卽同毘盧遮那如來體（略抄）。
　　安忍（羯磨解地契）石山云。作羯磨會阿閦佛印誦忍辱波羅蜜多眞言也（文）（廣次等同）文云等者。本軌文也。略出云。以一切如來無上大法覺悟忍辱波羅蜜多雲海普供養（文）心要云。忍辱波羅蜜者。有五義。一伏忍。二信忍。三順忍。四無生忍。五寂滅忍。由持忍辱波羅蜜故。所生之處令得端正果報。眷屬圍繞（略抄）。
　　精進（闘勝精進契）石山云。作三昧耶會金剛護菩薩印而當於心上。誦精進波羅蜜眞言也（文）八次云。師云。金剛縛進力如針當心。或云。縛以當額卽作拳。進力前後縈如縵（文）廣次同或說（矣）文云者。本軌文也。略出云。以一切如來不捨生死大精進波羅蜜多雲海普皆供養。廣次云。毘梨耶波羅蜜須被精進鎧鉀摧懈怠之魔。三千威儀八萬細行皆由持是戒（文）眞言中努怛羅句四卷略出經闕此句。一卷兩卷軌俱有此句（矣）。
　　禪定（三摩地契）石山云。作羯磨會無量壽印誦禪定波羅蜜眞言也（廣次等同）文云者。本軌文也。略出云。以一切如來無上大安樂住禪定波羅蜜雲海普皆供養（文）廣次云。禪定波羅蜜調伏煩惱隨煩惱寃讐。至實相大菩提路（文）」。
　　智惠（遍照尊羯磨勝契）石山云。作羯磨會大日尊印誦智惠波羅蜜多眞言也（文）（廣次等同）文云者。本軌文也。略出云。以一切如來無上調伏淨煩惱習氣大惠波羅蜜多雲海普供養（文）廣次云。般若波羅蜜者。智惠治愚癡由如明鏡能鑒衆色。除其我執二相住大乘心。圓滿菩提證眞如際（文）私云。我執二相者。我法二執也。意云。除煩惱所知二障圓證菩提涅槃二轉妙果之義也。成就五種明者。五明也。因明·內明·聲明·工巧明·醫方明也。此五明世出世智惠故次下云世間出世間等。或非五明歟。可尋之。除煩惱障智者。檜尾記云。是除煩惱障及智障也（文）私云。智障者。所智障也。同記云。已上六印是說六到彼岸訖（文）。
　　解脫（勝上三摩地契）石山云。作妙觀察智印安印臍下誦眞言也（文）廣次云。外縛合空峯仰安懷中（文）八次云。或云。妙觀察智印。當臍（文）廣次云次次第也。御口云。法界定印有二之中一也。懷中當流右袖中也。文云者。本軌文也。略出云。以一切如來祕密修行雲海普皆作供養（文）今解脫者。依三解脫門立名也。問。三解脫門何等乎。答。本軌云空無相無作（文）。問。其行相如何。答。心要云。次入空無相無願解脫門者。所謂空者。一切皆空。空體亦空空亦不可得也。無相者。地水火風男女等相青黃赤白。於此十相一切法擧體皆空。以有爲一切相不可得也。無願者。凡所修道絕三界希望之心。有所願求皆是有相。永絕妄想斷所願求之心無求是眞解脫。由此三相空故卽入解脫法門。悟斯正理卽身有光明。廓周法界卽同毘盧遮那正體智也（文）軌中無作者。無願解脫門也。問。何故六度次明三解脫門乎。答。心要云。修行者。結六波羅蜜印。誦六波羅蜜眞言。住六波羅蜜觀門。卽同一切如來解脫法身。由斯六種有方便卽入三空解脫門（文）。
　　說法（如來日契）石山云。合指爪者。二手虛心合掌。十指各屈三節。十甲前於一處刺合掌中。令虛左大指頭指中間。右大指頭指中間并二小指中間如物目是也（文）廣次八次等同今次第印文。印文雖同印相異如別抄。檜尾記同石山。此委記叶當流印相（矣）天台次第云。金合二小指大開直竪也。青龍寺契宗和尚相傳云。二手金合二頭指作蓮花葉。二大指置頭指邊。是說法印（文）此印文違本軌（矣）文云等者。本軌文也。略出云。我今所出語言音聲令一切衆生悉皆得聞。私云。說法稱依儀軌我今出言語文也。智證大師金界記云。次結金剛進力合端。圓禪智著中（中指）中卽是如來口。頭指爲佛口。中指爲舌根（文）印又佛口故表說法義也問。何故解脫次有說法乎。答。心要云。由斯勝上之義。轉結如來口印。住三密門觀。誦三密眞言。一切有情無不解脫。所出法要迴施衆生。見聞覺知悉超三界中（文）御口決云。前解脫定。今說法惠也。以定惠二法攝盡一切功能總結之義也（云云）私云。三空觀正智觀門。說法後得智作能也。以此正後二智配止觀。出法藏起信疏（矣）問。於此供養會事理供養如何分別乎。答。眞興記云。初所供養謂大日及四波也（擧四波攝四佛也）後能供養（十六菩薩等也）此中有二。一理供養亦分三。一金剛部四供（薩王愛喜）二寶部四供（寶光幢笑）三法部四供（法利因語）第二事供養有四。一內四供（嬉鬘歌舞）今次第等業護牙拳彼記爲內四供攝北方四菩薩也。二外四供（花香燈塗）三寶類等三種供。四布施等六度供也。此爲十七供養也。解脫法四印等爲觀行相也（取意）此釋意約四智分事理歟。故釋云。後一部中類事供養。成事智用故（文）金寶法三部爲理養。是卽三智故。私云。此義未詳。慈恩釋云。三智通眞俗。成事智非眞（文）三智旣通眞俗。何偏云理乎。成事智非眞雖似局事。彼師次下釋云。此解依論。理或有眞（文）成事智又通理（矣）次四印別會。何混供養會。解脫說法又供養。何云觀行相。故略出經出解脫功能。云修行雲海普皆供養。說法功能云承仕供養乎。若施分別事理者。供諸尊之時用理供（五供印言）事供（六種微供）是也。三十七尊皆所供體故。八卷次第云。右供養會眞言門菩薩以大智心發行大佛事業之行狀也（文）（四卷次第同之）此釋依大師五重結護文也。此意眞言行者結誦三十七尊等印言。供養本有諸尊也。小野廣澤結誦八供印言云理供。何此云事供養（矣）又眞言門菩薩者。曼荼聖衆也。故十八會指歸云。彼中聖衆各持供養而住（文）又云。互說受十六大供養法（文）具如指歸抄辨（矣）。
　　四印會。生起無釋。私案云。前會供養門菩薩興大供養。供養諸佛故諸佛大悲濟物爲先。故令衆成就四種曼荼法。故有此會也。故指歸釋四印會云。爲弟子授四種速成就法（文）又義八四云。或云。四印會是供養會總印也（文）別總有次故四印來也。
    問。四印會者。其體何法乎。答。結護云。四印會者。表四種曼荼羅。大三法羯是也（文）。
　　問。大三法羯何尊乎。答。延命院密記云。但四印會有五尊。是大日如來爲尊主。四佛隨從。以隨從四佛號四印會也（云云）此意四印者四佛。故現圖中用四佛種子（....）。又結護云。次四印會用三摩耶會四佛印（文）此意以四佛爲四種曼荼也。又說。四印者四方初一薩·寶·法·業四菩薩印也。故理趣釋云。金剛薩埵金剛寶金剛法金剛羯磨等瑜伽三摩地（文）此意以四菩薩配大三法羯也。現圖中於種子二說不同。尊形四菩薩印五古寶珠蓮花羯磨也。石山云。於四印會儀軌心要等不說印相。依阿闍梨傅有三。一通縛印。加持四處。一用四佛三昧耶印。一用大日智拳印（云云）又云。第一用智拳印。第二用阿閦佛三昧耶印。第三用無量壽三昧耶印。第四不空成就三昧耶印也（是惠運僧都御傳樣也。）（并禪林寺僧正然也）第一用阿閦佛三昧耶印。第二用寶生。第三用阿彌陀。第四用不空佛（是貞觀寺僧正及代代末葉皆用之云云）。
　　金剛拳大印（廣次云。金剛薩埵大印御作同之）大日尊智拳印等者。御作云。智拳印心上（文）（廣次同之）今印惠運傳也。注或傳者。貞觀寺傳也。石山云。代代末葉皆用此一。今次第何專用智拳印乎。大師御傳故歟。天台流契宗本傳·大原長宴記等金剛縛安心（云云）寶月三藏傳又同之。青龍法全傳右金拳安心。左金剛拳安腰（云云）心要云。四大印者。初金剛薩埵想五智之杵。常在菩提心月輪上。其杵發無量光明。卽成菩提心智也（文）本軌中出印名并眞言。無印相說也。
　　三昧耶印（金剛寶大印法印）八卷次第云。師說云。金剛針印。謂普賢三昧耶印當額是也。或師云。三昧耶會寶生印當心先達後者尚傳用金剛針印。是如來身也。或師云。以右拳安口上（文）私云。初二說同今次第二傳。今次第同廣澤師說義（矣）印名眞言出本軌文（矣）心要云。第二寶印卽虛空藏菩薩金剛福德之聚珍寶無窮。亦能灌頂一切如來。滿衆生願也（文）。
　　法印（金剛法大印御作法印）八次云。或師云。三昧耶會觀自在王印當口。二手外縛。二中指竪合如蓮花形是也。或師云。以右拳安額上（文）御作云。蓮花印（喉云云）心要云。次觀自在菩薩由斯印故能令法界清淨入無言觀門。於舌上觀五智金剛。光明赫奕說法無礙。卽入勝義菩提印也（文）。
　　羯磨印（金剛羯磨大印御作羯磨印）檜尾記云。次羯磨印。謂作成作智印。是三昧耶會釋迦尊契也（文）青龍寺法全傳云。羯磨印右金剛拳安頂。左金剛拳安腰（文）心要云。想羯磨印在月輪心上。右旋輪轉法界輪。諸佛所須皆得滿足。承事供養無所闕乏（文）問。四印會應是四佛四菩薩。例如一印會唯大日一尊。何圖中安大日內四供等十三尊。又或先德云。四印會具二十一者。四佛四波八供四攝中尊爲二十一（云云）如何。答。密記云。以隨從四佛號四印會也（云云）但內外四供等相從攝四佛。或攝四菩薩歟。又一印會中四隅盡四瓶四佛歟。又十八會指歸云一印會具十尊（云云）。私云。准一印會有五佛者。用四佛印。第二說契道理（矣）問。四印表四曼義。四曼行相如何。答。石山云。此四印會謂大三法羯。初大者。以五大色成如來之妙色身故云大也。第二言三者。佛常安住佛性平等三昧定。恒然不變如金剛。是故示以金剛形也。第二言法者。軌則決定之義也。如來之所出言語音聲無非實相。若人聞此者。決定成佛故云法也。第四羯磨者。事業威儀也。自如去如來威儀自如也。恒在三昧隱顯自在。隨類示現大小悲愍之形。無非皆是法性境界羯磨義也（云云）問。小野廣澤皆用一印會。就中石山次第又擧之。何今不用彼乎。答。石山云。一印會羯磨會中大日印眞言也。又有傳云。皆拳印金剛薩埵十七字眞言也（云云）今見十八會指歸。一印會具十七尊（云云）可思之（文）私云。經軌中不出故且略之歟。不可遮用之也。金剛王院次第加一印會（文）神樂岡次第云。次一印會儀軌不說師傳而已（文）重案大師無盡藏次第云。次一印會云。住於圓寂處是也。亦軌云。衆會眷屬自圍繞者。此五部衆云也。住於圓寂大鏡智者。一印會云也（已上二句皆一印會也。文）此釋意本軌中一印說文分明也。何云軌無乎。故大師儀軌并次第又擧一印會印言也。又石山四卷次第并高野中院次第引此二句文。爲入我我入之文也。故引文畢釋云。謂人大圓鏡智定諦觀三十七尊五部眷屬。入我我入也（文）然彼次第用一印會（矣）問。一印會者。一獨法身義故現圖中畫大日一尊。何以眷屬衆圍繞爲證乎答。五重結護云。如是無量色相威儀唯是不過一法性內。是故有一印會。雖是一獨法身。而塵沙萬德法門眷屬無不來圍繞也。爲表最上無比之法示現獨一會也（文）私云。塵沙萬德擧歸大日故圖大日一尊也。故智證釋一印會云。謂一切諸尊總人大日身。佛獨一人。在（文）智拳印卽表此義。左拳四指是四曼別相也。以頭指入右拳歸五智圓滿獨一法身之義（五指卽五智也）故先德釋云。不改四曼別相合入一印大日（云云）可思之。次摩尼供養。生起云。上來供具恐不周匝。故次結普供養印（文）。問。普供養印言。何云摩尼供養乎。答。私案。依此印言雨無量供具。似摩尼雨珍寶故也。或依此印言力。行者得無量福聚故。故下文云。由結此印（乃至）獲得無量福聚（文）或又所雨物中有摩尼故云爾也。
　　一一可捧供諸供物（廣次云獻事供）石山次第云。卽長跪如次一一取而熏燒香之煙獻之。謂塗香花燒香菓子飯食燈明及賢瓶等。一一每度誦虛空藏轉明妃眞言供養之。又金剛掌於中觀.字。是虛空庫菩薩種子也（文）。廣次云。作鉢印上置奉物（文）梵字次第云。塗香燒飮燈已上五種供養作法先如閼伽作法。俱供養明用.字。飮燈許用普供養眞言（云云）御口云。塗花等作三𦙶印誦.。加持棒三𦙶印上。誦.字供之。具如別記。但飮燈不捧手。右手作三古印供之。諸流多分燈明作燈明印供之。理不可然。彼理供印也。此事供。何用彼。若用彼印者。塗花等又可用理供印。彼旣不然。此何爾乎。仁和寺御流又燈明三古印歟。以六種供顯六度等如先注（矣）高雄口決云。雖至貧人作六供養。一閼伽。二塗香。三花。四燒香。五飮食。六燈是也。此卽配六波羅蜜也。然水是相成滋養之義。是當檀也。香是防非清涼之義。此當戒也。餘准之（文）。問。以六種供配五塵方如何。答。花燈二色。塗燒二香。飮食味。閼伽浴聖足觸。振鈴聲。是五塵供養義也。
　　次四智讃。生起云。供養塵物已了故讃詠（文）私云。四智者。大圓手等妙觀成事四智德。讃詠也。讃言分明也。或云。四智讃嬉鬘歌舞四種供養也（云云）此印文分明也。
　　次佛眼。石山云。虛心合掌。以風各安火上不微著。以二空捻中指中[/卽]文。小指稍開也。先加持五處。額·右肩·左肩·喉·頂也。次想開如來五眼。拭右目左目右眉左眉眉間。次順迴面門。亦想手有五眼。印形五眼也（文）私云。二小指稍開者。二小指少開也。非廣澤如二小指。開立也。故今次第云。二小指頭相拄中間開（文）廣次云。合掌二頭指。著中指上[/卽]。二小指開立二大指合立著中指中[/卽]。五眼成（文）此意面三眼下二眼歟。圓城寺云。某甲軌云。兩手合掌二頭指。各著中指上[/卽]背。二小指頭相拄中間開。二大指頭指相拄中間開。是如來五眼。以印當胸前誦眞言七反。加持身五處又加持面。或師云。此印有兩三之說。宜用此契。二手合掌二食。著二中上[/卽]。二小指離二大頭相著中指二[/卽]（私云。同瑜祇印相）心前右迴七反。右目左目右肩左肩肩間散頂（文）私云。此擧二說不取捨（矣）然二小指離。爲所存歟。檜尾口決云。言五眼者。左右頭中指間（其二）二大指之間（其一）二大指末與二中指下之間（其一）二小指間（其一）是言五眼也（文）私云。此口決會小野說（矣）問。此印具五眼何云佛眼印乎。答。旣軌之中云如來五眼。約佛所具云爾也。或約勝立名（矣）毘那夜迦者。障礙神也。毘那夜迦有四部主中第四龍象部主云頂行是也。瑜祇經云頂行之惡類是也。
　　次本尊羯磨加持（石山四卷次第此處無本尊加持。二卷次第又無之）次入我我入觀。石山云。文云。如是廣作佛事已。次應諦心爲念誦（云云）。是文意者。上旣作四會印契。眞言并供養諸尊訖。今可正念誦。云眞言也。次文云。衆會眷屬自圍繞住於圓寂大鏡智（云云）此文意入大圓鏡智定。觀念三十七尊五部眷屬自被圍繞。又作入我我入之觀云言也（文）私云。此雖祖師釋違大師釋。以此文爲入我我入文者。於儀軌闕一印會文。而彼次第出一印會印言寧符順（矣）石山次第入我我入觀次五部百字眞言·佛眼印言用之。結定印觀者。御口決云。金界但云定印者。皆彌陀定印也。胎藏但云定印者。法界定印也。今定印者。彌陀定印也。下字輪觀定印。彌陀定印也。但別尊法等入我我入用彌陀定印。字輪觀用法界定印。爲祕說也（云云）但爲表本迹之義者。本尊爲本地。行者爲垂迹也。意云。生佛本不二故本尊行者無二一體。是卽一種五大故。而今作入我我入加持歸依觀。爲表本尊行者本迹之義也（爲言）依事相更問。祕決可思之。御口決云。入我我入次用本尊加持印言。羯磨會大日印言也。石山次第此觀次五部百字眞言用三摩耶會五部印。次佛眼印言。次本尊加持智拳印............。又都部念誦者。可誦..............。言異今所用（矣）今次第入我我入前用本尊加持印言五部百字印言也。又御口決云。已下三處本尊加持中入我我入本尊加持。自覺圓滿義。正念誦本尊加持覺他圓滿義。字輪觀本尊加持覺行圓滿義也（云云）。
　　次加持念誦（廣澤云。加持數珠念誦。或次第云。正念誦也）或云。宣說內證法門云正念誦也。亦云三昧耶念誦。亦云定念誦（矣）下散念誦定說化他法門之義也。亦云加用念誦也。或又定散念誦之義也。加持念誦稱出虛空藏儀軌（矣）。
　　次旋轉念誦。祕藏記云。所以念誦始三遍引越者。眞言菩薩或十六三昧一一次第等證。或與得一三昧共十六同時證念珠。引越是十六頓證義（文）私云。得一三昧者。十六大菩薩中初地金剛薩埵三昧也。凡於眞言教有大小二機。如次利鈍頓漸二類也。若此中利根得初地金薩埵三昧時。卽十六功德頓證。故以旋轉念誦引越顯十六頓證之義也。後正念誦次第記數念誦。故譬鈍根十六頓證之義也。故有記云。眞言門菩薩念誦有二種觀。一以旋轉明觀。則十六三昧同時頓證義。二者正念誦時觀。此十六三昧次第漸次證義（云云）問。今二種念誦是一行者所用何配頓漸二機乎。答。經軌次第中雖頓漸表相共擧。隨行者利鈍所要證別。例如普門一門經軌雖別。普門一門各通利鈍無別經軌。又或說云。旋轉念誦有二師義。一三轉念誦。表三轉法輪。一表三阿僧祇行頓得。長宴云。唵嚩日羅（金剛也）獄呬也（密也）左波（語也）三摩曳吽（此明語菩薩眞言也）此眞言名旋轉明。引轉珠也。又無量壽軌名千轉也。師口借音歟。又當千反歟。軍荼利分明也。又釋淨珠明云。尾嚕左那明名千轉。謂以此明一反加持珠。其所念誦本尊眞言千轉當故名千轉（云云）。問。從母珠至結緒引轉有何故乎。答。對受記云。卽觀母母珠是彌陀。又曰佛果。線是觀自在菩薩也。從母珠轉一珠至千半擬菩薩下化也。從半至母珠擬菩薩上求。每轉一珠斷一一煩惱。斷百八煩惱。成就百八三昧（云云）御口云。當流至半結緒。又不越本珠方引轉也。故引轉方始覺下化上求也。不引轉方本覺同時具足義也（云云）不局旋轉念珠。正念珠散念誦。又結緒不越事爾也。高雄口決云。一反上是流義。是上求之義。卽智慧。一反下是攝下之義。卽利他也。殘片方是不流之義也。此記意又一方珠有引轉也。問。念誦有幾種耶。答。略出經云。作四種念誦。所謂音聲念誦。二金剛念誦。合口動舌點誦是也。三三摩地念誦。心念是也。四眞實念誦。如字義修行是也（文）高雄記云。念誦有四種一三摩地念誦（置月輪於自心觀字相字義）二蓮花念誦（動口起音。但自耳聞）三金剛念誦（不動唇口亦不出音。動舌念誦）四音聲念誦（擧聲長短分明。自他俱聞）於中蓮花金剛二念誦好耳（文）圓城寺云。師口云。四種念誦之中爲凡夫者金剛語爲最上（文）問。念珠有幾種耶。答。略出經云。四種數珠者。如來部用菩提子。金剛部用金剛子。寶部用寶珠。蓮花部用蓮子。羯磨部。用雜寶間錯爲之（文）問。四部念誦印相如何。答。廣次云。佛部菩薩子承空風。金剛部金剛子承空火。寶部寶珠承空水。蓮花部蓮子承水火風空。羯磨部雜寶承五指（文）私云。當流隨在何部掌向外以風火捻珠。餘三指舒念誦。是卽說法印故。
　　次字輪字義并無分別觀。私云。心月輪上.....又加空點。順逆觀迴。是字輪觀也。次諸法本不生等字義。順逆觀迴。卽字義觀也。是字輪字義。別觀也。次展轉相攝字輪字義順逆觀迴。字輪字義雙觀也。如是順逆觀迴遂令月輪等者。心月輪舒斂觀也。猶定心中作布字觀等者。布字觀也。腰下置.字等下單順觀也。今已成五大已下次第攝順逆觀也。以上皆心月依身觀雖異。字輪字義觀攝也。如是觀已逐住阿字下無分別觀也。石山次第此二觀後各出一字攝多觀。所謂.字本不生故.字言說不可得也（乃至）.字本不生故.字等空不可得也（此一.字攝四字順觀也）.字本不生故.字等空不可得也（乃至）.字本不生故.字言說不可得也（此一.字攝四字逆觀也）又以.字攝餘四字乃至以.字攝餘四字順逆觀。准知之。次依身觀有一大攝多觀。所謂我卽本不生故我卽言說不可得也（乃至）我卽本不生故我卽等空不可得也（此一地大攝餘四大順觀也）我卽本不生故我卽等空不可得也（乃至）我卽本不生故我卽言說不可得也（此以地大餘攝四大逆順也）水大攝餘乃至空大攝餘。例可知之。石山記如此。私案准一字攝多等義有多字攝一義也。謂.字言說不可得故.字本不生也。乃至.字等空不可得故.字本不生也。逆觀准之。餘四字順逆例可知。五大觀多大攝一。又准之。依之大師無盡藏次第於成金剛心出四重字輪觀中。第四重有多字門入一字門觀也。但一字入多字等順逆字次第少異。大師御心順觀以.字爲一字時。餘四字....次第也。石山心....次第也。順觀大師之御意....次第也。石山心....次第也。全准之。謂大師御心隨在何觀以中央字爲始終。石山意不亂五字次第也。今此觀門卽身頓悟之妙觀。從凡入佛之祕要也。故石山云。成佛有二種。凡聖成佛也。凡位成佛者。若得佛智雖未斷惑。依正二報隨解融通。由未遇緣不得顯現。今依如來三密加持此身法界依正顯現。唯佛能見。是爲凡位成佛也。故大興善寺和尚云。諸法無定性爲識之所轉。若三密解起。此凡夫之身轉爲如來身（云云）次精進無懈。畫夜修習斷除惑障。強增顯現依正二報互相融通。神力自在凡聖同見是。爲聖位成佛也（取意）先師御口云。此諸法無定性文與歸本覺眞法身文不空常言。彼弟子生疑之時。不空現法佛身給也。結定印者。御口云。彌陀定印也。
　　問。旣云入法界體性三昧觀（文）豈非用法界定印乎。故八卷次第引本記結三摩地印入法界三昧文畢釋法界定印義。如何。答。今文云結定印入法界三昧觀。結彌陀定印入。五字輪觀云法界三昧也。五字五大是法界體性故。故卽身義云。故佛說六大爲法界體性（文）儀軌文又此意（矣）圓城寺釋以三摩地印釋法界定印也。相承別故不可一同（矣）。
　　次散念誦。問。散念誦初用佛眼言。終誦金輪明有何故乎。答。御口決云。用佛眼行者所有念誦功德依佛眼力乃至成佛爲不令失壞也。又佛母故初用。中間念誦佛菩薩明王次第也。終用金輪彼尊斷壞餘法功。故時處軌云。修行諸尊者五百由旬內尊皆不降赴。亦不賜悉地。以輪王威德斷壞諸法故（文）故知。若五百由旬內有修金輪法。我所修法恐難成悉地。故爲防彼難。念誦終誦彼尊呪也。問。彼尊有餘法斷壞功。設我誦可壞今所修法乎。答。又御口決云。譬如一刀。他人令持損我自身持彼防彼難也。法准可知（矣）又重仰云。先師僧正最祕傳云。金輪座或七師子座。或八師子座。如次表七覺分八聖道。彼佛子皆喰三古杵。杵有摧破功。謂他人修彼法成杵。來欲摧破我法時。此誦彼呪。爲顯反摧破彼師子喰杵也（此大師御記之意也）先師相承祕決。尤可祕之。問。若爾者。他人修餘法我誦金輪呪。彼法可斷壞。如何答。又仰云。先師僧正傳胎藏金輪呪後佛眼明七反誦之。意云。我今誦金輪呪時。五百由旬內行餘法者。彼又可斷壞。爲令彼生誦佛眼也。或又今所修法若爲金輪有斷壞。爲令生故誦也。譬如鴆鳥入海魚類皆死。而犀角入海死魚類皆蘇生也。鴆鳥合金輪。佛眼合犀角也（云云）私案。金界并諸尊法金輪後佛眼明七反可誦之歟。
　　次八供（三摩耶）會印言。問。廣澤用羯磨會八供印言。何用今三摩耶會印言乎。答。兩流不同。不局此事。何強責之。石山云。次十六大供養十七雜供養作之。若不堪者作三摩耶會中八供養之法（文）私云。十六大供養者。十六大菩薩印言也。故心要云。十六大菩薩供養（文）十七雜供養者。內外八供寶類等三種布施等六度也。出供養會。眞興記可見之。
　　次解界（大三摩耶。火院。網界。不動。降三世。結界。地結）石山云。已上七種結印各誦明一反。左轉若日眼。但解上六種結。而想諸尊住在壇上之虛空也（文）。
　　次解三摩耶拳。又云。此金剛縛是一切印首故由解此印之力。故上五相會羯磨會三昧耶會之供養四印會中所作一切印。共是一印解。卽被解脫（矣）理須金剛掌金剛縛也。雖爾而縛者是總故唯用一縛眞言印也（云云）。次解羯磨拳。又云。由解是一印之力故羯磨會中所作一切印契皆被解脫（云云）。
　　問。羯磨會印前解縛時更解脫。何重用此解拳乎。答。檜尾口決云。上五相會三昧耶會供養三會（文）此釋爲勝。前三會解界。三摩耶供養二會縛。爲印母。故羯磨會以金拳爲印母。故解大羯磨印。是彼會總印也。
　　問。何故三昧拳一度殊。羯磨拳三度解乎。答。一三隨宜。不可有定。石山二卷次第兩部俱一度解。或羯磨會根本故三度解歟。
　　問。前七印解成身會解畢。何攝解縳。又准檜尾釋者。有不解四印會之過乎。答。成身會中七箇印外其印多故入解縛契也。四印會羯磨三昧耶二會印故不別擧也。常喜院身密口決注羯磨會云。羯磨印二中入三解（云云）月上院記同之。法皇次第但云。結羯磨拳不出印相。如兩記是當不空成就羯磨印。總解一會印何局彼一佛。尤可解大羯磨總印也。付中廣澤金界略次第云。外縛二空二地拄端中間六指爲縛而當胸解之三度（文）。
　　次撥遣。石山云。結大日尊劍印。取一花挿二中指當心。次誦奉送眞言已訖。與.聲共投花空卽觀念。不來而來。不去而去。一心法界自性本宮之故也（文）祕藏記云。佛性是常樂我淨。是卽解脫之位也。當觀想以我覺心花到解脫地。亦作是觀與投花共諸佛還出而入住法界宮（文）。問。發遣印今云如蓮葉。廣澤云針印。相違如何答。本軌云。忍願如蓮葉。略出經結薩埵金剛契。小野依經軌異歟。八卷次第云。私云。軌所說奉送印是蓮花部也。隨五部改用之。所以或傳云。結三昧耶會大日契。一枝花捻二中指頭。卽置頂上（文）現前諸如來等者。略出經云。已作勝上利益。成就授與一切衆生竟。願一切諸佛菩薩歸還本國。若重請召。惟願降赴此契及密語一切壇中諸佛菩薩諸部眷屬。還本處者。皆悉周同（文）。
　　次四佛加持等。問。廣澤次第此三類印言不用之。何今用耶。答。用不隨宜。所以寶印卽加持灌頂繫鬘總印言故。例如四無量心勝願總別故。或二俱用。或唯用一種（矣）故檜尾記云。私推之。印契別有三。眞言總合唯有一。次但縈繞舞并拍如五相會無異（矣）是總眞言急事時用之。若縱客時具一一用五相會所明。最好佳也（文）。
　　次寶印。本軌云。次當結寶印（乃至）印相從心起安於灌頂處（文）石山云。是三昧耶會寶印故文名寶契。次文印相等者。是以印當於心作成也。文安灌頂處者。口決云。作是印安額。額名爲灌頂所故。何故今額名爲灌頂所。安於彼耶。答。彼別寶生灌頂印所。今是總灌頂所。故云安額（文）問。四佛加持等解三昧耶拳時。皆被解畢。何重結乎。答。生起云。佛旣還去故禮拜。乃誦奉送偈。旣有解界。恐魔事發故。次作四佛加持三昧耶寶亦堪護身。故次結寶印。（未詳。文）。
　　次甲冑等。問。檜尾記云。若有急事不能具作五佛灌頂四佛鬘及如來甲冑印。但結此印。寶部安額。誦是一總眞言三反訖。是總灌頂印也（文）准此釋者。甲冑可有寶印先乎。答。記下文云。印契別有三。眞言總合唯一（云云）印三者。五佛灌頂四佛繫鬘甲冑印歟。言一者。寶契明歟。此意四佛加持結冑等除之。今次第加持灌頂繫鬘三種。爲寶契別義歟。伏惟甲冑有二義。彼記意授灌頂著大智甲冑破二障怨敵故爲寶契別義。此次第意灌頂旣畢。出大悲門。被大誓甲冑。示現成佛。說法利生之義也。結冑可准之。
　　次舞儀拍掌。本軌云。次應被甲已齊掌三拍令聖衆歡喜。以此心眞言解縛得歡喜。獲得金剛體文。問。廣澤次第等寶印言次用拍掌。今何結冑次有拍掌乎。答。本軌中初說寶印印文。安處云。分手如繫鬘。次結甲冑印不出甲冑言。擧寶印明次明拍掌。故廣澤寶印言次用拍掌歟。今次第旣云。次結甲冑印故寶印言次用甲冑印言。結冑彼類故用之歟。又本軌中有重說。軌云。奉送聖衆已。當結加持契誦明加四處（石山云。說四佛加持也）灌頂甲冑已（五佛灌頂。四佛繫鬘甲冑也）又爲拍掌儀（文）（拍掌也）此又甲冑拍掌次第也。
　　次出道場者。祕藏記云。行者將出道場之時。可思。依悲願利他故出。又復常可思我身本尊是常踏蓮花口常出音說法教悔前人（文）。
　　次印佛塔等者。八卷次第云。次入三空觀門不見自他之身坐立。以助道讀誦大乘印佛印塔隨意經行（云云）本軌云。然後依閑靜嚴飾以香花住於三摩地讀誦大乘典。隨意任經行（文）檜尾記云。文讀誦大乘經典者。謂念誦餘暇應讀誦花嚴·法華·般若·涅槃·孔雀等大乘典。兼亦披閱瑜伽·智度·攝大乘·對法·莊嚴等大乘論（文）。准胝軌云。出道場隨意練行。讀誦大般若·或花嚴·或無邊法門·或法花·楞伽·涅槃·大乘經論等。思惟講說（文）。

金剛界發惠鈔下

永仁三年（歳次乙未）壬二月五日酉剋記畢。
永仁五年（丁酉）十月二十七日午剋。依師主教命。以御草本令清書之畢。
金剛佛子良殿（春秋三十二）。
永仁五年（歳次丁酉）閏十月十七日酉剋。拭老眼加點畢。此書一部三卷依或人請記之畢。但於下卷者。設雖同法見定其機許之。先師祕決等載之。末資不可不愼不可不愼。
權少僧都頼瑜（春秋七十二）。
正安四年八月二十四日。於根來寺蓮花院律師御房奉付屬畢。願以此書付屬之。因無可令訪指懷之菩提。
法印頼瑜
天正三年五月中旬之比。於根來院別院中性院隨僖御房傳受之砌。專良書之了。
實名尊快
