　　《大正藏》第74卷No.2371


　　No. 2371
　　漢光類聚一（天台傳南岳心要鈔）

　　忠尋記
　　尋云。天台傳南岳心要文點如何。答。種種異義雖有之。蓮實房云。天台傳南岳心要訓讀也。故阿闍梨云。天台傳南岳心要可讀也（云云）。蓮實房和尚云。凡此心要者。南岳奉値靈山淨土多寶塔中大牟尼尊相傳法門也。此法門南岳授天台。天台授章安南岳天台時只有口宣無章疏。章安正今法門記錄也。本朝高祖傳敎奉値道邃和尚。面授口決法門也。於之有重重口傳。口傳相如後注（云云）尋云。天台南岳俱靈山聽衆也。本地雖無勝劣。垂迹和光日天台弟子。南岳師也。何題天台傳南岳耶。答。此事尤可落居事也。總定高祖時可南岳。而天台宗云事深意有之。天台南岳爲師修法華三昧。三七日滿時。内證圓明速發。以證白師。南岳入定觀天台證得。歎云我與汝證無異。但汝所化熟。我不熟能化。以自證應化衆生（云云）。又南岳讃歎天台云。我與汝無證得異。於機熟不有異。汝可爲當宗高祖（云云）。有此道理故天台傳南岳書也。此事天台南岳内證玄義見。其例證有之。智廣寺布薩時。南岳天台俱有座。籌記時不書南岳天台。南岳大師告云。智顗禪師佛法弘通有妙相。籌記時智顗爲先。思禪比丘可次。依南岳敎維那惠廣律師智顗禪師書。以彼例之。天台南岳云事。尤有其道理歟（云云）
　　尋云。天台傳南岳心要云傳何事耶。答。於今傳有重重相承。先存大意有機法二種口傳。法口傳云。此觀内證有二途。一境智不二門。二還同有相門也。境智不二者。絕生佛相斷敎門踵。天眞獨朗不思議法體一切善惡都莫思量云此意也。次還同有相門者。境智諸相泯亡。本解成立已。一切行證悉止觀正傳也。傳敎値道邃。以一言傳止觀心要。所以本處通達門一言也。本處通達門者。若三藏敎根性人來問止觀法門者。可云諸法無常也。若眞言三密行者來問心要者。可云大日遍照自體。乃至一切事理諸法。依其相貌可示止觀心要。天台大師源略開三文爲所行給故也。南岳大師授一念三千觀給。故廣止觀一念三千觀爲己心所行。如此心得。止觀法門還有相深意（云云）。次機口傳云。山家大師心地四重機云事釋給。四重機者。一次第昇出機。
　　謂捨六識迷情念爲令至九識本分處修諸行業。二本住不下機。値知識經卷聞一切法皆佛法。言下開天命。更不存一迷相。自證圓明也。三本住不進機。謂根塵相對介爾一念外更無有止觀本性。六識當體本有妄情得意機有之。四二相不立機。止觀非止觀不分別。行解不思量。不思議天眞機有之（云云）。大師私加一種還修有相機立給。還修有相者。不思議未分上立還有諸行（云云）。内證傳法決云。然傳止觀機相略有四種。一次第昇出。二本住不下。三本住不進。四二相未立機也矣。私云。亦有還修有相機矣。委細旨加下。尋云。今心要誰人所釋耶。答。南岳大師説。章安大師記錄也。
　　疑云。山家大師敎行證三度目錄。心要南岳大師所釋云事無之如何。答。故阿闍梨云。此心要正天台南岳塔中口傳異義書顯給章疏也。但於此疏中。多寶塔中大牟尼尊正金言。天台南岳言。章安私言可有之。其文相非口傳不可知之。口傳趣如下。但三度目錄無之云事可得意事有之。敎行證三度目錄。大唐貞元二十一年乙酉六月三日記錄也。傳敎御在唐刻。二箇度程略義。略文。心要三部祕書不授。明日歸朝其暮。貞元二十一年六月二十四日。龍興寺西廂於極樂淨土院。道邃和尚此書與傳敎給。其時和尚云。隨身錄云。略義。略文。心要是南岳大師説。章安尊者記。祕中深祕。汝納心中應通山家敎。旣三部略書南岳所説見敎行證三度目錄。歸朝已前記故尤不可有之。隨身錄歸本朝記錄。故備擧心要等章疏。是異相傳也。御廟先德門徒三千人中。授楞嚴院和尚給。故南岳所釋可得意也（云云）。
　　尋云。一家相承有宗旨宗敎二途。今心要者。宗旨宗敎中何耶。答。山家大師値道邃行滿二師傳天台一家法門給。道邃相承云。四敎五時本迹二門法門宗敎分域。大師内證實談宗旨也。大師相承心要有重重。謂大分自行化他也。自行門時。但是可限一念三千。其故廣止觀序。此之止觀天台智者説己心中所行法門矣。弘決第五卷云。大師於覺意三昧觀心食法及誦經法小止觀等諸心觀門。但以自他等觀推於三假。竝未云一念三千具足。乃至親心論中亦是只以三十六問責於四心。亦不涉於一念三千。唯四念處中略云觀心十界而已。故至止觀正明觀法。竝以三千而爲指南。乃是終窮究竟極説。故序中云説己心中所行法門。良有以也矣。旣以一念三千觀爲大師所行大意。自行一種可限一念三千見。一念三千觀是諸佛内證。諸法肝要也。大慧苦請不許能仁。法花已前諸經都不説之。雖至法花會。三周得悟聲聞根性迂迴道故正不顯説。只説十如是。以本末究竟語悟密顯一念三千。天台大師證自南岳相承正一念三千法門開示。見聞覺知功德超過八萬四千敎。況於正修。卽是名自行心要。於化他門可有多種心要。一四性推撿。二空無生觀。三一心三觀等也。於化他心要大分有多種。謂境智不二。還同有相也。於還同有相可有多種心要。一不卽心要。謂別敎敎門所談。爾前帶權法門也。中道法性理相離萬法不相卽云故。二不離門心要。謂爾前帶權圓竝別敎實談也。正如法花煩惱卽菩提。眞如是萬法顯説無之。只以煩惱菩提不相離義説相卽也。淨名經云婬欲卽是道等是也。三斷證次第門。謂法花迹門所明九界爲權。佛界爲實法門是也。迹門意。斷九界迷情歸入佛界一理意有之。是相卽上斷證也。四眞如具法門心要。謂不變眞如一理萬法具足故。五三千相對門。謂三千諸法觀本有常住。六萬法三身門心要。謂可觀法法塵塵自體本有三身。七寂照不思議心要。謂可觀法法塵塵自體寂照具足皆佛知佛見體也。八自法常恒心要。謂佛意内證所談別可傳處心要無之。亦可修處觀法無之。行住坐臥時所緣併止觀自體也。此八重名化他心要。此八重上大師自證一念三千觀有之。一念時諸法名相不可得也。三千時相性宛然不可失。一念不思議全體有三千性相名言。此觀上根上智所修全非下根下智思量。此九重法門相傳名宗旨心要口傳（云云）。
　　尋云。天台傳南岳心要敎行證三度目錄中何耶。答。敎行二途今相傳也。證分心要更非相傳。證不由他故。蓮實房云。敎行二途心要師資相承法門也。證道無相實義非能傳所傳。正以敎相定其眞理。如敎修行故。今天台傳心要可敎行二途。但敎有重重不同。一應同局情敎。謂爾前帶權經敎相也。二破局開情敎。謂法花迹門所談破開爾前帶權局情顯諸法實相眞義也。三本覺敎。謂本門俗諦常住三千本來實義自性本敎也。四直顯眞實敎。謂今心要書顯所六卽十章文字言句。皆是不思議法然自用。難思本妙形。絕敎門始本相。今心要敎者卽是也。所説諸義正佛意内證所志非敎門敎道義。於行有重重。謂爾前迹門本門乃至觀心也。念行者。捨本迹敎門不思議未分自體也。一心三觀一念三千竝四性推撿等。皆是未分上實體也。總敎行證三度血脈得意。敎分血脈正依法華涅槃。行分離十二分敎。正授所修行體。證分不傳一句習留也。以此趣天台傳悟可得意（云云）。
　　心要。要者宗體義也。心者集起慮知義也。心要總有多種。爾前帶權經意。但中法性理爲心要。法性理正非一心一心所依故。但中理爲心要。迹門意。從無相不相一理色心出生。能生不變眞如一理爲心要。本門意。俗諦三千諸法各心各體心要也。謂地獄地獄當體爲心要。乃至佛果本有佛體爲心要。如此三重心要正非大師本意。今心要者本迹未分根本法華内證不思議法然自體也。自性不思議介爾一念具三千性相。故今心要觀不思議·實體爲心要也（云云）尋云。今心要大部止觀同異如何。故阿闍梨云。今心要是多寶塔中相承書載密書也。此漢光類一切諸法圓備直達寶處得意也大部止觀此心要爲本釋也。但廣止觀殊還同有相爲面譯也（云云）。
　　尋云。今心要説文何爲機耶。答。尤可得意事也。止觀五卷高尚播州下卑劣者卑劣矣。利鈍二機何不可漏。法華本迹二門類説機云者。三周得悟聲聞界内同居六識情念強偏墮凡夫也。爲治之設偏墮但空觀鹿園十二年間斷見思。其後設彈呵洮汰説。四十餘年後。設法華本迹説開示悟入佛知見。爾前捨空觀入假中。法華捨權敎取實敎。本門捨迹門歸本覺。今止觀配立不爾。境智不二門時。絕本迹權實名相。還同有相門時一切行相皆止觀全體也。正還同有相門我等得分也。本迹二門法門爲見思塵沙無明斷人也。去法華爲斷無明證中道人非鈍者得分。然今還同有相門止觀心。各各住本門通達一念三千觀。然廣止觀。引華嚴最初發心時一向求菩提堅固不可動彼一念功德深廣無涯際如來分別説窮劫不能盡文定止觀正機給。然最初發心云妙樂擧極下位博地初心釋給。最極下劣機爲正給。餘敎別進本行故鈍根機雖明。今止觀心最極下劣凡夫不堪諸法。以本處通達門爲敎化令得勝益。見聞覺知都有大利益。或又然圓頓敎本被凡夫一心在凡卽可修習釋給。無心人不及力。有心程者何不圓頓正機。佛立和尚語山家大師云。聞止觀一部所説諸義不信受者。應知是人有三途決定業。聞止觀不信受者不盡三途緣者也。高尚者高尚卑劣者卑劣者。地獄餓鬼等當體本止觀也。乃至佛界常修常證是高尚止觀也。尋云。如山家傳法以本所通達門相傳止觀法門見。若爾者善惡無記三性俱止觀體可示耶。答（云云）。
　　疑云。不明兩方。若三性俱示止觀體云。善無記可爾。惡當體若止觀。惡無礙惡見也。如何。若依之爾也云。一切法本是佛法也。爭可除惡性耶。答。此事第一大事也。道邃義云。於機有初化道後化道。惡本妄心也。自性違法理。最初化道時以惡止觀體不可云。增妄見故。後化道時妄心當體亦止觀也。灌頂師爲惡人不説相待種開會書給此心也。或人有雖無一善。何無無記所作。無記不違善惡。示止觀體時成善性。例如善財童子。五十餘知識中。或數砂爲正行也（云云）。佛立師云。善惡二性離遍計所執俱止觀體性也（云云）。
　　諸法寂滅相。於寂滅有重重。道敎心。如幻諸法自體空寂故爲寂滅。寂滅者寂相滅妄義故。別敎意。寂空假二邊相但中不思議爲寂滅。法華迹門意十界十如諸法悉歸不變理性。理性外更無有餘法。故諸法寂滅相不可以言宣云事也。本門心。十界常住故本分寂滅也。然而今文迹門方便品有之。正存迹門義。大師隨義轉用以此文備觀心發問給。今諸法寂滅相云者。本迹未分境智一念。更無權實等處寂滅相云也。若諸法自性不可思議。何説止觀耶問也。以境智不二門問還同有相門可得意也（云云）。
　　而説止觀。於言説有三種。一以名説名。二託名顯體。三離言説言言説也。法華已前諸經未顯眞實敎門故。只以名説名也。無量義經四十餘年未顯眞實云故。法華本迹二門説託名顯體言説也。依聲色近名至無相極理談故以名顯體也。止觀法門離言説言言説也。名體不二任運無窮敎名施設。故所有言説不可同爾前本迹名相。山家大師於大經藏前授敎於覺大師以三種言説敎説三途云。敎有三種。一以敎説敎。正在前四味。二以敎顯體。正在法華。三離敎説敎。正在己心。所説止觀内證也示給。慈覺大師受此語立三種言説給。決附云。言説有三種。一假名説敎。二託名顯體。三離言説言（矣）。以之得意今止觀離言説言言説也（云云）。問。有何所以而説止觀矣。爾所云止觀云者大師内證法門耶。答（云云）。
　　疑云。兩方不明。如大師内證止觀者。今釋今人意鈍玄覽則難矣。爲鈍根説止觀見。若依之爾也云。廣止觀止觀明靜前代未聞（矣）。妙樂大師受之大師内證釋。又序云。此之止觀天台智者説己心中所行法門矣。止觀大師内證天眞不思議法門也聞。如何。答（云云）。此事可得意法門也。今止觀大師内證顯行前一切法門皆内證也。大師内證又不別。一切衆生根塵相對所起一念卽大師内證也。故山家大師傳止觀本末給時。一心爲本立十境十乘。十境十乘卽一心也。一心外別内證不可有之。止觀法門如本而談故。鈍根自性鈍根。利根。自性利根也。利鈍十異共大師内證也。故不可有相違。覺大師渡唐朝。大師内證悟尋。良諝和尚決云。大師内證者只指一心卽是也矣。若如此得意何非大師己證。止觀未分我等一心也。寂照雙立。又不離一心。其上止觀五。高尚者高尚。卑劣者卑劣云故也。故一切皆止觀也（云云）。一切諸法本是佛法。佛法得意有重重。慈覺大師一代八重口傳可思之。八重者。一不卽門。二不離門。三斷相歸眞門。四眞如具法門。五三千相對門。六萬法三身門。七寂照不思議門。八還同有相門也。第一第二爾前經意。第三第四法華迹門意。第五第六本門意。第七第八止觀本迹未分所談也。前六重從權入實。從迹入本法門故非大師内證。第七第八本迹未分高下一如故大師内證也。以八重總佛法言得意。一不卽門佛法。謂法華已前諸經明隔歷不融旨。以但中理爲佛法。二不離門佛法。爾前圓等一分明煩惱菩提不離義。諸法不離眞如爲佛法。迹門有二種佛法。一萬法歸眞門佛法。謂迹門心。相卽上明斷證次第旨。捨九界迷情入佛果理。佛法謂迹門心相卽上明此斷證次第旨。佛果一理爲佛法。二眞如具法門。謂一切諸法入眞如一理同成佛法。本門有二意。一三千常住門佛法。謂三千諸法各別自性常住也。地獄地獄當體佛法也。二萬法三身門。謂法法塵塵自性本有三身也。自性不生法身。照了分別報身。色相具足應身也。諸法各各皆三身故。一切諸法本是佛法云也。觀心未分所談有二意。一寂照不思議門。謂諸法自性不思議。絕三身名義離迷悟相。無思無念三千非三千爲佛法。二還同有相門佛法。生滅事理乃至一切有相諸法。悉止觀内證也。今所云一切諸法本是佛法者。第七第八觀心無相佛法也。乃至天台一家法門雖多途也。以此八重所落居。此答心。一切諸法。或境智不思議還同有相。別可説止觀名議事無之。而止觀逗衆機故。上根輩一切諸法本是佛法言下可開悟。不堪之鈍根必依色經卷可得意。故建立止觀法門也答也（云云）。行滿和尚付文分機口傳者。一切諸法本是佛法乃至眼依色入假文則易言内重重機有之。一解卽行證機。謂一切諸法本是佛法言下開發佛意。別不待行證。二解行相修機。謂依敎起解依解立行有證。如此機正依章段建立可得度也。於解行相修又有二種。一解行俱圓相修。謂依一念三千敎發一念三千解。依解有一念三千行。二解圓行漸相修。謂發一念三千解。不堪之故還修小乘等行入實相理。以此趣當段文心可得心（云云）。問。圓頓行人依文字開悟耶。答（云云）。
　　疑云。兩方不明。若依文字得道云者。依文字得道鈍根所至也。圓頓止觀上根上智行證也。若依之爾也云。而説止觀云下眼依色入假文則易矣。止觀行者依文字得道見如何。答。此事可口傳法門也。先滅後色經卷不可劣在世説法。其故説法有六塵。在世聲塵説法。色經卷色塵説法也。世人謂如來在世説法勝。色經卷劣。此思甚非也（不空三藏譯）。反勝經説六塵種説法。經云。以口演法時口卽不長。汝阿難集諸説法應決法意色。文字説法盡未來際更不斷故矣。蘇悉地經十七會曼陀羅。釋迦安淺略一重。阿難安慈悲不斷境第七重。慈覺大師見此文。釋迦説法限五十年。阿難色塵所顯法遠至人壽六萬歳。故阿難自釋迦勝云畢。尋諸法性無有實佛相。只指諸法有利益。是眞如來説法之相矣。文字得道人非圓頓行者云事大非也。今釋文字得道機鈍根云事。且准世情語也。世間人耳根得道利。眼根得道鈍謂故。准彼且文字得道云鈍根也。眞實依法實義。必文字得道鈍不可得意。俱自性法身説法故也（云云）。
　　今人意鈍。於此有重重意。一一切諸法本是佛法機。解卽修證故利也。依敎行委細分別得道故。今人意鈍云也。二准世情聲塵得道利。色塵得道鈍云也。三一切諸法本是佛法境智不二門機。今人意鈍還同有相機也。所云鈍者。無上利根上本分鈍根也。爰以決附受今人意鈍文。此鈍非鈍。内證之中強名爲鈍云。還同有相不思議處強今人意鈍云聞。御廟大師最後時。楞嚴院和尚授止觀法門云。摩訶止觀中所集諸法名義。以權實本迹意不可例同。名同義異也（云云）。今利鈍配立觀心。不思議内證故不可同通途也（云云）。
　　玄覽。玄者幽深玄妙義也。意境智不二門天眞不思議内證。幽遠深妙故卽難。且於境智不二門。正以名相三諦三觀法門。委細分別令生人解故説此止觀云心也。尋云。若爾者今止觀劣也如何。答（云云）。最上藥治最下病。旣化最鈍機止觀故還同有相門還甚深也。但可得意事有之。慈覺大師値良諝和尚傳三重止觀深義。一法自性止觀謂別不顯現一切諸法自性具止觀相。一法體性自性不思議止也。色相分明觀也。二敎談所顯止觀。謂大師開止觀敎門委細分別。付敎談止觀又有三種。一名言所顯止觀。謂止觀名下有義。二分別相貌所顯。謂止觀二字開發建立十境十乘。三覺悟所顯止觀。謂諸佛所證止觀二門也。慈覺大師開敎談所顯止觀又爲兩種。一言説所顯止觀。謂聲塵所顯也。二文字所顯。謂今色塵也。何大師己證故不可有勝劣。存勝劣事敎門敎道所談故也。
　　尋云。今止觀限上根上智耶。又亙中下輩可云耶。答。逗衆機也。
　　疑云。尋止觀立行天眞獨朗内證。不思議圓頓敎門也。爭可亙中下機耶。其上今止觀者。天台智者大師自南岳相傳法門也。南岳大師又塔中大牟尼尊傳之。只可限上根覺。若依之爾也云。今釋意。今人意鈍玄覽則難。眼依色入。假文則易等云。爲下根止觀見如何。答。自元止觀逗衆機。止觀不二實理爲機以二門開顯。上根以境智不二敎化。鈍根以還同有相敎化。二門各別所詮止觀體性全一也。此二門俱大師内證本分。智者己證立行也。諸法寂滅不可思議天眞内證。非所堪鈍根。故以色相聲建立止觀。南岳大師値多寶塔中大牟尼尊。傳今止觀有重重意。謂自行化他也。化他門時利鈍俱止觀立行機也。天台大師今止觀爲所行時上根所修止觀也。鈍根輩今止觀爲所行時鈍根所修止觀也。利鈍但有機。於立行更不可有不同。敎門施設隨機假設故法有高下。今止觀正法體實義故。利鈍俱修行行體更一如也。高尚止觀卑劣止觀。全一體不可有不同。爰以今經三周無心二乘入實相理。大根菩薩又入理。然於妙法實體全無不同也。尤如最下機悟妙法眞意。今止觀又如此。利鈍俱以一性止觀所修止觀也。利鈍只有機。於正行者不可有不同。敎門施設隨機假説故可爲所行體也。
　　疑云。機法必相順也。何以最上法令被最下根耶。最上敎本可化上根也如何。答。自元善惡凡聖所修行體。歸入止觀大海何非止觀正機耶。最上敎本化最下根。處處得入菩薩於爾前得道。鈍根二乘依法華開顯得道。最上法令被下機證也。今妙法在佛果時成果海本性。在凡夫時成流轉本性。止觀本逗衆機。故上中下三根俱止觀機得意也。還同有相門時。何可止觀機。傳敎大師萬法總一心。衆途了三觀釋給。利鈍衆機所修行體。只是我等一心也。故止觀一部云。大師己證也。是卽一切衆生己心所行義也。止觀妙行。譬如阿伽陀藥隨病成封治。輕重病何不致對治耶。但止觀内證利鈍機。權實本迹至極機勝也。俱觀心内證機故。涅槃經中小乘極果不及大乘初心云。此等意也。故止觀只限上根上智不可得意也（云云）。眼依色入假文則易。一切衆生機有二。一利根。二鈍根也。利根輩不依文得道。鈍根輩必依文有證理故也。大分機爲二種。一隨法行。二隨信行也。隨信隨法配立有多意。一聲塵得道爲隨法。色塵得道爲隨信。聲塵得道有二。一句成辨機隨法行。委細分別機隨信行也。色塵得道又有二。一但見一文一句得道隨法行。隨知識了文義得道隨信行。釋云。了文義得道隨信行也。在世得道機聲塵故隨法行也。滅後得道機隨信行故多依文可得道。一家相承。隨信行相承。隨法行相承有之。南岳有二人師。謂惠文傳大士正渡天竺。値師子尊者傳法華法門。竝受四敎三觀法門。隨知識故隨信行也。此相傳傳南岳。惠文禪師不値知識。入經藏見中論。入不二法門故隨法行相承也。龍樹菩薩智論。隨信隨法二種相承共佛法弘通諸佛使釋給。隨信行相承聲塵相承。隨法行色塵相承也。般若燈論云。諸佛説法廣通六塵。今此色經卷釋迦如來色塵説法云。諸宗人師以聲塵相承爲本。非色塵説法事甚不可也（云云）。
　　文非文文字卽解脫。此文破闇證禪師。誦文法師言也。誦文法師文字只文字得意。文字當體卽三諦不思議體事不知也。今家心青黄赤白文字體。橫點竪點形三諦三千本分也。此外不可有解脫本分。故文字非文字也。闇證禪師撥無文字敎意不知文字卽解脫事。今家意敎卽實相故。文字當體卽不生也。故文字卽解脫也云也。解脫者成辨證了義也。三身中應身説法形也。三德中斷德圓滿體也。文字卽應身也。付此文口傳證道八相事有之。無作應身者。法法塵塵所具也。文字體又應身也。若文字體無作應身得心。文字當體有證道八相。山家大師付文字卽解脫文有口傳書給。字體八相深義也。道邃臨山家歸朝時授給法門也。文字有上下相上天下天也。文字當體住紙上託胎也。而字形分明出胎也。本性清淨離妄染相出家也。無障礙降魔也。字體具三諦理覺性圓備成道也。文字體有勝用。生人解本有轉妙法輪形也。字體不可得不生無念入涅槃也。文文句句皆具此八相。故文字卽解脫道理云也。愚人不知此義。或執文字。或非文字。俱不可也。惠文禪師文字卽解脫道理得心得中論開悟。傳法決云。南岳大師云。文字卽解脫。離文字求解脫無有是處。解脫者是無作應身。無作應身必具八相。此相有口傳。應聞師説云。此口傳也。御廟大師門徒雖有三千人此法門授楞嚴和尚。甚可祕法門也（云云）。當家習一切法門心地引當以道理口傳云卽此等法門也（云云）。
　　天台智者等。震旦有五岳山。謂東西南北中岳也。南岳名大蘇山。中岳名天台山。名天台山者。天有三星。謂下台中台上台也。當此山上有三台星。故名天台山。王后山記云。此山上天有三星住。謂下台中台上台。此三星不移變。故名台星云。台者天然也。此星不同餘星常恒住天台山上。故云台星也。大師殊住此山事。三台者。空假中三諦也。三諦天然性德故。大師又悟天眞内證得三諦本理。故號天台大師也。智者勅號也。南岳名大蘇事。此山有甘露蘇蜜。故天人時時來下食此甘露。故名大蘇。思禪者又勅號也（云云）。
　　圓頓止觀。圓者謂圓融。頓者謂頓速義也。介爾一念具三千性相故圓也。一念心體三千具足得意上。佛果可望所無之。出離得道卽言下極故頓也。止觀者。法性常寂一心體止也。法性常照三千體觀也。我等一念不思議止。一念中三千宛然觀也。圓頓止觀云事事敷聞。只我等上作法也。此道理開顯名圓頓止觀。於今心要有付文分機口傳。聞圓頓止觀言得道自是一途機也。於略止觀得道上上根也。於廣止觀可有十章。大意得道機上根。自第三章至第七章得道中根。具經十章下根也。今心要略止觀云廣止觀題序。序與略只一意也。今廣略二種止觀俱多寶塔中口傳也。智者大師説止觀時。只説廣止觀不説略止觀。生機交座故。此心要祕密授章安大師。章安大師後記錄給時。略止觀書載云序也。略者避繁預述義也。其義序同也。
　　尋云。今心要體何物耶。答。是有重重意。一寂照未分心要。謂止觀二法不相分體也。二本分一心三觀。三本分一念三千觀也（云云）。
　　初緣實相。於初緣實相有重重口傳。御廟大師初緣實相初甚有深意書給。然可得意事。初緣實相有三重口傳。一初緣實相。謂値知識經卷初修止觀立行時。必可緣實相不思議理云意也。二初緣實相。謂値知識經卷初聞一念三千覺體。無始已來修一念三千觀不知故凡夫也。今初非修三千實相觀。一念三千觀無始常修妙行也。故名初緣實相。是名解行證一徹。其故覺大師今初緣實相立七種妙義給。一解行證一時。謂値知識傳一念三千觀。三千者謂六卽十界也。若然解行證一心別所可行證無之。ニ三世常住妙行。謂値知識聞實相觀時。過去無始時以三千具足心緣三千具足境。是故過去修一念三千觀。現未又如此。三境智一如妙義。調能緣所緣俱三千具足也。四果緣常修妙義。謂境智俱三千具足常修妙行。五卽身頓證妙義。謂値知識時得三千覺體。是成佛也。六理智不二妙義。謂一念三千實性全不思議非事理分別。七直入法性妙義。爾前迹本間解行俱敎相非實法體（云云）。第三初緣實相。謂緣者際義也。意一切諸法無始本初三千不思議體性也。故名眞實。此時絕能化所化相。不分機法域。直法體自性實相也。如此初緣二字得意實相二字可口傳。於實相總有重重意。別敎權門等意。但中理爲實相。迹門意不變眞如爲實相。本門隨緣眞如爲實相。今實相直指衆生一心。衆生一心事理未分體也。一心或云理或云事。只是機情所量也。心自體事理本迹等義更絕之。只寂照不思議體也。寂時一心不生無性相。照時三千具足全無闕減。指一心卽實相也。所云實相者事理未分境智一如實義也。是以覺大師釋受今實相境智不二實相釋成。決附云。文云初緣實相。實相者但指衆生一心一念。更非事理本迹等相。故名實相。寂故一心。照故三千。介爾一心具三千法。是實相義也云。所詮止觀立行手本。設雖初心行者也。可修境智一念三千觀也。但案行滿相承趣。於實相有四重深義。一修觀最妙實相。謂修一念三千實觀故云實相也。二還同本分實相。謂止觀行者不動已前所修行體卽實相止觀心得故也。三境智泯亡實相。謂絕此能緣所緣相不思議名實相。四不修名實相。謂一切法悉寂照宛然妙體故。別不修妙行故云實相也。此事傳法要決見。但今實相得意多種機可有之。止觀逗衆機故。止觀有廢敎立觀。開敎顯觀二意。廢敎立觀時。絕權實本迹相不思議故名實相。開敎顯觀時。本迹名義竝權小立行。皆是初緣實相也。
　　尋云。今初緣實相根塵相對一念爲同爲異。答（云云）。
　　疑云。兩方不明。若同者今實相云。廣止觀時以根塵相對一念爲所緣境。旣實相根塵義各別也。如何同可云耶。若依之爾也云。廣略雖異同止觀立行明鏡也。如何。答（云云）。此事自唐土諍論也。禮法師云。初緣實相緣第九識發心行者。根塵相對緣第六識發心行者也。覺法師云。初緣實相第九識。根塵相對一念第八識也。當家傍義略止觀下九識修行。廣止觀廢立六識修行也。然當家相承趣。先止觀修行有五重機。一六九未分機（境智不二門機也）。二初六識終九識修行機。三本有六識修行機。四本有九識修行機。五本有八識修行機也。此等俱還同有相機也。今所云實相者。六九未分實相也。旣事理不二云故。廣止觀處根塵相對一念心起云。一念者。境智不二一念。能所未分實相也。故實相一念義同可心得。初六識終九識機者。境智不思議實體上立還修諸行時。初以六識情心修行。終入九識理。次始終俱六識修行機者。聞一切諸法本是佛法。別不用修行。六識當體本分行得心機也。次始終九識機者。自初緣心性本理發心修行故。次緣第八識發心者。第八識生死根本也。深觀第八識可止迷心得意。第八識體三千三諦具足修行機是也。止觀本逗衆機故有如是不同也（云云）。
　　造境卽中。於之有三重點。下品點云。造境卽中。意一心令至三諦境時中也。中品點云。造境卽中無不眞實。意一心所具空假中道相卽故眞實也。上品點造境卽中無不眞實。是含二義。一空假二諦卽中道故。三諦相卽眞實也。覺大師釋中。造謂空。境謂假也釋故。造空云事者。十二門論大分深義所謂空也云。安慧菩薩注。一切諸法如幻造空云。造者空義聞。第二義云。造者能緣心。一心體性造諸法故。境者所緣境也。能緣心。所緣境。俱寂照具足本性。一念三千覺體故卽中云也。所云中者。非空假相對中。不思議不可得中也。其故三觀義私記中有四種。一離邊中。二相卽中。三對邊中。四本性中。本性中者。一切諸法不思議無念強名爲中云。今造境卽中中。行者一心具寂照相。寂故一念。照故三千也。一念相三千相中不惡名中。所詮初緣實相言總標也。造境卽中釋能所俱實相義。能緣所緣俱三千具足故也（云云）。
　　繫緣法界一念法界。上造境卽中文擧能所未分義。繫緣法界一念法界者正明能所一如義。繫緣者是三千。一念者一念也。三千法自本具三諦法界。一念正體具本分三諦。故一如也。但於法界有三種意。一能所俱三千故。繫緣一念云法界也。二三千繫緣三諦一念又三諦也。故云法界也。三一心當體。法界謂能緣一心心也。所緣三千一心也。法性常照一心。法性常寂一心。寂照二性俱一心。故名法界。智旣是心。境亦是心。旣俱是心俱是法界文可思合。智旣是心一念法界。境亦是心繫緣法界也。一心自體不思議諸法本故法界云也。所詮當段文意。只行者一心取還取還訓釋也。上初緣實相擧一心實體。造境卽中擧境智不二義。繫緣法界一念法界重明能所一心義也。是等更止觀大意中大意也。能能以此口傳可落居也（云云）。
　　一色一香無非中道。上繫緣法界一念法界付衆生論言也。彼彼三千互遍亦爾故。一色一香當體亦寂照具足法也。色者青黄等色法。香者好惡香等香也。彼非情色香等。法性常照故具三千。法性常寂故一念也。一念三千只一法具足不相違名中道。一家草木成佛自此起。色香等事法當體三千具足上。成佛條不可有疑難。世間人義云。一色一香無非中道者。空假相對中道也（云云）。今不爾。寂照宛然無闕減云中道也。
　　尋云。一家草木成佛自此文出（云云）。爾者草木成佛有重重意耶。答。委細旨如宗要。但可心得事。草木成佛有七重。決附云。草木成佛有七重不同。一諸佛觀見。二具法性理。三依正不二。四當體自性。五本具三身。六法性不思議。七具中道。中道者。一念三千草木亦不闕故云。一觀見草木成佛者。經云一佛成道觀見○悉皆成佛云。草木當體正不成佛。諸佛草木爲境作觀法時。能緣見分被引所緣草木相卽成佛體。故且草木成佛云也。二理具草木成佛者。草木具法性理。佛者覺也。法性眞如妙理。本覺清淨無染汚相。草木所具法性理卽名成佛也。三依正不二草木成佛者。法華一實意。依法正法全不各別。圓融相卽一體也。釋迦如來旣成佛。是草木成佛也。若爾者衆生成佛。草木不成佛不可云也。四自性草木成佛者。法法塵塵自體當體佛也。佛者覺義故。三千諸法當體常住無染不動也。清淨處名佛。云草木成佛別不可具三十二相等。草木根莖枝葉當體己己本分是成佛義也。五本具三身當體自性不思議法身也。迷者情見草木無三身思。法華値遇圓頓行者。法法塵塵當體自性不可思議法身也。有照了德報身也。色相具足等應身也。若爾者不草木成佛云。權宗權門帶迷無明執見也。山家大師無作三身。覺前實佛釋給此意也。涅槃經佛性法身諸法自性非人天所作矣。三身本分佛性唯佛與佛知見也。唯佛與佛者卽指圓頓行者。圓頓行者知見一切諸法無作三身故也（云云）。六不思義草木成佛者。草木自性不思議更絕事理相。不思議本性強名成佛。七一念三千草木成佛者。只心是一切法。一切法是心故。草木具三千。衆生具三千。行者一心草木故緣草木。草木我等一心故成所緣境。草木具三千故或成能緣或成所緣。若草木不具三千者。如是草木具三千不可思。涅槃經云。若心緣無體境者應非七佛所説云。山家大師御在唐時。草木具三千事有疑難故。對佛立師問此事。佛立師云。以汝問言應知草木具三千義。若不具三千者。云何應言草木具三千哉。心緣無體境非佛説故云。此事傳法決見。意草木若不具三千者。草木三千具不具不可被思惟緣無法事大過故。草木自本具三千。法性常寂一念。法性常照三千也。旣具寂照二相。是名草木成佛。故慈覺大師草木成佛乃至卽身成佛良由無始一念三千云（云云）。
　　無非中道六義口傳。蓮實房云。御廟大師學文日記云。一色一香無非中道矣。此有六義。非口傳者難知云。今所云中道者六義具足中道也。一依正宛然故名中道。謂草木衆生不二一體不隔歷故名中道。二三諦具足故。謂一色一香當體具空假中三諦不闕減名中道。是三諦總名也。三迷悟具足故。草木自本具迷悟二性。迷人眼見云迷法。覺悟知見云覺法。淨名經足指案地。卽此義也。舍利弗梵王二見各別迷悟不闕故也。迷悟不闕強名中道。四無作本佛故名中道。謂一色一香當體本有三身也。偏不報身偏不應身。三身宛然故名中道。五寂照具足故。色香自體寂照具足不闕減故名中道。六一念三千故一念非一念。三千具足故三千不三千。亦一念故一念與三千具足無減云無非中道也。楞嚴和尚又加一義云。色香當體不思議未分故名中道也（云云）。當段文殊一家相承根本。敎觀二道緣起也。文文句句含多義故名中道。以七義成立也。蓮實房隨分祕之給。
　　己界及佛界衆生界亦然。此文心以色香中道義衆生中道義釋成也。衆生界具中道故衆生當體卽成佛。己心具中道故一心又成佛也。佛界具中道。故又成諸法體性。三法妙委細注釋如略義略文記。如上草木成佛以義類例。可有七種卽身成佛。衆生界亦然例釋故。意草木具三千於一切無相違。況於衆生界耶。必可具足止觀二性云心也（云云）。
　　尋云。草木衆生俱具三千云者。如何可分草木衆生別耶。答。尤可口傳法門也。心有三種。謂矣栗陀。干栗陀。質多心也。矣栗陀干栗陀俱草木心也。草木知四季時節枝葉生長矣栗陀心也。衆生質多心爲面。矣栗陀干栗陀爲裏。草木矣栗陀干栗陀爲面。質多心爲裏無色界衆生一向有心無色。是爲心面色爲裏也。無想天衆生有色無心。是色爲面心爲裏也。大論云。心有三種。一矣栗陀。ニ干栗陀。三質多心。矣栗陀干栗陀是草木。質多心是衆生心。草木無心之言出自小乘。非摩訶衍義云。又云。無色衆生隱矣栗陀干栗陀心以質多心而持命根。無想天衆生以矣栗陀干栗陀心而持命根。質多心不現在前云。草木質多心隱不現在前故名非情。三千具足條更無疑事也。
　　疑云。草木若有心斷草木有殺業耶。答。一念三千依正不二法門圓人所見實義也。以善惡分別執情不可至疑難。普賢經云。我心自空罪福無主。自他共三千具足體也。成自他分別遍計所執惡見也。無自他處名我心自空。若我心自空罪福無主一念三千相卽融通道理成立。善惡二性更不各別。此時別殺生業有無。持戒作善分別不可有之。若然者自難只是以自他分別執情可至執難也。若一念三千道理無廢退時。於善惡二法不可有妨礙。觀音現海人殺魚鳥。是覺者所作也。今草木具三千道理又圓人見故。更不可至疑難歟（云云）。
　　初緣實相已下分文。初緣實相（直擧法體幷圓人所觀境。是一家根本一句也云云）。造境卽中（釋初緣實相義。謂能緣心。所緣境。俱三千具足故實相也。）。繫緣法界一念法界（釋上卽中義。中義寂照不二一念三千意也今釋卽中義一念體具三諦法性。常照繫緣又具三千三諦法界也。）一色一香無非中道（釋非情具寂照義。謂一念是諸法。諸法是一念也。故以一心寂照釋非情寂照也。一色一香當體一心一如故也云云。）己界及佛界衆生界亦然（以非情現衆生。非情草木尚具寂照。況己心具衆生界佛界事）己上此等文止觀内證根源。諸義含容明文也。
　　陰入皆如無苦可捨已下。自初緣實相至衆生界亦然直談法法體。明未分不思議義。自是以下正明行者觀門也。然以四諦爲所觀境事。眞俗二諦配立世間出世二義不分明。四諦世間出世因果各別諸義分明也。故圓頓行者觀門時。別用四諦也。四諦者謂苦集滅道也。苦集世間因果。滅道出世因果也。四諦有四敎別。三藏敎意。同居二十五有實有生死爲苦。三苦合故。三苦者苦苦。壞苦。行苦也。地獄餓鬼乃至寒熱苦苦苦也。天上果報一分樂雖有之。終破壞故苦也。又三界二十五有果報皆念念生滅。是行苦也。集諦者謂業煩惱二道爲苦果成集因故云集諦也。次滅諦者出世果也。捨離世間因果所得析空理是也。析空理煩惱滅無顯。故名滅諦。道諦者出世因也。斷煩惱至滅諦果事必依析空智慧也。析空智慧成道至滅諦故。通敎四諦者如幻果報爲苦諦。如幻煩惱業爲集諦。體空理爲滅諦。如幻卽空觀爲道諦。別敎意分段變易ニ種生死爲苦諦。見思塵沙無明三惑爲集諦。隔歷三觀爲道諦。但中理爲滅諦。圓敎意一體三惑爲集諦。融通融卽内外不二果報爲苦諦。一心三觀一念三千爲道諦。圓意一體三惑。一心三諦。俗諦本分諸法爲滅諦。如是四諦得意。捨前三敎四諦。以圓敎四諦可爲圓頓行者所觀境也。於三藏敎有二人機。鈍根聲聞觀苦集滅道。其故鈍根故。直不觀因先緣自身果體。三苦合故苦也觀達。次觀達今此三苦依何感得哉卽依煩惱業集諦。斷世間因果必可得滅諦理。得滅諦理事依道諦智慧觀也。緣覺利根故觀集苦道滅也。十ニ因緣次第然也。生死流轉依煩惱業集諦煩惱業因必彼感苦果。捨流轉因果事必依道諦智慧。又依道諦智慧必至滅諦理觀也。菩薩又有利鈍。鈍根觀苦集滅道。利根集苦道滅觀也。
　　尋云。今釋有何故捨一途配立苦集道滅次第耶。答。止觀不漏衆機。利鈍通攝故。竝擧兩義也。苦集鈍根次第。道滅利根次第也（云云）。
　　陰入皆如無苦可捨。陰者五陰。入者十二入也。皆如者於之有重重口傳。謂附文元意也。附文一往義云。上大意時。一切諸法本是佛法悉止觀解行得意上。何行者皆是大師己證行體也。垂下行處故必空觀可得意。三界衆生多墮有法塵。捨有法執事更空觀大切也。故別擧空觀。意五陰十二入當體本有本空故無可捨處。乃至菩提涅槃本空故無可修證處（云云）。元意有五重意。一五陰十二入富體佛果心體相卽融通故如。如者不異相卽義故。二三諦具足故。謂五陰等自性自本空假中三諦故如云也。若陰卽三諦可捨所無之云意也。三陰入本性不可思議故。謂五陰十二入當體本性不可得故如云也。四三千圓備故名如。謂五陰苦果當體具三千法。色具三千。乃至心法具三千。俱三千具足故苦可捨處無之。如者不異義故。意佛果體性三千具足也。流轉五陰三千具足也。俱三千圓備形故不異云也。長意和尚相承。今如無我一言相傳可思合。無我者法法塵塵悉三諦具足三千圓備也。俱三千故無自他我執。無自他我執。故苦當體三千具足也。若爾於苦證菩提事更不可也云心也。所詮圓頓止觀行者修行用心作法。三界流轉苦果依身當體。或觀三諦。或觀三千具足。是陰入皆如義也（云云）。五生佛不思議故名如（云云）。
　　尋云。陰入當體具三諦具三千事。引當心地其道理如何。答。圓頓行者陰入當體三諦具足得心上。一切所作皆是三諦具足義也。五陰當體本來不生空。不生相貌分別假也。空假中不惡住一處是中道也。又苦果依身當體三千具足條如上所云（云云）。
　　無明塵勞卽是菩提。上苦諦卽涅槃義成立了。今集諦煩惱自性三諦卽是菩提樣釋成也。無明者中道障也。於一切法不明相故。塵勞者三惑通名也。塵謂陰障義。或染汚義也。勞者謂違諍義。意見思障空觀。塵沙障假觀。無明障中道。故名塵。三惑自性違三諦理有諍論故勞也。別敎所談如是。一家圓頓意。見思塵沙無明三惑當體卽空假中三諦也。故無明塵勞卽是菩提云也。於菩提有三種。一三諦菩提。二三千當體菩提。三不思議無相菩提也。意空假中三諦三惑自性故。云無明塵勞卽是菩提也。又煩惱自性各各具三千性相。自性又不思議故煩惱卽菩提云也。於卽有四種。決附云。然相卽有四種。一不難。二覺心。三自性。四不二矣。不離相卽者。法華以前諸經所明相卽也。覺心相卽者。依三惑風法性海成波。今以覺心觀三惑自性本眞如本分自體也。依覺心妄想轉菩提故煩惱卽菩提云也。次當體卽者。煩惱菩提自性本分互相卽（云云）。是名當體遍。煩惱具菩提。菩提具煩惱。次不二相卽者。煩惱菩提各別名敎相分別淺言也。望法實性時。煩惱妄想眞如覺性全二相不立故。煩惱卽菩提也。此法門御廟大師。知者可知不知者不可知云。
　　尋云。抑三惑自性三諦道理引當心地如何可得意耶。答。尤可口傳法門也。山家大師在唐一二大事也。佛立和尚受此問。授曰。有二重深意。一若煩惱性菩提云何煩惱障菩提耶。所以者何。涅槃經中佛斥外道及小乘水火各性言。若水非火者云何水有消於火矣。二若煩惱非菩提如何應令煩惱卽菩提。心不緣無體境故。此事内證傳法決見。可祕（云云）。
　　尋云。煩惱卽菩提觀門一家本意也可云耶。答。煩惱卽菩提卽不卽配立有二重口傳。楞嚴和尚學問日記云。以四重興廢成義者。爾前大敎煩惱非菩提。迹門大敎煩惱卽菩提。本門大敎煩惱卽煩惱。菩提卽菩提。觀門大敎非煩惱非菩提。亦以八門成義者。一不卽門煩惱非菩提。二不離門。煩惱卽菩提。三斷相歸眞門煩惱非菩提。四眞如具法門。煩惱卽菩提。亦煩惱卽煩惱。菩提卽菩提。五三千相對門。煩惱卽煩惱。菩提卽菩提。六一體不二門。唯菩提無煩惱。七境智不二門。非煩惱非菩提。八還同有相門。煩惱卽煩惱。菩提卽菩提。煩惱非菩提。諸義宛然無有相違也。先師重誡良有由哉。若非口傳云何應別如此之相云。以此文無窮可落居。四重興廢如文可得意。八重口傳一一可得意。法華已前不相卽門意。煩惱菩提各別故。不離門心煩惱菩提不相離故。迹門斷相歸眞門心。九界爲權佛界爲實。斷迷開悟故煩惱非菩提。眞如具法門有二意。煩惱菩提俱一眞如理故煩惱卽菩提也。十界在理性性相分明故。煩惱卽煩惱。菩提卽菩提義可有之。三千相對門意。三千諸法本分常住故。煩惱菩提各各本有常住也。一體不二門意。法法塵塵當體本有三身故。唯菩提無煩惱也。境智不二門意。煩惱菩提二相不可得天眞内證本分故。煩惱菩提可云處無之。故非煩惱非菩提也。還同有相門時。一切德義更不可有相違。今無明塵勞卽是菩提云還同有相門心也。如此落居了於諸義努努更不可有相違（云云）。
　　邊邪皆中正無道可修。邊者空假。邪者惡心也。一家圓頓立行。不捨空假惡見等卽中正也。邪對正。邊對中。空假偏邪等自元三觀三千自體故。邊邪念外別修一心三觀等非止觀大意云也。
　　尋云。正修一心三觀一家本意也可云耶。答（云云）。
　　疑云。兩方不明。若正修一心三觀一家本意也云。今解釋無道可修云。別修一心三觀事不可有之見。若依之然也云。一念三千觀正正修止觀下有之。正修止觀一家本意釋。謂説己心中所行法門（云云）。故此止觀正明觀法。竝以三千而爲指南矣。正修一心三觀。一念三千大師己證見。又今文云無道可修。略傳三德下歷六塵境六作緣常用一心三觀（云云）。前後二文相違歟。一同歟。如何。答。尤可落居法門也。如前重所立。止觀機有多種。謂本住不進。本住不下等也。本住不進機所修解行無道可修也。邪邪念相外所可修三千三觀無之故也。今文如是。本住不下機所修行體。歷六塵境六作緣常用一心三觀也（云云）。以此意可落居也。蓮實房云本住不進有重重意。初修三觀三千等行立還本住不進義得意機有之。或自本本住不進道理得心無行證機有之。本住不下又有重重心。或自本一切諸法唯無悟無迷得心不行證機有之。或唯悟無迷解了上任運無功用行證有之機又本住不下也（云云）。
　　邊邪。都率和尚學問日記云。邊邪有重重不同。謂一有無爲邊。二權小爲邊。三斷迷開悟爲邊（云云）。邪有多種義。一罪障爲邪。二三惑爲邪。三九界爲邪。四始覺爲邪。五覺心爲邪（云云）。如此諸邊邪俱中正正觀也。故無道可修云也。
　　中正事。依山家相承趣。中有多種。内證傳法決云。中有多種。一離邊中。二對邊中。三盡邊中。四總體中。五自體中。六不可思議中矣。離邊中者。別敎權門所談中道也。離空假二邊別立中道故。對邊中者。空假二性相對立中道名義。是迹門所談也。次盡邊中者。捨諸妄心歸入佛果一理。法界朗然名中道。總體中者。法法塵塵自性或具三諦或具三千。不偏墮三千圓備故云中道也。次自性中者。萬法本有都無過。按持自性無過。乃至諸佛持諸佛自性無過。無過名中道。次不思議中道者。邪正邊中未分更無思量處強名中正也。今中正者。卽第四第五第六乃至第三中道也。以此義邊邪皆中正道理可落居也。
　　生死卽涅槃。生死流轉五陰色心是三諦本理也。故生死卽涅槃云也。於生死有多種。一分段。二變易也。涅槃又有多種。一不變眞如涅槃。二隨緣眞如涅槃。三三諦涅槃。四一心不生涅槃也。分段變易二種生死當體。或不變眞如。或隨緣眞如。或三諦具足。或一心不生涅槃故。生死涅槃也。加之涅槃者。三千諸法異名也。生具三千死具三千。故生死卽涅槃也。於卽有多種。決附云。卽者有四種。一不斷卽。二轉卽。三體卽。四不二卽矣。一不斷卽者。相續義也。生死斷絕處涅槃果德内證速相續故名生死卽涅槃。次轉卽者。不捨生死本身轉成法性身故名轉卽。次體卽者。不動生滅自性速隨緣眞如涅槃也。起是法性起。滅是法性滅。是等矣。生死當體卽三諦不思議義故（云云）。生死覺用一心三觀云事。自此文出生。謂生假。死空。一心中道也。初心鈍根行者可修生死覺用觀。傳敎大師御弟子有云藥莂人。本在有相敎於生死作動轉。大師順彼根性授生死覺用一心三觀。彼言云。本有三諦迷人所見。變成覺者知見。生卽假諦。死卽空諦。一心卽中。生死流轉良由不知生死一心卽是三諦矣。意空假中三諦依妄心成生死狐惱迷人。若被知生死自體難施迷用。故始覺有相行者可修止觀也（云云）。次不二卽者。生死三千具足。涅槃三千具足也。俱三千圓備一體也。故生死卽涅槃名（云云）。
　　尋云。一家圓敎意。捨分段生死身得法性理耶。答。生死卽法性涅槃也。更不可捨（云云）。
　　疑云。兩方不明。若捨分段生身云。生死卽涅槃。涅槃卽生死也。何捨父母果縛身別得法性涅槃理耶。若依之爾也云。今法華開悟得脫住上眞因菩薩。皆捨果縛依身。目連被殺竹杖。舍利弗被外道害。卽知捨分段依身云事。如何。
　　答。於卽有重重意。先以轉卽義成立。同梵行者見前。舍利弗目連等捨生身義有之。内證不捨父母果縛身得法性體也。若以體卽成義。舍利弗目連被外道害當體隨緣眞如妙涅槃也。或俱三千具足故。生死涅槃之條不可疑難（云云）。
　　問。煩惱卽菩提生死卽涅槃觀門同時成就耶。答（云云）。
　　疑云。兩方不明。若同時也云。色心不二也。非無不同。煩惱卽菩提心法。生死卽涅槃色法也。心法易轉色法難轉。轉煩惱心成菩提事通途所作也。正轉生死依身成法性涅槃身事更難有物哉。爰以因疾雖盡猶有果疾云。若依之爾也云。今心要心。煩惱菩提相卽時。生死涅槃何可各別耶。如何。答。蓮實房云。圓人有二類。一直達圓人。二迂迴道圓人也。直達圓人煩惱卽菩提生死卽涅槃可同時。迂迴道者鈍根故。煩惱卽菩提成就。生死卽涅槃觀門更難成立。總可得心事有之。道暹得道本記云。圓機有多類。一迂迴道人。但有卽心成佛非卽身成佛。二直達圓人。具卽心卽身二種成佛。直達圓人中但聞不信人。但有種子成佛無有觀行捨此世五陰身心俱成佛。此約始覺門云。迂迴道機有卽心成佛無卽身成佛云事。迂迴道機鈍根故。内心得佛知見外相只生死身也。直達圓人煩惱卽菩提生死卽涅槃觀解勇猛故。身心卽成佛。但直達圓人有三種不同。一解行具足機。二唯信無餘機。三唯聞不解機也。解行具足機。觀法深細故於今生色心俱成佛也。唯信無餘機。信得道雖有之行正修無之。故於今生身心成佛事無之。只成佛速疾種子計成就於次生得法性身。法華儀軌云（慈覽釋）。若有信心聞法華經一偈一句。於第二生受生死身者。無有其處。此人必得法性身故矣。唯聞不信機。正雖不信法華以經重意假聞法華。聞法緣最上故。於第三生同法性身。普賢經若極大遲者不出三生矣。卽指第三唯聞不信機也。大通結緣輩。歷三千塵點成佛見事。是有二意。一爲佛道輕易者説之也。三千者表自身所具三諦。眞實雖何小結緣也。法華結緣輩不可出三生。法華結經極大遲者不出三生云故（云云）。如此得意。直達圓人煩惱卽菩提生死卽涅槃觀同時成就事。更不可相違（云云）。問。一家天台意。苦集滅道四諦更無之可云耶。答（云云）。
　　疑云。兩方不明。若四諦全無之云。一家天台心。三千常住一無闕減。四諦世間出世因果也。九界因名集諦。九界果名苦諦。佛果因。名道諦。佛果爲滅諦。若爾者四諦何全無之。若依之爾也云。今釋無苦無集故。無世間無道無滅故。無出世間云。世間出世因果都無。苦集滅道四諦全不可有之見。今文南岳天台本意。塔中相傳深義也。何可壞此文耶。如何。答。可得心事也。今釋無苦無集乃至無道無滅云。卽含多義。或苦集滅道四諦畢竟無生皆空故。無苦無集無道無滅云心可有之。然一家天台御本意。苦集滅道四諦。或俱三諦具足。或俱三千圓備也。一偏苦集滅道可執處無之。故無苦無集等云也。正無法體故無苦無集云事不可有之。其義如上（云云）。
　　純一實相。苦集滅道四諦俱純一體故無苦集滅道。於實相有多種。如上（云云）。爾前別敎意。諸法自性有但中理。無苦無集也。迹門意。苦集滅道四諦歸入不變眞如理。眞如一理外無苦集滅道故純一實相也。本門意。當位實相爲純一實相。謂地獄餓鬼乃至苦集滅道四諦各各住自性有無不可得也。是名純一實相有苦集滅道四諦本有常住也。無妄心四諦故無苦無集無道無滅云也。佛果圓極内證住本顯本實義。苦集滅道四諦本有常住也。故云純一實相也。境智不二門時。苦集滅道四諦未分不思議。諸法絕跡。亡因果性。天眞不思議故純一實相云也。還同有相心。三千各各具足。更無闕減。苦非苦。三千具足故。集非集。三千具足故。乃至道滅又如此。或苦非苦。三諦具足故。集非集。又三諦具足故。三千三諦俱諸法自性故純一實相也。故無苦無集無道無滅云也（云云）。
　　法性寂然名止以下。蓮實房云。自初緣實相至衆生界亦然標也。正釋法法體。如體令解故。陰入皆如至更無別法釋也。約世間出世因果。實相不思議道理釋成故。法性寂然已後結也。意無苦無集乃至無道無滅道理。今寂照不思議故無苦無集等云也。初緣實相云法性寂然一心不生故。法性常照三千具足故成實相。若一偏寂。一偏照可非實相一切諸法不出止觀二法。故以寂照止觀結上諸義也。私云。今法性寂然名止寂而常照名觀云。大意四諦通結也。別標釋結不可得心。大意直宣諸法自性。擧大師相傳四諦觀正擧大師所行體。今大師所行體法體内證傳法俱不出止觀二字。乃至法法塵塵體性何可過止觀二字耶。生死二法尚止觀也。止謂死。觀謂生也。乃至諸法類之。意初緣實相有多意。法性常寂一心。法性常照三千故實相也。
　　法性寂然名止。文云。寂故法界俱寂。照故法界同散。寂不妨散。散不妨寂。寂照一如無有異相矣。一切諸法自性不可得行者一心也。一心自體非青黄赤白。是名止。乃至一切色塵等能能尋自性不可得故名寂（云云）。妙法兩字中妙是常寂也。不思議釋故。妙法如次止觀二字可得意爰以本朝大師釋云。妙卽一心。法卽三千。止卽一念。觀卽三千等矣。所詮十界三千乃至苦集滅道等各各不同俱一心故止也。止故無苦無集無道無滅乃至初緣實相等云也。三千諸法本有而一念名法性常寂。如小乘析空萬法空故不可得意寂然。
　　寂而常照名觀。一家天台意。不動法性寂然而三千性相宛然也。觀者照了形也。於萬法了了分明處是觀也。三身時觀者自受用身也（云云）。
　　雖言初後無二無別。尋云。文云雖言初後矣。爾所云初後其體何物耶。答。先年應和比。一條院於北山御所集當宗碩學有止觀訓讀。至此文諸人各各申義。或人云。十界初後也。其故釋諸法實相。言法界者。須云十界卽空假中。初後不二方異諸敎矣。上繫緣法界一念法界云。法界者十界不二卽空假中意故。今初後十界初後也。有人云。空假中初後也。一家意空假中名次第。相卽融通不隔歷故。初後不二云也。有人云。止觀二字初後云也。止觀云故世間人止初。觀後可得意。故如是釋大意名言雖初後。俱一心一念一體寂照不中惡無二無別云也（云云）。有人云。文初後也。心初緣實相云爲初。更無別法云爲後。初後名言各別只寂照二也。寂照又一心所具不隔歷。只一體本分故云無二無別也。蓮實房云。常途相承義云。行者初後也。心初緣實相至亦然行者初緣體也。自陰入皆如至更無別法正行者所修觀門也。解行各各終至寂照本分體故。法性寂然乃至寂而常照云行者證也。解行證三各各。解初證後文言而聞。眞實尋法自性解行證一體無二無別。故雖言初後無二無別云也。解行證一徹法門自此文出。解行證一徹得心有重重道理。一約法體。所謂解一念三千名解。行一念三千名行。乃至證一念三千名證。或解三諦名解。行三諦名行。證三諦名證位三身。解行證各別但三諦三千故名一徹。二約觀門。謂隨知識聞三千三諦法門。三千一心所具也。一心外更不可有解行證觀達名解行證一徹。三約道理。從知識解一念三千。解位一分信心成就名行。所具一心卽證也。四約本意。今摩訶止觀本意。解位一心外更不可有行證。値知識經卷聞寂照二字。寂謂一心不生體照謂三千圓備形也。一心旣三千具足也。若一心當體有三千具足義。所具菩薩界是行。所具佛界是證也。一心外尚有行證見無明疑惑所以也。旣釋圓頓止觀無明塵勞卽是菩提。生死卽涅槃乃至無苦無集無道無滅等云。煩惱生死當體三千圓備自性上。爲斷何煩惱生死修行。爲證何滅道而可修行耶。滅道果德自性一心外無之。故又證可期處無之。故一念三千爲解行證一徹。以此道理雖言初後無二無別云也。御廟大師此自性解行證云事釋給。謂一切諸法門。乃至念念諸心。悉具解行證。一心緣青境青了知解也。了知自性觀起行也。能所相應決定不異證也。止觀於本處可通達。故止觀所立解行證又法法塵塵所具也。乃至歷一切法如是可得意也（云云）。當家代代相承云。今初後者總體初後也。心歷一切法可有初後。如已前所立義總體初後内也。殊本末究竟云言引替初後不二書給。覺大師決附云。雖言初後無二無別者。是本末究竟也。初後本末無二無別究竟也云。本末究竟一如是廣通一切法。或妙爲本。法爲末。蓮爲本。華爲末。乃至於當文得意。苦集爲本。滅道爲末（是流轉門）。或滅道爲本。苦集爲末（是覺悟門）。或寂爲本照爲末（是境智不二門）。或照爲本寂爲末（是還同有相門）。如是初後本末言各別。只是言説別也。約法自性一體無差更無有異相。故雖言初後無二無別。是名圓頓止觀云也。今止觀内證實義者。一切圓備全無異。故圓頓云也（云云）。無二無別者。初後本末諸法行者一心故無二也。有一心中不隔歷一體不可得故無別云也。是名圓頓止觀言總結也。總此文師資相承。或三箇口傳。或四箇口傳。或五箇口傳。或六箇口傳云深祕大事有之（云云）。
　　漢光類聚一

　　漢光類聚二

　　忠尋記


　　圓頓等文下三箇口傳。都率和尚於圓頓者文存三重口傳云。謂一付文口傳。二塔中相承正文。三雖言初後口傳也。付文口傳者於之有二重。一得意口傳。二分文口傳也。得意口傳者。文文句句構重重可落居實義。其文如上。但都率和尚止觀明文日記一卷有之。彼書云。圓頓者初緣實相乃至是名圓頓止觀矣。此文句句含於多義。初緣有三種。一修觀初緣。二聞法初緣。三本初初緣。實相有五種。一但中實相。二不變實相。三隨緣。四不思議實相。五三諦三千本分實相。中有五種。一離邊中。二卽邊中。三本分中。四不思議中。五法自性中。自性中者。謂一念三千一心三觀法界有四種。一眞如實相法界。二隨緣三千自性法界。三不思議法界。四三諦三千内證法界矣。苦有三種。一流轉苦。二化道苦。三本性苦。煩惱有六種。一恒心所起。謂七八二識。二重心所起。謂六識煩惱。三偏執權敎。謂由無明惑不知實相。四爲望佛果能修諸行。五一心微起。六自性煩惱云。如此隨文文句句可有重重意。委如前注之。分文口傳者。今文或三重分別。或二段分別。或四段分別也。三段分別者。自初緣實相衆生界亦然迄法體（一）標（二）解（三）正段（四）陰入皆如至更無別法釋（一）行（二）四諦觀（三）分別（四）。自法性寂然至是名圓頓止觀結（一）證（二）寂照不二（三）已上付文口傳如此。多寶塔中口傳者。天台南岳各各値多寶塔中大牟尼尊口傳給一十六字正文有之。以之爲一家學者。橫川大師御遺告云。我山學徒十五受戒後。七年學性相。七年學天台。七年修止觀行。二十一年後遂竪義大業。至邊方可弘通佛法。若不傳多寶塔中一紙脈譜者。敢爲人不説一句。自證無之故何可及利他耶云。所詮多寶塔中口傳者。師資相承時相傳法門也。若受多寶塔中口傳人。宛天台南岳不可有異相。一紙脈譜事如傳法類聚也（云云）。次初後口傳者。謂總體初後也。
　　尋云。有何故必多寶塔中口傳云耶。答。多寶者心性一理也。心一法成諸法根本出生萬法。故衆生一心名多寶。釋迦者應身説法形也。或自受用境智冥合體也。釋迦入塔又非別物。卽衆生所具也。値知識經卷。或依修行功。内心智慧出生皆是多寶塔中口傳也。一家圓敎學者。習一句一文文字般若説法納衆生所具多寶故。皆多寶塔中意也。委如餘處（云云）。次四箇口傳者。三箇如上。此上三師別門口傳云大事有之。謂南岳天台章安三師。俱解本分不思議道理。於行有微細不同。南岳德門行者。天台體門行者。章安用門行者也。其故天台一念三千觀用。南岳修一心三觀。章安修空不生觀故。一心三觀爲德門。一念三千爲體門事。三千諸法諸法自體故爲體門。天台依法體觀修一念三千觀。三觀三諦三千上德也。謂地獄以三諦爲自體性德。佛界又以三諦爲德。故三觀三諦屬諸法德。南岳以一心三觀爲所修行故。是德門行者也。章安爲用門事。三千三諦諸法自體。諸法自德也。然而正引當心地有得分。是空觀也得心。三諦相卽上立還修空無生觀。故爲用門行者。其故惠文禪師爲南岳授修行用心云。一心三諦境。一心三觀智。一行一切行。恒修四三昧云。南岳以此文爲修行用心。大師證得後。白師言云。一切諸法本是三諦。三諦之外無有一法。一切諸法常修三觀。別修別行良由妄見云。以三諦三觀爲所行見。天台體門三千觀行者云事。南岳授天台修行用心云。介爾有心卽具三千矣。天台證得後白師言。謂一切諸法本住自性。言自性者卽是三千矣。章安空門行者云事。自天台授修行用心云。我心自空罪福無主。觀心無心法不住法矣。空門行者見（云云）。此等引證傳法決見。智威大師修行用心言云。諸法自性本有常住。無有修行矣。是體門行者心也。如是得心畢。當文三重可分別。若依南岳意繫緣法界者三諦法界。中道者三諦具足總體中道也。乃至陰入皆如等者三諦如也。法性寂然一心。法性常照三觀也。若依天台心。初緣實相三千具足實相也。中道三千圓備總體中道。法界三千具足法界也。乃至法性寂然一心。法性常照三千也。若依章安大師意初緣實相至界亦然諸法本分自體解了圓頓意也。自陰入皆如立還修空無生觀（云云）。修空無生觀終至寂照不二實處。故法性寂然名止寂而常照名觀云也。但三大師自行門時有如是不同。若通總云。毎文文句句廣含諸義得心給（云云）。次五箇口傳者。四箇如上。此上三師各別三重行門云大事有之。謂南岳修三重一心三觀。天台修三重一念三千觀。章安修三重空無生觀。今當文其心分明也。陰入皆如至無集可斷修迷悟不二一心三觀。自邊邪皆中正至無滅可修生死覺用一心三觀也。無苦無集至更無別法本性三觀也。三千竝空觀又如是（云云）。
　　南岳所修三重一心三觀。南岳隨惠文禪師傳三重一心三觀。於經藏寺三七日間修三重一心三觀。初七日間修迷悟相卽一心三觀。一心三觀者。謂無明塵勞卽是菩提。無明顛倒心具三諦理。無明迷情心無色相空也。有慮知假也。空假在一心不惡中中道也。無明自性旣具三諦。故卽是菩提也。第二七日修生死覺用一心三觀。謂生體假也。死空也。一心中道也。一心有生死相本有三諦也。後七日修實相一心三觀。別生死煩惱等相不分別只觀行者一心通達三諦實相理也。天台所修三重一念三千觀者。一觀心一念三千。二觀色一念三千。三觀實相一念三千也。介爾有心卽具三千觀心一念三千。正當無明塵勞卽是菩提。觀色一念三千者。彼彼三千互遍亦爾矣。一色一香當體三千具足故生死卽涅槃也。第三實相一念三千者。不分別色心直於本不生理通達三千本分。觀不思議境者卽實相也。圓家至極一念三千觀者。正於本不生實相觀三千也。初二一念三千因緣生上所立。第三純一實相一念三千觀本不生際所立也（云云）。章安大師三重空觀者。初觀自心本空。無明塵勞心體無形相無自他共無因生故空也。無明塵勞卽是菩提文當心空。觀自心空寂畢次觀自色本空。生死身體空寂故生死卽涅槃也。觀色心本空畢次觀滅諦空。涅槃三諦本理空寂更不可思議故。純一實相實相外更無別法云也。以上三師各別三重口傳如是。末代行者各各隨意樂如三師行法可修止觀行（云云）。
　　六個口傳。五個口傳如上。此上以一言今文前後口傳也。於口傳有多義。蓮實房以證者見言口傳止観法門。心値知識經卷聞止觀實談正入證無想位。通達止觀者今文可得心。根性鈍根有想權敎執情未息者。不可得意法門云意也。今心要末。韻高和寡云此意也。此觀不思議内證佛知佛見境界也。佛知佛見又不遠。依今文止觀實義得心是佛知佛見也。楞嚴院和尚以圓人見一句傳止觀法門。證者見云言限不廣。圓人見云時。已證未證俱被攝。故言廣大也。橫川大師知者應知。不知者不可知云。一句是止觀深義口傳也。止觀意如是解止觀機也。不解了又止觀機也。故一切不可有相違（云云）。以上圓頓止觀前後口傳如是。今文南岳最後時傳授天台。天台傳授章安高祖大師祕此文不載止觀正説。章安存兼濟此文序分書顯。一家天台御相承依文。處處雖有之不可過此文。今所云諸口傳。自山家大師至都率六代不載紙上。都率初少少注口傳義。然而多面授口決爲本所載紙上不委細。予爲助末代童蒙委細注釋。敢不可及顯露（云云）。
　　云何名聞圓法已下。云何名聞圓法者問也。心上煩惱卽菩提生死卽涅槃云。正煩惱卽菩提生死卽涅槃道理未聞。自是以下重釋上文也。上文直擧諸法體性。或申内證修行。然其義不委細。爲顯圓實義發問也。聞生死卽法身正釋圓敎相卽旨也。相卽有重重。一不思議相卽。二德門相卽。三體門相卽也。今約德門明相卽。以煩惱業苦三道法身般若解脫三德得心名圓人。生死爲體卽法身相。道理云者生死體也。生死爲體或發煩惱或起業障。生死是總體故法身云也。煩惱當體般若云事。煩惱者心也。以心慮知爲相。慮知體又是本有自受用身也。傳法決云。自受用身者正指一心慮知分別云。煩惱當體旣具慮知。煩惱卽般若道理分明者歟。結業卽解脫云事。解脫者卽應身。應身是作事作業義也。歷六塵緣作諸業。卽本有塵身形也。故業卽解脫云歟。此文當德門相卽（云云）。
　　問。一家天台心。生死當體卽法身也可云耶。答。然也（云云）。
　　疑云。縱雖圓頓意不可壞事相。生死是流轉妄業也。爭直法身體可心得耶。答。自元以權實二敎機此道理可落居。權敎輩自性僻故不可知生死卽法身義。今經無智人中莫説此經云故。爲權敎人此義無用也。若對圓機云。圓圓融相卽義也。於之何可生疑難耶。但心地引當得心有二道理。一若煩惱體非般若生死體非法身者。生死卽法身不可被思惟。二水火一體文可思合。其上一家意。生死法身俱不可得生死相無之。法身相無之。本分不思議處強生死卽法身云也。傳法決云。然一家眞實相卽者。煩惱菩提本自不可得強名煩惱卽菩提云。此文當境智不二相卽。又生死當體三千具足。法身當體三千具足故。生死卽法身也（云云）。
　　問一家意。結業當體卽解脫也可云耶。答。文云。結業卽解脫矣。疑云。結業是妄心所起也。解脫應佛化他妙體也。爭結業當體卽解脫可得意耶。答。如生死卽法身義可得心（云云）。一結業自體。解脫自體。俱畢竟不可得故云結業卽解脫也。二結業解脫俱三千具足故。餘義如上（云云）。
　　重難云。尚以難思。縱雖圓頓實談惡業當體如何解脫妙體得意哉。若然者殺生偸盜等惡業。止觀行者不畏恣可作行耶。答。自元所答申。結業自體三千三諦圓滿無闕減故。結業卽解脫云也。但止觀行者恣可作惡業耶云事。全不可然。是有多種道理。一結業解脫俱不可得不思議法然名業卽解脫。若爾者何墮偏墮情可作惡業耶（是一）又惡業三千具足解脫三千具足。故結業卽解脫者。自他不二諸法爲無我一性。此時何別存彼此差別可作惡業等耶（是二）但自止觀内證立還。任運無作行惡業等更不可有相違。觀音現海人殺諸魚蟲等是也（云云）。覺悟知見前何非解脫應身德耶（云云）。山家大師佛立相承口傳有此事。謂一境妙心麁。謂法法塵塵自體三諦三千具足不闕減故境妙也。然而衆生流轉不知故心麁也。二心妙境麁覺悟知見自他彼此一切法。皆悉三千具足覺體得心。他人又我一心也。然他人起妄心行者心不相應。故境麁也。三心境俱妙。謂圓頓行者知見前。所起善惡皆是有解脫體性也。故心境俱妙云也。若爾圓頓行者成得上惡業交不可有違論（云云）。
　　雖有三名而無三體已下。雖有三名而無三體者。不變眞如心。雖是一體而立三名者。隨緣眞如心也。只是萬法一心不變眞如。一心萬法隨緣眞如故。今釋正行者一心具三諦雖有三名名行者一心道理釋成也。一心有三體。准之立三名。雖有三名又行者一心也。故雖有三名而無三體云也。不動行者一心。而立三名。故雖是三體而立三名云也。
　　尋云。權敎心名體不相應也。實敎意名體一如也。若爾何故言雖有三名而無三體等耶。答。此文所詮一心三德三德一心道理釋成。於文更不可有相違。雖有三名者。空假中而空假中三體宛然更不闕減。故而立三名云也。若如此得心不可有相違者歟。是三卽一相。其實無有異者正三德一心道理釋收也。法身般若解脫三德各別。不離行者一心。若三德俱一心可有何異相耶。故其實無有異云也（云云）。
　　法身究竟般若解脫亦究竟等。法身究竟云。報身智惠清淨云。應身解脫德自在云事。法身理無始無終本來不可得故究竟云也。今究竟具四義。止觀記云。究竟者一法身無始無終故究竟。二法身如來諸法體故名究竟。三法身理性具一切法圓滿不闕故名究竟。四融通相卽無隔故名究竟云。法身理有如是四德。故法身名究竟。般若智本來清淨體也。清淨具三義。止觀記云。一般若惠性具不染性。有翻迷德故名清淨。二智惠自性具足慮智故名清淨。三自受用智性具照了德有各別性。故名清淨云。自受用智性一切法自性而有不染性。故名清淨。解脫應身德自在云事。應身是化用也。從三身圓明内證爲機現應用事。任運自在故解脫德自在云也。所詮此文大意。行者一心具三德。三德互具成九德道理釋成也。法身理究竟不可思議。報身應身又法身爲同體俱有究竟性。般若自受用智清淨所互具法身解脫爲清淨德。應身自體應用無礙法身報身又爲應用施自在德。俱體俱用三身云此意也。法身般若解脫三德如次理智用三得心也。理本有不生體。自受用清淨智。本有究竟法身和合爲衆生施應用。是名解脫德。三身委細口傳如略文記（云云）
　　尋云。法身究竟般若解脫又究竟耶。答。爾也。
　　疑云。兩方不明。若法身究竟般若又究竟云。法身理一切衆生自性具德故。一心所具事可爾。般若解脫德迷人敢難具足。若爾何法身究竟般若解脫亦究竟可得意耶。若依之然云。一家天台心。三身相卽更不相離。法身旣衆生所具也。般若解脫何不具足耶。答。一家天台心。三千三諦同己心所具也。心外不置一法。若爾者法身究竟一心何般若解脫二德不究竟耶。三身相卽三諦圓融圓家大章也。故不可有相違（云云）。重難云。圓家所談更不可現量相違。見世門諸人。法身本有理究竟圓明。報應二身更不具足者耶。若爾如何可落居耶。答。今法門迷悟不二。染淨不可得上所談也。所難以迹門始覺意所至疑網也。圓頓止觀實談一心不生都無過處名法身究竟無過失一心有慮知相般若清淨德也。一心緣諸法自在無礙解脫自在德云也。知此道理名圓人。不知名權人。三諦一心談斷迷開悟所成就三諦不可得心。只是一心本性具三德。是法身究竟餘亦究竟義也。於一心自性三身得心卽此義也。決附云。一心不生名爲法身。心具慮知。是名報身。緣一切法無有凝滯是一心應身。雖有三相但是一心無二無別是名本性三身云。此文分明本覺自性實談不動介爾一心。而本有三諦可得意見。所詮所難趣非圓頓止觀大意。爰以止觀記云。本具三德更不了知名爲理卽。了知自心三德名爲名字卽。觀於三德是觀行卽。相似證三德是相似卽。了了通達自心三德分眞究竟也。雖有六位不離行者介爾一念矣。法身般若解脫。究竟圓明更不相離聞。
　　尋云。解脫自在故。法身般若自在也耶。答。然也（云云）。
　　疑云。解脫是應用自在相也。法身理本有不生自體自受用。般若智内證清淨體也。何解脫自在故法身般若。又自在也可得心耶。答。自元圓頓止觀心内外俱一心也。先以迹門始覺道理得意。解脫自在餘亦自在道理分明也。釋迦解脫應身體也。釋迦若不具法身理者。無法體故化道又不可成立。若不具般若智慧者無慮知。故説法利生不可有之。況本迹不二也。大師内證實談。一切諸法皆一心也。應身體具法報事不可有相違。山家大師釋云。圓頓行者聞一切聲。應知法身説法。見一切色應知法身。法身旣然。報應亦然云。釋迦具不生心體。具慮知心性。是解脫自在餘亦自在意也（云云）。委細旨如略文記。今文大意。煩惱業苦三道。法身般若解脫三德相卽融通無異相。同行者一心道理釋成也。行者一心故迷悟不二。染淨一體道理又於此文被顯也。
　　歷六塵境六作緣竝是因緣生心。六塵者六境也。六作者六根也。六境爲本六根爲緣。因緣和合所生心因緣生心云也。於因緣生心有毘曇成論二義。毘曇存六識體各別義。成論存六識體一義。成論意心王一望六根窓成六識。依六根故六也。論識性心王一也（云云）。一家天台所立。又通毘曇成論二意。毘曇同本門九識體各別。成論順迹門九識體一。迹門意。一切諸法同歸入不變一理皆成一體。故九識體一也。本門心。俗諦三千萬法本有常住故。眼識耳識本有也。故本門所談密同毘曇。是開會心也。決附云。九識成一體由不變故。九識性各別由隨緣眞如。迹門正顯不變眞如。本門義在本緣眞如云（云云）。六塵謂色聲香味觸法也。六境六塵云事。成論云。一切心生皆由六塵。六塵者體也。六境體別能生諸識。故名六塵矣。塵者體義也。六種體各別各各生六識。是塵義也。毘曇心。六境爲心成因緣。令心染汚故名六塵也。毘曇心六塵塵者塵勞塵一義得心。成論塵勞塵染汚義。六塵塵體義得心。今以成論義可爲本。其故介爾一念別非染汚義（云云）。六塵六根六作云事。六識緣六境事可爲本。必依六根所作故六根六作云也。因緣生心者。諸心生事必依根境因緣故。根塵相對一念因緣生心云也。
　　尋云。今所云因緣生者。爲小乘心也將爲圓敎心也。如何。於之可有假實二意。若以敎門成義。六塵六作因緣生言有小乘。以小乘名目顯大乘至極義也。小乘所談六塵六作和合因緣生心。卽三諦具足法體也云。是圓敎得分也（云云）。若以實義云。因緣生可有四敎意。三藏敎實有生滅因緣生。通敎如幻因緣生。別敎隔歷因緣生。圓敎本有圓融因緣生也。眼根緣色境眼識卽生眼色。色境眼根俱本有常住互圓融。是圓敎因緣生也。如是得意六塵本有六塵。六作本有六作也。根塵相對一心又本有常住具三諦自性。如此得意因緣生言不限小乘。根本有圓敎見。惠文禪師依中論因緣所生法等文了達三諦。於此文卽建立四敎。謂如次藏通別圓也。但再往分別時。因緣所生法有四敎心。三藏敎實有因緣生。通敎如幻因緣生。別敎隔歷因緣生。圓敎相卽融通因緣生也。我説卽是空又有四敎心。三藏敎析空。通敎體空。別敎隔歷空。圓敎三諦圓融總體大空也。亦名爲假名又有四敎心。三藏敎流轉實有假。通敎誓扶習生假。別敎出假無量假。圓敎俗諦本有假也。亦是中道義又有四敎心。三藏敎離斷常中。通敎含中中。別敎離邊中。圓敎相卽中道也（云云）。山家相承橫竪口傳者卽是也。以之例知。今因緣生心必限小乘不可得心。正是本有本分因緣生心也。
　　常用一心三觀。於常用有重重意。理卽凡夫理具一心三觀。故常用也。名字卽人解常用一心三觀。觀行卽正常用一心三觀。分眞究竟正證一心三觀。故又常用也（云云）。心因緣生當體。三諦具足圓融故名常用一心三觀。一心三觀口傳如下。
　　尋云。於常用無廢退常用。念念相續常用在之。今所云常用者。二種中何耶。答。阿含經菩薩摩訶薩從初發心常修六波羅蜜云。毘曇成論各各得心也。毘曇義云。三祇百却間。刹那刹那無上菩提心相續故云常修六波羅蜜也（云云）。成論意菩薩發菩提心已後不轉向二乘證果。離餘心總名觀念相續云。無廢退爲常用。山家大師於唐朝受兩師傳。行滿師云。念念相續修一心三觀故名常用。道邃和尚相傳云。常用可有二心。觀行卽初心人念念相續常用更難有。然而轉不向權門觀故皆攝常用觀。行卽後心菩薩。念念相續爲常用（云云）。道邃傳法要決云。問曰。文云。觀行卽者念念悉與諸波羅蜜相應（矣）。觀行卽人不起餘心耶。答曰。信解堅固了達一切皆是三諦已後。雖起餘心皆與波羅蜜相應。所以者何。一由因等起心。二由不起權心故（矣）。此文心。名字解了堅固通達三諦本性畢後。縱雖起惡無記心。依因等起解諸起諸心。悉成一心三觀相應諸波羅蜜也。譬如甘流河源泉有甘露。自此泉所流水皆成甘露味。流末雖有苦辛等味。依川源甘露悉成甘露味。信解堅固後所起諸心皆諸波羅蜜相應故。常用一心三觀義可有之（云云）。圓頓止觀心。談三學一體戒體時。圓頓戒受得後。從十方佛土。戒光來念念歩歩入行者身中。等覺菩薩尚不見此戒色。只有妙覺極佛見此戒光也。今又如此。信解成就後。身口意三業悉成如來行（云云）。一心三觀義記云（最澄）。問曰。通達解了知一切法皆是佛法信解成就已後所起惡無記心。亦是如來行哉。答曰。信解堅固因等起心是如來行。故信解已後所起惡無記心亦是如來行也。例如三密行者受職灌頂已後。身口意業皆成大日三密修行矣。譬如抹國有泉有甘藥。從此泉流水雖有苦味辛味等皆甘水。圓頓行者亦復如是。先師常誡云。圓頓止觀但在信解。信解之外無有別行。故文云。常用一心三觀念念悉與諸波羅蜜相應。山家師云。昔在靈山淨土親聞此義矣。唯有諸佛能知此相。更非凡夫及二乘乃至菩薩等所知境界。心留此一句不可忘失（云云）。
　　問。一家天台一心三觀因緣生所立也可云耶。答（云云）。
　　疑云。兩方不明。若因緣生所立也云。天眞獨朗内證。爭因緣生所立耶。若依之。爾也云。今文因緣生上一心三觀見。如何。答。分別可得心。本住不下行者於第九識本不生際用一心三觀。本住不進行者只於六識因緣生處不動用一心三觀。因緣生一心三觀。本不生一心三觀。俱自己本分體也。是名天眞獨朗。若因緣生一心三觀劣。本不生一心三觀勝也思量。非天眞獨朗。圓頓止觀本意。不動六識邪邪念想卽解行三諦三千。別不可尋眞如本性等。今文存本住不進心常用一心三觀等云也。不思議境下。於本不生際修三觀義。本住不下心也（云云）。
　　尋云。佛果圓滿位有發心修行義耶。答（云云）。
　　疑云。兩方不明。若佛果圓滿位有發心修行云。發心修行本爲證佛果也。旣云佛果圓滿。發心修行義爭可有之耶。若依之然也云。圓頓止觀心。十界三千萬法。依正俱本來常住佛體也。此三千本分上立止觀行。豈非佛果圓滿位。有發心修行哉。仍今釋心。一心三觀是名行如來行佛果圓滿位有所修行。故行如來行云見。加之涅槃經云。復有一行是如來行矣。正佛果位有修行義也。如何。答。可用意事也。佛果圓滿言通漫也。若圓家實談。理卽當體三千具足故。指理卽。佛果圓滿云。止觀所立發心修行皆是果德上解行可得心。故山家大師指止觀行。果海立行釋。智證大師乃是止觀一部本佛行因之相釋。本佛者理卽也。理卽當體具三千自性。所具三千本性清淨故可名本佛。住理卽本妙處。立還任運無功用而有發心修行。皆是果海圓滿上名字。觀行。相似。分眞。究竟也。爰以決附云。理卽色心本是清淨。具足三千名爲本覺體。還修諸行故云果海立行矣分明者也。十界三千當體卽本佛也。住本顯本本地無作三身顯了後。諸法自體云佛果圓滿事。不可有相違（云云）。蓮實房云。六卽中正佛果圓滿被云理卽也。名字觀行相似分眞究竟修性相分。修因求果。是非圓滿實佛。理卽凡夫當體自己本有。當體常住是圓滿佛也。爰以本行經。佛本有衆生。是故諸佛於衆生心能求菩提矣佛果手本理卽凡夫也聞。其上六卽因果分時。迹門前五卽爲因。究竟卽爲佛果。依本覺門時。談從果向因實義故理卽爲果。後五卽爲因。如此得意。佛果圓滿位有發心修行云事。更不可有相違。若以究竟卽佛果圓滿云。可答自行發心修行究竟卽上不可有之。化他發心修行究竟卽又可有之（云云）。加之行者一念具十界三千。菩薩界常發心修行。佛界常修得圓滿。依此義又佛果圓滿位有發心修行可得心。但今釋行如來行者。一念三千一心三觀。名如來行。如來行者如實理爲境來有覺悟故名如來。一心三觀緣三諦圓滿如實理而其自性覺了分明故名如來行。理卽具如來行。名字卽解如來行。觀行相似修如來行。分眞究竟圓滿如來行。故云行如來行也。如是得心。今文更不可有相違。如來云非位極（云云）。云何名聞圓法云至行如來行。三德涅槃説也。煩惱業苦三道。法身般若解脫三德也。旣衆生三道三德也。一心外又可證得佛果無之得心後。六塵六作諸心皆是一心三觀全體也。故云常用一心三觀也。旣六塵六作因緣生心。一心三觀故。念念歩歩當體是如來行也云心也。山家大師此一段文解了以後常住如來行正文釋（云云）。
　　復須無緣慈悲愍傷一切自利利他。
　　無緣慈悲者。總慈悲有三種。一法緣慈悲。謂藏通二敎慈悲也。藏通二敎心從空觀内證所發慈悲也。此慈悲有限非無緣。二衆生緣慈悲。謂別敎菩薩所起慈悲也。別敎菩薩住假諦隔歷念。正有緣無緣利益衆生。故衆生緣非無緣。三無緣慈悲。謂圓頓行者所起慈悲也。無緣者別不論結緣不結緣。緣衆生所具三諦本理所發慈悲故名無緣。慈悲者有自行化他。衆生無邊誓願度慈悲化他慈悲。後三誓願自行慈悲也。爰以決附云。四弘願中前一是化他慈悲。後三是自行慈悲。自行化他俱緣三諦不簡結緣不結緣。愍傷一切故無緣慈悲矣。慈悲者。慈謂與樂。悲謂拔苦化他也。所詮當段文意。上三德涅槃觀時。煩惱業苦三道本有三德也。本有三德行者一心故常用一心三觀也。行者一心旣如來同體三諦圓融正行故。念念歩歩心起皆是無緣慈悲也。一念旣三諦也。其中人界無緣自行慈悲。餘九界皆是化他慈悲也。四弘誓願只是行者一心也。一念自體三千圓滿得心。無邊衆生卽行者一心也。（是衆生無邊誓願度願也）三千具足一心故非煩惱體。（是煩惱無邊誓願斷願也）行者一心卽三身具足也。報身法門無邊誓願知。法身無上菩提誓願成也。如是得心無緣慈悲四弘誓願只行者一心道理釋顯也（云云）。
　　發四弘誓願。弘者苦也。微也。心趣自行化他門苦誓願故名弘誓。於四弘誓願有二種。傳法決云。四弘誓亦有二種。一作意起四弘。二任運起四弘矣。作意起四弘。正佛前備香華請不現前冥衆起四弘誓願也。任運起四弘者。正修一心三觀必有四弘德諸法一心也。一心旣三諦故。一切衆生皆三諦也。衆生無邊誓願度願是也。其體如上（云云）。此二種俱止觀行者常可起願也。任運不思議上立還起作意四弘。是又不可有相違（云云）。
　　尋云。今心要無上佛道誓願成句無之。如何。答。傳敎御將來本三誓願有之。其意據甚深也。圓頓止觀本意。衆生邪邪念相卽無上菩提也。此外無上佛果可望法無之。故略第四句歟。但標擧四弘誓願。釋無第四句事。標顯本有常住四弘。釋顯衆生卽佛道理也。
　　問。一切菩薩必發四弘誓願可云耶。答（云云）。若必發云菩薩根性不定也。不發四弘誓願成佛何無之耶。若依之爾也云。今心要無緣慈悲愍傷一切自利利他發四弘誓願矣。此文慥一切菩薩發四弘見。如何。答。發不發二義相分。然而必發可云也。其故因位四弘成果位三身。衆生無邊誓願度應身。煩惱無邊誓願斷與法門無盡誓願智報身也。無上菩提誓願證法身也。總云成佛三身不具足義不可有之。故一切菩薩發四弘誓願覺。義例正問答。一切菩薩發四弘願定。故不可有相違。
　　疑。云瑜伽論中菩薩立三種。一智增菩薩。二悲增菩薩。三智悲平等菩薩也。悲增菩薩發衆生無邊誓願度一願。不發餘三願。智增菩薩發後三願不發初一願。智悲平等菩薩具發四弘見。如何。答。四弘願一切菩薩總願也。必具可發也。但至瑜伽文者。智增菩薩後三願爲面。悲增菩薩初一願爲面。故爾云也。旣云增。小分互兼見（云云）。
　　問。圓頓止觀行者必發四弘誓願耶。答（云云）。
　　疑云。兩方不明。若圓頓止觀行者必發四弘願云。四弘誓願是漸敎菩薩所發願也。圓頓止觀行者。從最初。緣實相本理。別不可發四弘誓願等。爰以上釋。圓頓止觀釋初緣實相矣。別發四弘願不覺者哉。若依之然也云。今解釋旣擧四弘願。圓頓行者必可發四弘見。如何。答。如上口傳。。四弘願有二種。作意起四弘圓頓行者別不可發。又發人有更不可遮。任運四弘一切圓人必可發之。修一念三千觀時。一切衆生行者一念故。衆生無邊誓願度滿足。乃至衆生一心具足本有理故無上菩提誓願證願又滿足。然釋圓頓止觀相四諦境爲所緣。四弘爲所發願。六卽爲所階位。四諦四弘六卽只是行者一心也。一心外更不可有之。一心具足十界。九界因爲集諦。九界果爲苦諦。自受用智爲道諦。法身本理爲滅諦。緣一心觀三諦卽四諦境也。旣觀一心必有四諦故。又必有四弘。有四弘故又必具六卽。行者一心體理卽。隨知識解自心三諦名字卽也。解了已後諸心皆是觀行卽也。自心所具二乘界爲相似卽。菩薩界分眞卽。佛界究竟卽也。如此得意。隨知識聞常用一心三觀處。四弘六卽俱圓滿也。若如此得意圓頓行者必發四弘云更不可有相違（云云）。
　　雖知衆生煩惱如法界等。圓頓止觀行者別修行成佛事不可有之。衆生當體具三千法界。煩惱當體又具三千法界。衆生煩惱外別修行別證果有何用哉。衆生煩惱當體三千具足法故。若衆生煩惱外求果德。如厭此虛空取彼虛空。然止觀行者値知識聞三千具足體性也。自行前修行得果義更無之。爲化他可示修行得果相也。故今釋。以大悲故而修而證矣。爲化他修行得果。爲衆生觀法衆生依此敎力歸入不生不滅本理。故與樂云也。如此解了通達名眞正菩提心人（云云）。所詮圓頓行者。衆生煩惱俱三千具足故。別度衆生願。斷煩惱願樂。更不可有之。然只爲迷情衆生假發四弘誓願也。爰以止觀記云。圓頓止觀行者只以名字卽而爲本意。觀行相似分眞究竟皆爲化他非自所作矣。卽此意也（云云）。
　　六卽。蓮實房云。一家天台所立六卽義超過諸宗。權敎權門誦文法師。一向執六邊不知卽道理。一一位中多俱胝劫云。以位淺深爲正。不知初心卽極道理。闇證禪師。直指人心顯性成佛云。一向執卽邊不知六道理。南岳天台正得佛意内證深義立六卽位。六故次位淺深了了分明也。卽故初後止在行者一念卽佛果證體也。爲免此兩邊惡見立相卽位也。六常差別事邊。卽常同理邊也。一家天台六卽次位超諸宗。故此六卽義起自一家釋。所詮行者一心。卽故只一念也。六故一念心體諸位淺深宛然。止觀二字名呼替六卽云也。卽者卽法性寂然止體。六法性寂照觀體也。故決附云。止觀二字卽是六卽。法性常照故六。法性常寂故卽矣（云云）。
　　尋云。山家大師佛立相承八重六卽者其相如何。答。御廟大師學問日記。觀心次位六卽非口傳難知釋。卽山家相承八重六卽也。傳法決云。佛立師曰。一家所立六卽義類甚多。是故立於八重應決疑難。○口傳（云云）矣。八重六卽者。一一往相對六卽。謂以六卽相對五十二位。名字觀行十信初心。相似卽十信後心。十住十行十迴向十地等覺四十一位分眞卽。妙覺究竟卽也。於法華已前經。六卽次位無之。且爲相對五十二位建立六卽。淨名疏等立六卽是也。二從因至果六卽。謂是有二種。一五因一果。謂前五卽爲因。究竟卽爲果。二修性相對義。理卽性。名字觀行相似分眞究竟修德。三從果向因六卽。謂理卽當體三身圓明不可得也。是爲果。名字已後五卽爲化他修迹門因分行故向因也。四六種俱果六卽。謂俱三身無作自體也。三身本性爲理卽。三身名字爲名字卽。乃至三身果體爲究竟卽。雖有六種同本地三身故。更非因分。五六種俱本六卽。謂理卽凡夫。乃至究竟果體也。此因果行證當體。本有常住己己本分也。常謂本義也。六卽皆常云故。六卽俱本有常住也。六互具六卽。謂六六三十六始中終平等。理卽具足後五卽。乃至究竟卽具足前五卽（云云）。七義通六卽。謂理卽義通後五卽。究竟卽義通前五卽先理卽義通後五卽事云。理卽者卽三諦本理也。凡夫具三諦理都不知此道理。只理性具足故名理卽。名字卽此三諦理解故又有理卽義。觀行卽行理卽。乃至究竟卽究竟理卽。名字卽又通餘五卽事云。理卽凡夫具三諦理。名必體冥一也。三諦名字理性具足故。名字義通理卽。觀行卽以修行心聞三諦名字。乃至究竟卽唯佛與佛究竟聞三諦名也。觀行卽義通餘五事云。理卽理具觀行。名字卽解三諦理。故一分修行也。相似乃至究竟卽。漸漸增進修任運妙行。相似卽義通餘五事云。理卽凡夫也云。所具本理究竟卽相似。故理卽有相似義。名字卽解三諦理。所緣心下理卽相似。上與究竟卽相似。觀行行體又與諸佛菩薩行體相似。故理卽名字相似。分眞卽又與究竟卽相似。與凡夫所具理相似。究竟卽又前五卽所具理體。更無有異相。相似故（云云）。分眞卽義通餘事云者。理卽名字觀行相似所具。所解。所行。所證。皆是一分眞理也。故有分眞義。究竟卽雖究竟也。修德佛故。相對理卽本妙體只是分分眞也。究竟卽義通餘事云。理卽三諦理究竟具足。名字三諦名字究竟解了。乃至分眞卽究竟分眞也。故六卽名字通無礙也。八一心本分六卽。謂行者一心自元具六卽。六卽次位只一念一心也。心當體不生理卽也。一心三諦有名相名字也。隨知識一心三諦解知解了觀行卽也。心性一理與諸佛菩薩所具理更無異相相似卽也。此所具理本性不思議。無修德佛果故一分眞理分眞也。所具心體能能分別。本不生心外無過上究竟卽也。但一心本分六卽有義通體具二種。體具謂十界也。六道爲理卽。人名字。天觀行。二乘相似。菩薩分眞。佛果究竟卽。義通如上。以此八重口傳一家所立六卽可分別也。御廟大師學問日記云。山家相承八重六卽者。一一往對當。二從因至果。三從果向因。四六種俱果。五六種俱本。六六體互通。七名義互通。八一心本分六卽也云。八重六卽。是山家大師隨分祕藏相承也。敢不可至疑難。以此通意諸義可了簡。從因至果六卽。大旨迹門所談也。一往對當六卽義當權宗權門。六種俱果六卽本門無作三身一體不二門心也。六種俱本本門三千常住門心也。六體互通通本迹。迹門理性互通。本門事事圓融互通也。觀心一門又可有六種互通義。六卽俱行者一心故六體互通也。名義互通又可通本迹觀心。一心本分只是觀心不思議所談也（云云）。
　　尋云。有何證據立六卽耶。答。決云此六卽義起自一家矣。
　　疑云。抑六卽次位一家所立也云事。無經論證據自立也可云歟。若爾敢難信用者耶。答。縱無經論證據。南岳天台自立也更不可至疑難。其故。自他共許傳。南岳山思禪大師得六根清淨矣。旣南岳叶六根淨位。六根淨位人所説法門。縱於今佛出世無證據云。必可知前佛所説經文。正法華經見。若爾今心要南岳大師御釋也。誰不信之（云云）。其上今日釋迦説。正六卽次位分明也。涅槃經説貧人伏藏譬。經云。一切菩薩從無數劫修大行。今對菩薩説大般涅槃。一切衆生具足涅槃性。無明迷惑故不知此眞實相。斷諸煩惱開自心佛性。譬如貧人家内土中雖有七寶。不知經年。知寶者來示土中七寶。穿破堅土。穿破堅土已至於濕土。過濕土已後七寶受用矣。此分明六卽證據見。不知土中七寶理卽。聞土中七寶名字卽。穿破觀行卽。濕土相似卽。得寶分眞究竟也。有文有義常人用之。無文有義智人用之。無文無義愚人用之。大聖金言也。縱無文有義不可至疑難。有文有義可有何相違（云云）。如此得意見今經。六卽證據分明也。壽量品伽耶託生理卽。伽耶當體本地無作三身究竟卽也。一會衆聞本地三身名字卽也。隨喜安樂行品等觀行卽也。六根清淨相似卽也。觀音品分眞卽也。然於六卽相違更不可有之（云云）。

　　漢光類聚二（終）

　　漢光類聚三

　　忠尋記


　　理卽。依楞嚴相承理卽有五種。一攝屬理卽。謂前三敎菩薩不聞三諦圓融名字。故攝理卽。二無聞理卽。謂薄地凡夫也。三聞法不須理卽。謂一分雖聞三諦理。生疑難信解不甚深。又理卽攝也。四別屬理卽。謂限凡夫也。五總體理卽也。三諦理總名理卽。名字觀行相似分眞究竟皆理卽也（云云）。
　　蓮實房云。諸法皆理卽也。涅槃經云。佛性眞如是諸法性（矣）。佛性眞如者理卽卽故。但一句聞法不須尚屬理卽事。名字初心理卽後心故也（云云）。
　　問。於理卽有禀敎修行義耶。若有禀敎修行義云者。解釋一切衆生心性卽理卽佛（矣）。正禀敎修行事名字卽乃至觀行以後也。爰以餘處解釋。名字是禀敎。觀行是修行（矣）。以無聞非法爲理卽事。通途所談也。若依之然也云。縱雖理卽也何無禀敎修行義耶。其故。前三敎行者旣理卽攝也。餘處解釋云。禀敎修習之行人是理卽不思議也（矣）。如此文者。理卽有禀敎修行義見。如何。答。可用意事也。於禀敎修行可有二意。若權門禀敎修行理卽位可有之。攝理卽卽此意也。若圓行禀敎修行理卽不可有之。聞法修行必名字觀行位可非理卽。故只於理卽有總別。若別屬理卽不可有禀敎修行義。若總體理卽解行證具可有之。然大師解釋。以無聞非法理卽位釋定給（云云）。因尋云。楞嚴和尚言云。我身是理卽中勇者云。有何意耶。答。是和尚卑下言也。實叶名字觀行人也。然理卽名乘給事。聞法不須理卽也。雖聞圓頓敎法其信解不甚深卑下言也（云云）。
　　名字卽。名字卽者隨知識經卷正聞三諦圓融旨。圓乘下種納自心本藏位也。於此名字有重重不同。一但聞不解名字。謂只聞三諦理然不立信解。然圓頓名字正觸耳故名字卽也。涅槃經云。菩薩摩訶薩於無數劫。行六波羅蜜修習道品。不如以散亂心聞此經一句一偈（矣）。權敎權門修行雖有之非名字卽攝。以散亂心聞圓敎一句不信名字卽也。於名字中通達解了知一切法皆是佛法云。釋名字後心也。淨名疏聞一偈一句皆名字攝（矣）。釋但聞不信名字卽也。理卽非下種位。從名字正下種位也。涅槃經有善男子善女人。散亂心供養此經。或聞一句皆是菩薩數（矣）。不信解聞一文一句皆是名字卽攝也。二信解堅固名字卽。謂正隨知識經卷聞三諦理。解了分明無疑網爲名字卽。傳法決云。問云。云何名字相。答。聞圓頓敎如聞而解身毛竪不生疑惑。是名字卽（矣）。三開會名字卽。謂前三敎行人俱屬理卽事。相待判麁日義也。絕待開會時。權敎卽實敎也。權敎卽成圓敎下種同一名字卽也。四總體名字卽。正通諸位也（云云）。傳法決云。名字卽有五相不同。一正修名字。二信解通達名字。三開權名字。四別屬名字。五總體名字（矣）。慈覺大師。正修名字卽不解唯聞名字卽釋給。意正不解了聞一文一句種子頼耶本藏納。是名字卽分也。開權名字卽者。權敎種子爲圓敎名字卽心也。覺大師受以權敎下種生一實果耶云問。立二種下種。一唯圓下種。二開權下種也。若依開權下種。以權敎下種可生一實果實答卽此意也。問。名字卽有退耶。答（云云）。
　　疑云。兩方不明。若名字卽位不退也云者。名字卽位是雖有一分信解。行行相續德無之。何可不退耶。爰以處處解釋名字卽退釋。觀行尚退位也。況名字卽耶。玄云。名字觀行益隔生卽忘（矣）。若依之爾也云。圓敎心初心卽極也。後心旣不退也云初心何非不退耶。答。名字卽退不退尤可得心定事也。私存三重義。初重謂名字卽有二意。一内種。二外解也。内種者。正依聞法緣。成佛下種納頼耶本藏是也。此功德縱値違緣趣惡道等。更不散失種子不失也。若外解德。名字卽人値退緣境必退本解機可有之。爰以餘處解釋。聞法種子永劫不失釋。或一句神染微劫不朽云。今日三周得悟聲聞正退大心。信樂慚愧衣裏裹一乘無價寶珠故不失。今日成佛是也。第二重義云。名字卽位初心淺位。望餘位時正退位也。然而依佛菩薩加護都不退也。其故。涅槃疏云。聞法種子世世增長無有相失云。或圓敎初心魔不得便釋。山王院大師。圓敎初心八魔永避。五大明王能所加護（矣）。失解行事可依八魔勸。八魔旣退失。更不可有退。是云依地不退。所難文還立義潤色也。彼文云。名字觀行益隔生卽忘。或有不忘（矣）。隔生卽忘者餘敎准望意。或有不忘者正依地不退心也（云云）。第三重義云。六卽有重重。從因至果斷迷開悟機所階名字卽必可有退。若六種俱本名字卽。六卽俱本有常住也。其中名字卽豈可有動轉耶（云云）。
　　難云。名字卽位無退云事不明。三周聲聞於大通佛所得名字觀行益。旣退流轉五道六道。何無退可云耶。爰以解釋。或五品初未入相似（矣）。三周聲聞。大通結緣時位有名字觀行見。如何。答。大通退大化儀敎門非眞實。是入重玄文倒修凡事心也。經旣内祕菩薩行外現是聲聞（矣）。内證旣菩薩也。然爲化儀示退失也。三周義私記云。菩薩現聲聞退菩薩者。是入重玄門相也云分明者歟（云云）。
　　重難云。權者旣示名字退轉相。權引實。若實者名字退義無之。權者何現退可有何用哉。答。身子六住退位。不退爲怖地前菩薩示現退相。然而眞實六住退實者無之。今又如此。名字退轉實者無之云。權者示退相事。令名字菩薩進觀行卽也。爰以覺大師決附云。欲怖同類名字菩薩故現退相云。分明者歟。
　　觀念相續觀行卽佛。於觀念相續有二種心。一作意觀念相續。二任運觀念相續也。作意觀念相續者。正行行相續不起餘心。三千三諦觀相續名觀念相續。任運相卽者。信解堅固後縱雖起惡心無記心。依本解因等起所起諸心同相應波羅蜜。是又念念相續義也。決附云圓頓行者亦有二類。一信解以後別修三觀。或有一類。別不修三諦等觀。但知諸心具三千。別修三觀念念相續名作意相續。別不修觀名任運觀念相續（矣）。如常途人義。只觀念相續限修行不知任運義。等覺菩薩尚有餘心間隔。況觀行退位耶。餘心起信解以後相應諸波羅蜜。故又觀念相續也。依圓頓敎門任運觀念相續還止觀本意也。不動起念當體卽三千具足故（云云）。於觀行卽有五種。一修行相續觀行卽。二任運相續觀行卽。三始覺觀行卽。四本覺觀行卽。五總體觀行卽也。修行相續觀行者。正修一念三千一心三觀觀念相續也。任運相續觀行卽者。有最上利根行者故。起念當體是三諦三千也。別修行事不可也得心。名字卽一念信解以後。皆是觀行卽也。始覺觀行卽者。爲斷煩惱別修觀行。迹門所談觀行卽也。本覺觀行卽者。住本有心念。自性修觀行。總體觀行卽者。相似分眞究竟所修觀行。皆是觀行卽攝也。此事正出御廟大師學問日記（云云）。
　　問。觀行五品位有退耶。答（云云）。
　　疑云。兩方不明。若觀行五品位不退也云者。觀行卽外凡伏惑淺位歷緣對境必可有退失也。爰以餘處釋。觀行五品是退位云。若依之然也云。觀行卽是諸波羅蜜相應大德修行堅固深位也。何可有退耶。答。大旨上名字不退論義顯畢。名字尚不退也。況觀行卽哉。若觀行五品位如別敎。初心故有退云。權實不同無之哉。爰以當知。小乘極果不及大乘之初心也。又山家大師。小乘權敎雖登上位。歷緣對境必有退失。然圓敎意。解第一義已後無有退失云。涅槃經云。學大乘者雖有肉眼名爲佛眼（矣）。次下若墮佛數。無有退失（矣）。學大乘者名字解了位也。旣墮佛數。何可有退失耶。値惡知識翻用心事。眞實信解未立輩也。正於圓頓敎法立信解人更不可退失（云云）。是有二問題。
　　問。名字觀行位有融生卽忘耶。答。此事山家在唐時。只本覺六卽竝依他不退相傳。慈覺大師長問遠國刻。傳敎大師夢告曰。名字觀行退不退定可有四重深義。我昔日所傳只三重也。汝値福林師苦傳殘義（云云）。慈覺大師至福林寺。於名字觀行不退四重深義相傳。一觀解異餘敎故不退也。心前三敎極果圓敎初心相對。尚權敎後心劣也。權敎後心旣不退也。心前三敎極果圓初心也。彼超過圓敎初心。豈可有退失。圓頓法身微妙。名字解了人更有退事無之歟（云云）。二始覺名字觀行。有偏墮情故退失。本覺名字觀行。自本本有故一得永不失也。圓頓大乘戒相傳。作法受得得戒。自然得戒二種有之。作法受得得戒者。正對知識請不現前五師所得戒體也。自然得戒者。名字解了人不作法受得。念念戒定惠三學圓發故。自然得圓頓戒體。儀記云。名字已後自然得戒（矣）。梵網疏云。圓頓大乘戒一得永不失矣。名字卽位所成就戒定惠三種一得永不失也聞。三依他不退。諸佛菩薩幷諸神加護故。於所行無有退失。已上山家相承三箇不退義也。福林寺良諝和尚授慈覺大師不退義云。小乘權敎所談。十信菩薩惱他業迫迮苦（云云）。一家天台意。從名字卽無惱他業。未離故必有胎生迫迮苦。胎生迫迮苦故必有隔生卽忘。彼初住初離迫迮苦（云云）。一家天台心從名字卽無惱他業。縱一分有惱他義云。萬法一心解了微妙故。惱他義卽斷絕。無惱他業故又無退。無迫迮苦故隔生卽忘。又不可有之。六卽義私記云。名字解了已後。雖有此死生彼不忘本心。故名忍心（矣）。内證傳法決云。名字已後解第一義住無有惱業（矣）。名字解卽所行增進不可有退失覺（云云）。以上慈覺大師福林寺相承四重不退義如此。餘文中名字觀行有退失見文。或餘敎准望心。從因至果始覺名字觀行可會釋（云云）。
　　問。名字觀行人有入惡道義耶。答。常人義云。鈍根行者入惡趣。利根行者必不入惡趣（云云）。當家相承云。利根菩薩入惡趣事可有之。鈍根圓頓行者解第一義後。更不可入惡趣。掌珍論云。解第一義菩薩亦有二類。一悲增利根菩薩。二智增鈍根菩薩。利根菩薩不怖生死。或入惡趣。或生善處。鈍根菩薩畏生死故常生閻浮。於閻浮中必生佛法流布處（矣）此文深深口傳也。解第一義者名字卽。名字卽有二類菩薩。一人知一切法皆是佛法解了後。於一切法不動轉。或生惡趣。或生善處。然而不本心故地獄等苦不爲苦。任運利益衆生也。一人知一切法皆是佛法解了後。尚怖惡趣意有之。必生人中增進行願。於二人中悲增利根菩薩是圓頓止觀本意也。所詮圓頓行者。縱雖惡趣也更不可怖（云云）此事摩訶止觀一二口傳也。可祕之。
　　尋云。有何意於六卽中大師住觀行卽耶。答。是有二 重口傳。初重義云。理卽名字最劣故。所化衆生不可生深信。相似分眞究竟至高位故。所化衆又可生退屈。居勝劣中間必可有利益。故別居觀行卽也。摩訶止觀本意。勝劣未分因果不二故。能化衆尤可居觀行卽也。二理卽名字一向性德。相似分眞究竟一向修德也。觀行卽一分修故修也。然而不斷一惑不證一理故性也。密修修性不二道理居觀行卽歟。三諸佛出世後。四依菩薩出世間開止觀法門時。必可居觀行卽。觀行卽者寂照不二位也。理卽名字一向寂。位相似分眞究竟一向照也。止觀者又寂照不二義故。能觀所觀又相應必可居觀行卽也。決附云。理卽名字一向寂位。相似分眞究竟是照位。觀行卽位寂照圓具（矣已上三重口傳如此）。
　　觀行五品。於觀行卽有五位。一十信具足初隨喜品。二讀誦經典品。三更加説法品。四兼行六度品。五正行品也。十信具足初隨喜者。一觀不思議境。謂住三諦三千不思議觀。二起慈悲心。謂於一切起慈悲也。三巧安止觀。謂爲治昏沈修觀。爲治覺觀修止。四破法遍。謂遍破一切妄心。五識通塞。謂知一切心一心無礙自在道理也。六修道品。謂修三十七菩提分法。七知次位。謂知自身位。八對治助開。謂爲助正行常修助行。九能安忍。謂於自他境安忍無動轉。十無法愛。於一切法都無差別。此十心具足名初隨喜品。但於十心具足作意具足。任運具足云口傳有之。作意具足者。如上分別。止觀行者正起十心爲所行是也。任運具足者。三觀妙解成就後任運正具足十心。住三諦三千故觀不思議也。三諦三千觀不分別自他。一切法一心故是無緣慈悲也。三諦觀解相續故又有巧安止觀義。三諦觀解前諸妄心更不起。故又破法遍也。三觀觀解無廢退故一心一切心也。是識通塞乃至三觀妙行前。善惡無記三性悉成觀念相續。故能安忍也。三觀妙解成故於一切無有愛著。所詮一心三觀三千一心有十德十心具足云也。讀誦經典品者。行者爲助内觀讀誦大乘是也。更加説法品者。自行旣堅固於一切無動轉故。爲人説法是也。兼行六度品者。説法利生上別立六度行。此四位理觀爲本事觀爲傍。非事理和融位。五行六度品者。正事理和融位也。於一切無有動轉（云云）山家大師御在唐口傳云。觀行卽人修三觀三千行時。舌相言語皆是如來行故。任運有讀誦經典義。又三觀妙證行人。爲諸人成依怙。行住坐臥悉説法也。其旨如略義記。又三觀妙行人。任運行六度。有相小乘菩薩所修六度。有緣六度故非修行。正立三觀妙解人任運六度是眞實妙行也。如此得意觀行五品一心三觀一行至極也（云云）但判攝五品云事有之。五品功德判攝相似卽也。謂正説法可有相似卽故也（云云）。尋云。四信五品俱觀行卽也耶。答。俱觀行卽也。在世觀行名四信。滅後觀行名五品。在世無色經卷。故續誦行又不可有之。釋云四五無別。但是滅後加讀誦也（矣）委細旨如略文記（云云）。
　　相似卽。相似卽者。五品妙行深正斷見思塵沙惑。六根互融外相自在是也。望前三敎時觀行外凡。相似内凡也。以十信位名字觀行相似配當。十信初信有始中終三心。始心名字。中心觀行卽。後心斷見思是相似初心也（云云）但可得意事有之。以前三敎准望圓敎時。名字觀行伏三惑。相似卽斷見思塵沙。分眞斷無明惑。是一往假説也。眞實不爾。名字觀行伏三惑。相似卽斷三惑麁心。分眞究竟斷三惑細分。旣能治三觀從最初相卽故。所治三惑又同時也。相似卽位斷三惑麁分六根自在也。華嚴經初住已上安六根清淨。法華經於相似卽觀六根清淨功德（云云）。
　　分眞卽。分眞卽者。正觀三惑細分三諦理了了也。然而細惑未盡故分眞名。於此位正示遍應法界身。四土得自在。相對五十二位時。自初心至等覺（云云）。圓敎意。判位行念三不退事異餘敎也。山家傳法決云。若止觀大敎觀行卽位不退。相似卽行不退。分眞卽念不退（矣）觀行卽行者。縱雖値退緣退境退圓行位趣小道事無之。相似卽位身口意三業悉無有餘相。縱起一念迷心。次念必通達三諦三觀。分眞卽位妄心都不起念念三千觀惠相續也（云云）。
　　究竟卽。究竟卽者。正斷元品無明覺性圓明位也。此位還同理卽本妙處。流轉八識轉成四智。四智冥合本有法身理一如不異位也。若得始覺還同本覺云卽究竟卽也（云云）。
　　問。一家天台心立六卽位見然無明品數幾也可云耶。答。是有重重意。若以一往對當六卽得心無明有四十二品。眞實觀心次位六卽甚不可爾。見思麁中細乃至無明麁中細也。心相似卽斷三惑麁分。分眞卽斷三惑中分。佛果圓滿位時斷三惑細分。傳法決云。然圓敎意有二種。一相望權意者。無明品數有四十二。若一向圓意者。見惑思惑有三品。乃至無明亦有三品。相似卽位斷三惑麁分。分眞卽位斷三惑中分。究竟卽位斷三惑細分（矣）此文分明。圓頓止觀意無明只有三惑見。當家相傳三惑同時斷云以此文爲意據也。若同時斷見文。一家實意可得意。若前後斷見文。一往對當權敎意可會釋也。所詮圓家實談。初心至後心三觀妙行不間斷。若然者所治三惑又非異時。故品數只可三品見（云云）。山王院大師相傳。漏無漏相雜六卽。漏無漏本有六卽。一向無漏六卽云相傳有之。漏無漏相雜者。理卽名字觀行相似有漏。分眞已後皆無漏也。漏無漏本有者。六卽俱本有常住也。一向無漏六卽者。本門無作三身上從果向因六卽也。此事正乾草袟見。良諝和尚相傳也。已上六卽法門依古今相傳類聚畢。
　　私云。六卽法門口傳重重依文雖有之。正愚意所存。本末究竟一句也。本末六邊。究竟卽邊也。先師阿闍梨相傳。法華始終取合口傳六卽也。六卽有種種難義。一理卽凡夫禀敎修行有無。二名字下種退不退。三名字觀行隔生卽忘有無。四觀行卽觀念相續事。五相似卽外功用齊限有無。六元品無明分眞究竟二智中何智所斷事。七佛果上修行有無也。名字觀行口傳大旨如上。相似外功用齊限有無。六根清淨人緣三千界外耶。又不緣三千界外耶難義也。當流相傳有三重口決。初重云。三敎准望假説日不可緣三千界外。圓敎實義日相似外功用不可有齊根。圓敎心。一心一切心。一切心一心觀解妙也。爭可限通力三千界耶。第二重口傳言云。行者根性有二類。一迹門始覺行者。二本門本覺行者也。始覺行者心有偏墮故。外功用在齊限不可緣三千界外。本覺無作行者。轉萬物爲己心轉己心爲萬物也。是情人也。所得通力更不可有齊限。決附云。圓人有二類。一鈍根行者心有偏墮。故不緣三千界之外。二利根行者於一切法無礙自在能緣界外無量佛土（矣）第三重口傳云。相似卽人皆可緣三千界外。於通有作意不作意。作意時緣三千界。不作意時緣三千界外。分眞究竟作意不作意俱緣無邊世界也。故阿闍梨云。相似卽位具足五眼。肉眼只緣三千界内。天眼緣三千界外。智證大師竹楊袟云。相似卽位五眼具足。肉眼只緣三千之内不緣界外。天眼能緣無邊世界也（矣）元品無明分眞究竟二智中何所斷云事。又當家相承有三重口決。一攝屬不定口決。謂斷元品無明智名金剛定智。此金剛喩定或屬品。金剛喩定有二心。無間解脫也。無間道智伏元品無明。解脫道智正斷元品無明。然此解脫道有所斷故或屬等覺。佛果妙心初現在前故又屬妙覺意有之。傳法決云。解脫道智現在前時微細無明永斷失種。此金剛智攝屬不定。或屬因位。或屬果位（矣）攝論有二説。一説云。金剛喩定初現在前屬於妙覺矣。一處云。金剛喩定有所斷故亦屬於因矣。一家解釋。存此二意兩向釋歟。等覺智斷見文屬因配立得心。妙覺智斷見文屬果配立可得意（云云）第二重義云。於等覺有二種。一自行等覺。二化他等覺也。二種中以化他等覺智斷元品無明。此化他等覺妙覺同體等覺也。南岳釋云。本初發心唯朗等覺妙覺一佛二名矣。等覺智斷見文皆是一佛二名等覺智斷也。妙覺智斷見文。簡自行等覺以化他等覺攝妙覺意也。第三重口決。於斷有功能斷。有正斷。發智論云。問曰。斷見惑相似眞智中以何爲能斷。答曰。若約功能斷者第一智能斷見惑。若約正斷見惑（矣）以之准例依分眞修行功用妙覺智現在前。功讓等覺釋等覺智斷也。正斷元品無明事依生妙覺智。妙覺智生時卽元品無明去也。如燈生闇滅（云云）決附云。斷有二意。一功能斷。二正斷。功能斷者。妙覺智現在前良由等覺修諸妙行。故云元品無明等覺智斷。正斷者。妙覺智生時無明速去。譬如燈生闇滅無前後相（矣云云）世間人義云。或等覺智斷或妙覺智斷各各一偏非實義。佛果位修行有無又可得意事也。口傳大旨如上（云云）山家大師六卽所居相傳云。名字卽人常生人中値佛法增進妙解。乃至依意樂同居淨土生在事可有之。故觀無量壽經説上品上生修因。讀誦大乘解第一義（矣）解第一義者名字卽人也。觀行卽人必生淨土爲化他還生也。相似卽人居方便土。分眞實報。究竟寂光也（云云）。以上私義也。
　　眞法及説者聽衆難得故。是中論讃歎聞法文也。心一心一念觀不思議實法其體深妙難得也。説者又如來同體知識故難得也一念信解之輩。又出離此生極故難得也。大論云。釋迦佛世聞於大乘敎一念信解。應知是龍華會聽衆（矣）今如此一念信解功超五波羅蜜修行。故聞摩訶止觀一文一句輩是難中難也。非難得菩提値此敎難也云卽此意也（云云）。
　　次第修行一心中具。上所釋大意四諦行。寂照二觀。三德涅槃行。四弘六卽各各也。然而只行者一心非餘相。皆是一心上德也。一心本分名實相。一心四諦名四諦觀。一心常寂爲止。一心常照爲觀。一心所具三身爲三德。一心所具十界爲四弘。一念所具因果性爲六卽。故如説者似各別。只行者一念也云意也。
　　廣止觀。廣止觀者。上略止觀所漏機有之。故爲攝鈍機別用廣止觀。廣止觀有重重意。而五略十廣俱廣止觀也。衆生根性萬差得脫緣不定。故觀陰境得道人可有之。或觀煩惱境可得道機有之故別建立廣止觀也。十境相如下。初陰境者觀五陰也。五陰色受想行識也。顯色形色爲色陰。受苦果爲受陰。作男女等想爲想陰。三界總體心王爲識陰也。止觀行者無量。或觀色陰得道機雖在之。正止觀要觀第五識陰最勝也。故別識陰爲境界修一念三千觀也。去丈就尺去尺就寸云。觀法廣廣心地散亂。故五陰中識爲境界。識有三性。於善惡以介爾一念爲境界。介爾一念者是無記心也。止觀行者常可觀自心本性。觀解通達後廣可觀諸法（云云）。總廣止觀有十章。今所云者一念心起也。大意五略妙解分法門也。總十境可得意。若煩惱境熾盛觀法間常強勝。煩惱境得道機可得心。釋云。衆流入海風增求羅等（矣）求羅蟲一寸依風成一丈。故止觀行者十境必發也。
　　尋云。陰境又發耶。答。陰境發不發一段可得心事也。當流陰境發義爲正也。爰以妙樂釋云。止觀行者十境增發等（矣）旣云十境陰入又發也。意陰境得道機觀一心。一心強勝殊發故陰境又發可得心。山家大師。陰境亦發釋。
　　夫一念心起。尋云。所云一念者理一念歟介爾一念歟。答（云云）。
　　若介爾一念也云。止觀行者本不生實理可爲境界。介爾一念起念動作妄心也。爭成止觀行者所緣境界耶。若依之然也云。今釋五陰中識陰云故。介爾一念也聞。如何。答。自唐朝相論有之。今不絕。禮師介爾一念云。靜覺元初一念云。北峯理一念云。當流相承。一念心起可有重重意。九識本分行者理一念可心得。六識本有行者介爾一念可得意。乃至或元初一念得心機可有之。止觀旣逗衆機故也（云云）。
　　尋云。介爾一念具三千耶。答。然也（云云）。疑云。介爾一念微細短促心也。爭具十界耶。答。十界互具法門大旨如略義日記。今一念心起具三千法云。山家大師於唐朝心境義一句習留。一念心緣諸法。若諸法非一念不可成心境。旣心境相應。一念三千條分明歟。若法非心何能緣境道理如上（云云）。一家天台本意。正以道理一念三千不可得心。從不思議内證所立一念三千故。離思量分別可得意。一念全體法爾自然三千具足也。三千圓滿隔歷相無之。故名不思議觀。一家所立一念三千不思議觀爭以思量可分別耶。但一家所立界如三千一念圓滿法門且依文建立。邃滿二師相承相分。道邃和尚相承。以諸法實相傳一念三千觀諸法者不出十界十如。隔歷不融爲假相。圓融相卽爲相卽。旣諸法圓融相卽十界十如互具融卽。故云諸法實相也。旣有諸法實相言。法華一念三千觀依文無之云事。甚不可然也（云云）行滿和尚傳云。本末究竟正一念三千觀依文也。十界本末究竟故成百界。十如本末究竟一法所具故千如也。國土世間末。衆生世間本。究竟圓融故成三千世間。故本末究竟一言。一念三千觀誠證也。蓮實房云。一念三千觀有重々口傳。一文口傳。二義口傳。三觀相口傳。四譬喩口傳也。文口傳者。是有重重意。法華云。諸法實相本末究竟矣。華嚴經云。一切諸法在衆生心。衆生一心亦遍諸法（矣）乃至處處一念三千依文多之。次義口傳者。先十界互具。十如圓滿道理可得意。地獄餓鬼等當體。佛果眞善内證。自本同一故名圓頓。此道理圓人見非機情所知若法非心何能緣境。道理可思合。故古僧都云。予隨先師傳一念三千深義有七重。一假名一念三千。謂法華已前諸經。一心一切心。一切心一心道理有之。皆是寄不離假相建立法門也。二圓融一念三千。謂法自性自本圓融相卽故。十界互具。十如圓滿成三千。三千法又我等一心也。三理具一念三千。眞如一理廣大也。此心性一理無隔故。十界互具成三千也。四事具一念三千。謂我等自性自本三千具足也。別事不可寄理性融通。五本性一念三千。謂彼彼諸法自本三千具足自體也。六不思議一念三千。謂圓頓止觀内證所建立一念三千者。事理不二本迹未分實談。不似通途敎相。故名不思議。行滿決云。敎談一念三千以本末究竟文相傳。大分一念三千只以一念三千言傳。自性一念三千非能傳所傳（矣）正一念三千本分。離能所境界不可依敎門敎道見。七自己一念三千。大師内證別不可修一念三千。依苦樂緣生憂喜念。歷境界諸法緣起卽一念三千也。圓頓止觀行者。別修一念三千非大師本意。値知識經卷。解了一念三千觀後。所起諸心皆是一念三千觀也（云云）此七箇一念三千。山家大師唐朝御將來日記錄口傳也。三觀相口傳者。是有重重觀相。一別時一念三千。二常用一念三千。三臨終一念三千也。別時一念三千者。別構道場請所持本尊心作一境。或一七日乃至三七日修之。此修行可有多種機。行法次第如四箇傳法。常用一念三千觀者。行住坐臥語默動靜必可修一念三千觀。是有二機。一任運本解機。二別修行機也。任運本解機者。不修一念三千觀。知一切法本解不捨失。常時成諸法一心觀解。所起心念皆是一念三千也。此事大師別行記見。止觀法門解不爲本行云此道理也。次別修行機者。前念爲境。後念爲智云。若一念心起。次刹那前念心體是三千具足也。三千外無餘法。故如此念念相續是常用一心三千觀也。臨終一念三千者。是有重重口傳。委細旨如四箇傳法決四譬喩口傳者。應和三年智興内供奉從丹州登山擧疑問云。一念三千一心三觀俱圓頓止觀要行也。而於中一念三千觀大師内證祕行也。然何故日域高師。一心三觀非口決難知。非譬難解。故以鏡像圓融一心三觀譬喩顯也云耶。一念三千時又用鏡像譬耶。此時三千衆徒集大講堂各各出其義云時源信和尚云。一念三千觀唯佛與佛境界。圓人見實證也。譬可比事無之。故泰宗皇帝云。物至美者非譬喩境界（矣）以之例知一念三千觀非鏡像圓融所譬可得心。譬一心三觀尚是分喩也。況一念三千觀哉（云云）覺運和尚云。鏡像圓融又一念三千喩也。一念明位三千慮想具足鏡面一體諸像圓浮意也（云云）次日橫川大師語惠心與檀那云。一念三千有重重意。敎談敎門一念三千。以自體遍照鏡像圓融可得心也。自體遍照鏡者。南岳大師直釋迦如來相傳鏡也。此鏡有明德。千里内諸事細細浮。所持主起地獄心時。鏡現地獄相。乃至發佛心時鏡現佛相。此所現鏡像本有鏡自具一念三千本有圓滿心也。但實證不思議一念三千觀如義譬喩可比物無之可得心。源信覺運各各深義相傳歡喜。大師一心三觀以鏡像圓融譬可得心書。楞嚴和尚義意也（云云）委細旨如下。
　　一念三千觀。天台一念三千觀者。離縱橫竝別四見可得心法門也。縱見者。一心變成諸法。橫見者。一心含三千法。竝見者三千法分分竝住。別見者一心有三千隔歷。離此四見等直一念三千。三千一念可心得。故釋云。若從一心生一切法者。此卽是縱。若心一時含一切法者。此卽是橫。縱亦不可。橫亦不可。只心是一切法。一切法是心（矣）一心當體不思議不可得三千具足可得意也。上夫一念一心云。至名不可思議。觀不思議觀不思議境心也（云云）。
　　尋云。一家天台心。十界互具成百界見。若爾十如有互具義耶。答（云云）。
　　疑云。兩方不明。若十如有互具義云。成立三千世間十界互具成百界。百界中毎界界具十如故成千如見。十界互具義聞。千如互具道理無之者耶。若依之然也云。十界旣互具。十如何不互具耶。答。三千世間成立處十界互具十如互具義具有之。十界旣互具。互具十界各各具十如故。十界互具自然十如互具意有之（云云）。
　　尋云。一家天台心。以何爲法體性耶。答。三千世間也。
　　疑云。世間者過雜散亂義也。旣雜亂散在法名世間。若爾唯佛與佛境界。妙法沖微實談。何以三千世間爲法體耶。答。智論釋世間義云。族義。持義。性義名世間矣。一切諸法本性各各是世間義也。心性一理三千法宛然具足名世間（云云）。
　　尋云。約何義立三千世間耶。答。十界互具成百界。一界有十如成千如。此千如約三種世間三千也。
　　疑云。是有多種過。一二界無別難。二國土世間具十界難也。二界無別難者。國土世間。衆生世間各別條然也。五陰世間衆生世間全一體法也。何爲二世間成三千耶。國土具十界難者。國土世間若具三千十界具足。有情非情雜亂過可有之。如何。
　　答。自元一家天台心。諸法雖廣不出十界。十界不同不出十界十如是。世間廣多不出三種世間。故別約三種世間成三千世間義。然二界不別難云。大論以族義持義名世間。旣號三種世間。衆生國土五陰三體各別也見。若衆生五陰全一體。何世間可云耶。其上一家天台心。總別本有云故。五陰可被云分。衆生可被云總體。俱自性常住得心。故約三種世間成三千也。草木國土具三千事。自本一家天台心。依正一體也。其旨如略義（云云）。
　　疑云。有何深意法義無量中。別以二種世間定法體性耶。答。法義無量中別用二種世間事深意可有之。四諦三諦十二因緣等。皆是一途偏説非廣通意。三種世間其意廣博也。有情非情總體別體圓滿故。其上今三種世間。三諦本義心相應（云云）委細口傳如略文記（以上三千世間分別如是）。
　　只無明心法法性而生諸法。十乘觀中起慈悲心也。慈悲得心有大小異。小乘權敎心。齊限慈悲只以拔苦與樂爲義。意有偏墜。故屬愛見大悲。一家天台意慈悲以無我爲體。謂染淨迷悟自性。自本行者一念也。一念外無餘法故。無緣大悲此至極。大論云。一心之外不立一法。是眞正大悲（矣）止觀行者。一心自體三千具足得心。自他彼此差別全無之。二法執情速滅。是大慈悲心至極也。無明心法性一體然生諸法。是眞慈悲也。一切衆生竝草木國土等皆受大悲潤（云云）。
　　直以止觀安於法性。直以止觀者。第三巧安止觀也。圓頓止觀行者。一切諸法三千具足得心。無我大悲具足後常可安住止觀二法。或時心沈昧以悲安法性。若心散亂時以寂可安法性。又一切諸法自性自安止觀。寂照二相法爾所具故。寂照義如上（云云）。
　　無明癡惑本是法性等。蓮實房和尚云。他門相承。無明癡惑本性流轉已前事。以癡迷故法性變作無明流轉最初義相也（云云）。當家相承不爾。衆生流轉間。常時以癡迷故法性變作無明義可有之（云云）故阿闍梨云。今文破法遍章也。止觀不二心地得心後。立還破三惑妄執安住法性理道理釋成也。山家大師傅法決云。無明癡惑本是法性。以癡迷故法性變作無明。是流轉門義也。法性中道本是。無明。以法性故無明變作法性。是覺悟義也。意三千果成咸稱常樂時。無明悉成法性體。三千在理同名無明時。三千俱同成無明道理書顯也。根塵相對一念。以法性理無明癡惑本是法性也。而一念起迷心違法性理。念念步步悉以癡迷故。法性變作無明也。癡迷者無明異名也。大論云。常今常始念念元初（矣）流轉間常以癡迷故法性變作無明義可有之。値知識經卷無明法性二種。一體無差道理得心。以癡迷故法性變作無明義不斷絕也。癡惑性者。是第八識癡惑恒轉如暴流云。流轉之間癡惑常相續。此癡迷相續之間。法性變成無明也。若捨癡迷第八識成大圓鏡智所起心。以法性故無明煩惱皆變成法性。故今以癡迷故全非流轉始。流轉間常所起心相也。本是法性者。是可有本迹意。本門心。無明癡惑當體卽法性也。迹門意轉無明癡惑。作法性後本是法性也（云云）。
　　尋云。一家天台意存流轉始哉。答。迹門意。生死無始有終。菩提智有始無終。法身理無始無終。本門心。煩惱菩提俱無始無終可得心（云云）。
　　疑云。流轉無始云事不明。本行經云。一切衆生本居常樂。迷心現故流轉生死（矣）。楞嚴經云。忽然念起名爲無明（矣）此等文有流轉始見如何。答。一切衆生流轉有始云。是外道説也。冥生外道云。一切衆生本時居冥覺。生悕望故轉成衆生矣。旣流轉始有云。外道説非佛法。故一家天台所談。八識常恒流轉無始可得心。但至所出文。理性圓滿方且本覺如來云也。般若燈論云。一切衆生必具迷悟。依心性理常是本覺理。依無明心常是衆生。一念一刹那必有二相（矣）。以此文得心。首楞嚴經文卽流轉續起意也。今文無明癡惑本是法性。心性理邊可得心。癡迷故法性變作無明流轉方得心。更無相違者歟。
　　起諸顛倒善不善等。依癡迷妄緣法性理悉變成無明。依無明心故第六識起諸顛倒。善惡無記三性俱是顛倒也。
　　尋云。惡是可顛倒。善何顛倒耶。答。不得眞覺間所起善惡無記三性皆是顛倒也。第六識有内心。於諸法施妄用。第七識未轉間。或持五戒。或受十戒。皆是顛倒也。故善不善同名顛倒。第七識轉成平等性智後。所有善惡無記悉成不顛倒。轉八識種子悉作淨分故（云云）瑜伽云。第七識未轉之時。一切善惡皆成顛倒。轉依已後所有諸心皆成不顛倒（矣）。無明癡迷内續起間。一切諸心皆顛倒也（云云）。
　　如寒來結水等。是有二譬。一氷水譬。二睡眠作夢譬也。氷水譬者。依寒緣諸水成氷。依無明緣法性悉成顛倒也。睡眠譬者。四十六心所中。睡眠心所云物有之。第六心王施惛昧用。此時心王爲睡眠被惛昧作種種夢。心王於諸事不相違。而依心所有種種異相。法性王者諸法自性都無動轉。而依無明癡惑緣法性變作無明。依睡眠昧用作妄想。顛倒夢想也（云云）。
　　今當體諸顛倒等。上文以癡迷故法性變作無明等者。迷悟各別義也。正依圓頓止觀本意。法性之外全無無明相釋成也。止觀本意對妄境起妄念。起動當體卽法性也。如此得心時。妄想顛倒轉被知自性絕難絕妄用。故止觀行者不絕起念當體法性心可安立也。於無明有六種。一現起無明。根塵相對念想自本妄故。二住因望果無明。謂菩薩望佛果修諸行皆是無明也。三種子無明。謂不得等覺間。第八識種子常相續六識七識皆從第八識種子生。四理性無明。是性惡也。五事性無明。謂本門果上九界也。六起念無明。謂不論是非起念皆是無明也。如此六種妄心同法性同體可得心是止觀行者也。凡夫不知此道理。妄起顛倒。諸佛知此道理。顛倒當體法性理安立也。但顛倒法性一向異不可得心。通敎一向執一。別敎一向執異。圓頓至極實談。無明法性俱一心故不異。然一心之内善惡本有。九界本有無明。佛界本有法性也。故不異云也。又流轉生死之間如旋火輪。上下迴轉。凡夫竝前三敎行人。顛倒只顛倒得心。不知顛倒卽法性道理。故爲顛倒被引動。止觀行者旋火輪顛倒當體法性得心故。不信顛倒只信法性也。此時顛倒心。失妄用成覺性圓明。此時生死當體法性故。生死夢忽覺不相續。所詮止觀行者。根塵相對念念當體法性理可通達也（云云）。
　　起是法性起滅是法性滅。起者生。滅者死也。生死一心三法且配當三諦心可有之。生假法性。死空法性。一心中道法性也。又生三諦法性。死三諦法性故。起是法性起滅是法性滅云也。是德門入行者觀相也。體門入行者。起三千具足法性。滅三千具足滅也。法法塵塵當體三千具足當體故。起是法性起滅是法性滅云也。或一心入行者可有之。起一心法性起。滅一心法性滅也。起滅俱不離一心。故名法性（云云）。
　　問。一家天台心。於法性論起滅耶。答（云云）。
　　疑云。兩方不明。若有起滅云者。尋眞如妙理不思議空寂體也。何有起滅可得意耶。若依之然也云。今解釋起是法性起滅是法性滅云。如何。答。蓮實房云。尋法性妙理非起非不起。是號心性大眞如。眞如有多種義。一不變眞如義。二隨緣眞如義也。不變眞如不起爲義。一切諸法悉入法性理湛然寂靜也。此時都法性無動轉。經云諸法寂滅相不可以言宣（矣）。法華迹門所談多存此義。隨緣眞如者。起入滅當體卽眞如也。地持論號事法性。十地論名事眞如。事事諸法當體眞如故。此時於眞如有起滅事更不可有相違。註金錍論云。眞如妙理有兩種義。不變眞如凝然常住。隨緣眞如緣起常住（矣）。本門意隨緣眞如爲本懐。本迹二門不變隨緣也。摩訶止觀内證本迹未分正體。隨緣不變不相分大眞如是也。是名未分眞如。十八空論云。自性眞如有兩種義。一理眞如。二事眞如（矣）。自性眞如者天眞不思議内證。大師己證法門也。理眞如迹門。事眞如本門也。傳法要義釋眞如體性。眞如妙理非起非不起或起或不起矣。此文存三重意。非起非不起者大眞如自性本性不可得當體也。或起者存事眞如義。或不起者不變眞如也。故一家天台意。一遍法性起不可得意。法性不起不可治定。義類無盡故（云云）。
　　尋云。圓頓止觀本意。起是法性起滅是法性滅可云。何事新法性起滅云耶。答。今法性重重意可有之。或眞如爲法性。或法自體名法性。縱以眞如云法性。都於法性無疵。起滅當體眞如可得心。所難趣眞如起滅本來不二不得心故也。今無過起滅法性得心不可有相違。加之今法性者。法自性當體不可得云法性也。松松。竹竹當體宛然處。起是法性起滅是法性滅可得心。更不可有相違（云云）。
　　體其實不起滅等。衆生有妄想顛倒迷故。於顛倒作起滅思。圓頓至極實談。起滅當體眞如可得心。故法性起滅非顛倒起滅處。體其實不起滅云也。體實不起滅。以顛倒心實有妄想起滅思也。所詮破法遍章捨偏墮情萬法無過道理爲本意。故如是釋也（云云）。
　　以法性繫法性等。此文釋能所俱法性道理也。法性境界來繫法性心。故云繫法性也。心緣境事必依境界。境界自本法性故與法性心相應。心有解行有行相。行相者境界浮心是也。行解者心緣境德也。以法性繫法性行相意。以法性念法性行解意也。以能緣法性心念所緣法門。是法性義也。能所俱法性法性外一法無之。故常是法性無不法性時等云也（云云）法性不同如上。
　　體達旣成不得妄想亦不得法性。顛倒體法性理云。且爲破顛倒心爾云也。眞實以法法體論其義。體達時法性妄想可被云法無之。故迷悟性不可得也。體達者是有三義。一證位爲體達。二深義爲體達。三法自體爲體達。今所云體達者。非證位體達。後二體達也。心依法深義。妄想法性俱不可得體達旣成云也。止觀記云。總論體達有三種不同。一證得體達。二深義爲體達。三自體爲體達。證得體達本在權門。此體達正明深義。意云。若依深義者不得法性矣。依圓頓至極深義。法性妄想不可云。故體達云也（云云）。
　　問。體達之時存迷悟二相耶。答（云云）。
　　疑云。兩方不明。若存二性云。今釋體達旣成不得妄想亦不得法性矣。妄想法性俱不可得也見。若依之然也云。一家天台極談。不動阿鼻依正等法性理。十界常住三千宛然。是眞法性也。何體達時無迷悟二性可云耶。答。此問言廣。若依法性常寂意。還源反本法界俱寂也。此時迷悟二性更不可有之。迷悟俱流轉法也。今正釋止故無迷悟二性釋歟。若依法性常照意。三千法本有常住自己宛然也。此時妄想。本有妄想。法性本有法性也。一家意旣二途也。不可同。偏立所難趣以照難寂故不可也。今寂義爲正。尤無迷悟二性可得心也。決附云。迹大敎意云斷顛倒得法性。本大敎意云。顛倒體卽法性理也。觀心一心不得法性亦不得妄想矣。迹門心。斷九界妄想證法性理。本門意。妄想當體卽法性也可得心也。觀心一門所談。二法未分法性宛然義不可有之。妄想俱不可得也可得心（云云）。
　　還源反本。還源反本者。正還法本源見諸法。妄想法法性俱不可得法界同宛然意也。傳敎大師於晨旦傳五箇法門。一一心三觀。二一念三千。三止觀始終。四法華深義。五兼禀達磨宗也。受達磨宗事。今寂法門其義相似故也。達磨宗義絕煩惱菩提二相。不尋生死涅槃跡。法界悉寂然也。今止法門云。絕迷悟性二性不可得。是寂義也。但所云還源反本者。且源云事也。眞實常寂門時。一切可爲源事無之。法本性不可得處且還源反本云也。
　　問。所云流轉者。迷悟俱流動也可云耶。
　　疑云。兩方不明。若俱流轉也云。迷是妄想故流動可云。覺悟體非妄想。何可云流動耶。若依之然也云者。今釋上來俱流動云。故一切皆流動也覺。如何。答。今文破法遍意故。迷悟俱屬流動可破之。上所分別初緣實相法性寂照等。止門時皆被云流動。同可成所破也。法性妄想俱不存故尤可屬流動也（云云）。
　　觀者觀察無明之心等。觀者法性常照三千具足義也。故無明心具三千。法性心具三千。彼彼諸法悉三千故。無明心法性心平等無差也。彼彼三千互遍亦爾文可思之。破法遍章段用止觀二門事。止故法界俱寂。可執法無之。觀故法法塵塵悉三千具足故。又別可執法無之。故約止觀二門破執情也（云云）。
　　問。釋觀時用何義耶。進云。一切妄想善惡皆如虛空無二無別矣。此解釋難思。釋觀時尤可用假諦。何以空。釋觀義耶。空其義順止如何。答。釋觀用空事。一家天台空者不可同小乘等實空。空有二義。一無義。二無障礙義也。小乘等空無義也。一家天台空者無礙爲義。心法法塵塵當體都無障礙。各具三千是空義也。加之寂空。照空云事有之。寂空無相不可得義。照空當體無障礙也。決附云。空有二義。一無義。二有而無障礙義矣。今釋如虛空者。有而無障礙義也（云云）。無二無別者。彼彼諸法各各具三千故無二無別也。彼彼三千互遍亦爾無二無別云也。
　　譬如劫盡等。釋觀有三譬。一劫盡譬。劫燒時山海大地虛空悉成火。火譬三千。三千諸法一切皆具無闕減故也。二虛空藏譬。虛空藏菩薩初來諸佛土時一切皆令虛空。虛空外又一相無之。虛空譬三千。三千性體圓融無礙。三千法外無餘法義也。三海惠菩薩譬。海惠菩薩來華嚴大集等會時一切山川等皆成大水。三千大千世界内悉水相也。水相圓滿故。内外明了也一會諸人以肉眼見三千界。唯有水而已水譬三千。三千諸法自性義也。破法遍本意破一切執無相不可得爲本意。若然者無障礙空可存法事無之。故空亦不可得云也（云云）。
　　止只是智智只是止。上釋止觀二字法界俱寂本理爲止。三千宛然一心所具處爲觀。初心行者。止觀實二法可得心故。別釋止觀不二道理也。止觀俱一心當體。止外無觀。觀外無止。寂照不二理智未分故。權敎權門意。止觀二法各別得意故。大師屬雙立止觀。今圓頓止觀者。只是行者本不生一念也。故止觀二字二法不相分。吉藏經定卽惠。惠卽定云此意也（云云）。
　　不動止只是不動智等。上標止觀不二法門。自是以下正不二道理釋也。不動者法身理。是止體也。不動智者自受用智惠是觀體也。法身理自受用智果相應全一體也。境智不和名時理智各別非止觀一如。理智和合。境智圓融止觀全一體不各別。故不動理不動智一體無有異。不動智照法性理智爲面。而又具理。不動法性理自受用智相應時理爲面·而又有觀相卽融通。故以理智冥合義釋成止觀不二道理也。
　　尋云。一家天台意。止觀二性各別也可云耶。答（云云）。
　　疑云。兩方不明。若二性各別也云。今釋止觀二法無別（矣）。若依之爾也云者。止觀二法大師己證本義。唯佛與佛定量也。何止觀二性無之可云耶如何。答。一家相承有二途。一常同門。二常差別門也。常同門時止觀二法一體全不可有二法。今釋無二無別（矣）卽此意也。常差別門時。止觀二法本有常住全不可相失。止本分止。觀本分觀也。爰以山王院大師云。乃是止觀一部本佛行因之相（矣）。本佛行因云止觀二法本有常住也聞。故一偏不可定執。
　　復次觀根塵相對。已上文只釋止觀大意。自此以下文正明行者修行也。圓頓行者修行。觀根塵相對一念修三諦行也。通途鈍根行者先觀一心三諦。其次觀六根三諦。次觀境界三諦。根境識三種一心三觀云卽是也。根塵相對如上。若根若塵以下文。自流他流異義相分。一義云。竝是法界中道。竝是畢竟空空。竝是如來藏假。竝是中道重擧中道也（云云）。當家義云。竝是法界總體也。三諦總名法界。畢竟空以下如次三諦可得心。蓮實房云竝是法界三千。次三三諦也。行者根性不同也。體門入行者。別不觀三諦。根塵相對自體法界自性體也得心。如法自性安立機可有之。是名竝是法界觀。德門入行者。正觀三諦故。畢竟空以下如次三諦也（云云）。總圓頓止觀行者。觀根塵相對一念事。法性理高故難知。彼彼諸法廣故又難和合。行者初門觀一心可有便。故別觀一心也。其上止觀意。卽身頓覺爲宗旨。不動六識邪邪念相三諦可得心。卽身本覺也。不觀法性理故。但本住不進機只觀六識。本住不下機直觀九識意事可有之。今釋存六識所觀義也（云云）。
　　竝是法界。界者體義也。法法塵塵自體。卽空卽假卽中故法界云。但依蓮實房義意。三諦萬法自己本分爲法界。諸法各各持自性各各不同義也。圓頓行者常觀法界自性。故竝是法界云也（云云）。
　　竝是畢竟空。畢竟至極義也。小乘意破俗諦有法別入眞諦空。故非至極空。一家圓敎空者。萬法自性本有而無相違名空。不動有卽空也。空有相似。故諸經中或中道名畢竟空（云云）。傳法決云。畢竟空者。不動俗有卽是眞空。小乘等意破有入空。故非畢竟。然圓敎意。三千諸法本有無過無違過宗名爲畢竟空（矣）。
　　尋云。畢竟空者。空中二諦中何耶。答（云云）。疑云。兩方不明。若中道也云者。處處釋或空觀處出畢竟空。今文隨然也。其上旣云空。限空觀覺。若依之然也云者。一處解釋中畢竟空乃是中道（矣）。如何。答。畢竟空通空中也。先畢竟空本義云者。一切諸法本有而無過義也。有而空分義似中道。故畢竟空中道異名釋。而涅槃經本文自本有二意。一處畢竟空是不可得（矣）或離有離無是畢竟空（矣）是畢竟空通空中二諦覺（云云）。爰以決附云。畢竟空亦有二意。一空義。二中道義。一切諸法本有無我名畢竟空。本有無我亦是中道義（矣）通二義覺。
　　漢光類聚三

　　漢光類聚四

　　忠尋記
　　如來藏。衆生一心本性清淨故名如來。故華嚴經云。衆生一心本是諸佛（矣）一心自體自性清淨都無染汚相。然此一心成本生一切法。故一心自性爲藏。一心自元清淨具三千。三千本有是藏義也（云云）。
　　云何卽空。空諦者不可同小乘等空。萬法歷歷而本性無相違處空云也。故阿含經無爲空義。涅槃經無主無我爲空義。十界三千萬法有自體而無我執是一家空也。餘宗所談多以無爲空。一家心無主爲空義。書寫寺性空房云。空者無義也。楞嚴和尚聞此事大歎云。彼聖人雖有一分見解。愚癡故不知空義空執小乘。和尚播州下向語性空云。空者無主也。性空聞此言我得眞空（云云）。一家圓敎空者。無主而法法無勞義也（云云）尋云。何是無主義耶。答。竝從緣生。緣生卽無主（云云）。
　　疑云。無主者中道異名也。爰以餘處釋云。一切諸法無主是中道（矣）無空主。無假主故中道名無主。今何釋空義無主云耶。答。自本空中二諦不中惡法也。爰以解釋中。空中二諦二無二也（矣）。小乘竝別敎空斷無空故其相遙中道異也。大乘圓敎空者。諸法無異相自性不可思議故其義似中道。爰以南岳釋。一心不生萬法無失。無失名中道（矣）空中二諦其意少相似。空無主云事諸法不生無異論。而中道無主云事。無偏空主無偏假主。萬法不生名中道無主。故隨處無主義各別也。今釋涅槃經文。諸佛空者無主無我義（矣）。依此文空無主云也。華嚴經諸法無主。是故非有非無（矣）。是以中道爲無主（云云）。
　　尋云。空中二諦二無也。其意如何。答。中道者不墮二邊本時不可得名中道。一家空者又不墮二邊。本來不生義故。空中二諦大旨同也。爰以眞俗二諦配立時。空中二諦爲眞諦。心性不動名中道。亡泯三千名空。其義二大旨相似故。二無二也云也。難云。三諦一諦非三非一是一家圓義也。若爾空假中三諦三無三也可云也。何二諦二無二也取分云耶。答。一家心三諦非三非一條。誰可論之。但於三諦中空中二諦二無二也云事。於無中假相貌分別也。空中不可見體也。故合爲眞諦。鏡像譬可思合。鏡與像各別有時現像。或時不現像。只有鏡體明與鏡不相離法也。鏡卽明。明卽鏡也。故取分空中二諦二無二也云也。
　　云何卽假等。一家所立假諦者。無主本空上而三千慮想明明云假也。小乘等意。談俗諦有法事眞諦空外也。一家天台意。俗諦恒沙萬法。自體空寂而三千法宛然是假義也。故今釋無主而生卽是假云也。天台圓頓法門卽事而眞云此意也。不動事法立眞空。眞空當體卽假也。傳法決云。所言假者。不動空無主三千慮想宛然常住是假諦義（矣）。楞嚴和尚云。且空中相對二無二也云也。再往分別。空假相對二無二也義可有之。一家空云。乍存三千法。無勞爲空。假云無勞諸相明了爲義。御廟玄記云。一家三諦者其義三而相似（云云）。都率云。三義相似者。三千諸法無勞一心具足故名空。一心三千諸相宛然名假。空不違假。假不違空中道形也（云云）。
　　云何卽中不出法性。一家圓敎中道者非別子細。法性自爾都無失義也。心性不動假立中名云此意也。法法塵塵自體。本有不思議是法性也。諸法自性不動處名中道。根塵一念自體本有常住。根本有根。境自爾境。一心自己不動一心也。是名中道。傳敎大師夢中告三諦中苦習中道云此意也。大師釋此事云。空假爲體事良由中道。所以者何。一切諸法本自不動名爲中道。中道之體。有兩種義。本性亡泯是空義。性相寂然是假義矣。中道諸法性體。此體有空假。若偏有空假無中道者可成邊見。中道成本性萬法無失。故空假成妙體也（云云）。以上空假中三諦各各分別如是（云云）。
　　附文六箇三諦。云何卽空云至竝皆卽中易解三謗也。當知一念卽空卽假卽中者得意三諦也。竝畢竟云至竝實相。圓融三諦。非合非散雙非三諦。而合而散雙照三諦。非非合云至而一而異不思議三諦也。易解三諦者。敎門三諦也。法體性圓融相卽。且爲知三諦相邐迤各各分別其相。玄文名邐迤三諦。是言前似別敎等。行者初門敎學也。得意三諦者。假敎門三諦相得意能能思惟觀察只是行者一心所具也。心外全無有異。了達是得意三諦也。楞嚴和尚名證位三諦。都率和尚名本處三諦。所詮三諦一心義也。圓融三諦者。空假中三諦一心得意。能能分別一心所具空諦具假中。一心所具中道具空假。故成九諦。一空一切空。一假一切假。一中一切中是也。今文竝云是三諦竝也。六卽義私記釋上竝。根塵竝是法界矣。釋今竝。假中竝是畢竟空（矣）。上根塵云竝。下三諦云竝也（云云）。雙非三諦者。圓融融卽一心具九諦。此三諦九諦非合。非各別。是雙非三諦也。雙照三諦者。立還見心本性。三諦宛然全不雜亂。合時三諦本分也。玄復疎三諦云今雙照三諦一分也。不思議三諦者。無雙非無雙照。非一心非根塵。三一不可被云一三無相違是也。止觀明靜前代未聞云卽此意也。止觀記云。依文分別有三諦六重。一易解三諦（是敎門也）。二得意三諦（證位）。三圓融三諦（自法相卽）。四雙非三諦（一心所具三諦非一非異）。五雙照三諦（合散二種宛然一心本性一三二義）。六不思議三諦（天眞獨朗本分自性）。以此意可分別也（云云）。
　　鏡像圓融。山家大師云。鏡像圓融譬非口決難知（云云）鏡像有六義爲口傳。鏡像六義者。一明鏡像義。明空。像假。鏡中道也。二三相一體義。明鏡像非各別。只是一體也。一心有三諦心也。三三相互融義。明相具像鏡。鏡具明像。故成九相。三諦互具成九諦意也。四不合不散義。明像鏡三一處故。非散一處。三相各別不合義也。五三相法爾明像鏡三。自性各別本有常住也。三諦本分本有常住義也。六鏡體不思議。明像鏡三本義不可得。法性自作不思議無相是不思議三諦義也。此六義爲鏡像口決。今附文六重三諦。鏡像六義相應。決附云。鏡像喩有六重義云。六重者今所云六義也（云云）。
　　尋云。鏡像喩蓮華喩何爲法親喩也可云。耶。答（云云）。
　　疑云。兩方不明。若鏡像譬親喩也云者。妙法難解。非蓮華不足爲喩矣。三世諸佛説妙法時必用蓮華喩。若鏡像親喩可用鏡像喩。何用蓮華喩耶。若依之然也云者。以事喩法皆是分喩。於中鏡喩其意最親矣。鏡像喩爲法親喩也見（云云）答。此問題寬和年中穴太講之時出來。意圓内供受此問答勞。都率和尚在下座竊云。問喩同異也。而不相傳故終不答。楞嚴和尚於座上示云。向後不可出此問。一家天台大事可顯露故（云云）。意圓内供參惠心御房後傳此法門。蓮實房云。御廟大師學問日記云。在龍宮被云如意寶珠。在魔宮被云頗梨鏡。天台相承成自體遍照鏡。在衆生内心當體蓮華也書。所詮鏡像譬蓮華一體也可得心也。鏡被云借名也。正心名鏡。心有十名。謂心識意主體鏡明相等也。旣鏡心本名也。蓮華云卽衆生一心也。一心自性明了也。明了故諸相現心上。所現相喩假諦。明相喩空諦。一心體中道也。所詮鏡像圓融喩法譬一體口傳此意也。慈覺大師一處釋。以事鏡像喩一心三觀釋。一處以心鏡像直傳一心釋。心鏡像者法譬一體也。山家大師釋。鏡像圓融喩非口傳難知書卽是也。都率和尚。當家一心三觀非事鏡像釋卽此口傳也。我等一心本性卽明像鏡也。當體蓮華云我等一心也。蓮華清淨明。八葉具足像。蓮臺唯一鏡體也。如此得心鏡像蓮華全一體不可有異相。爰以山家大師。自心清淨是蓮華。諸相宛然是華。雖有慮想不離一心是蓮義矣。衆生一心有空假中三諦。是當體蓮華也。若然一心鏡像何異蓮華喩耶（云云）通途義云。蓮華喩敎親。鏡像喩觀親（云云）。是一往義也。是法華意蓮華者當體蓮華也。是豈限敎耶（云云）。
　　尋云。鏡像天目相對何全喩也可云耶。答（云云）。
　　疑云。兩方不明。若天目全喩也云。廣止觀擧鏡像喩。妙樂受之。伊字天目分喩。鏡像全喩釋。若依之然也云。止觀顯體章。正用伊字天目喩。若分喩正顯止觀體處何可依用耶。答。此事可治定事也。先本迹二門配立。迹門相卽不二爲本意。故鏡像喩全喩伊字天目分喩也。本門意而二常差爲本意故。伊字天目全喩。鏡像分喩也。觀心有二途。境智不二門鏡像。喩全喩也。還同有相門伊字天目譬全喩也。今釋境智不二釋成故用鏡像譬。顯體章還同有相門釋成故用天目譬也。覺大師決附云。伊字天目與鏡像互有親疎矣。互有親疎。全喩分喩義兩方相分。故一向全喩不可治定。御廟大師學問日記。鏡像喩爲本門還成分喩書。卽此意也。
　　非但己爾佛及衆生亦復如是。如已上文者。於己心具三諦樣釋成也。自是以下。歷一切諸法皆具三諦樣釋也。佛果有六重三諦。乃至衆生界有六重三諦。如上可分別（云云）。
　　總明一心三觀。自復一心修止觀以下。行者正觀己心樣總別釋成也。總明者第八識異名也。第八識有十種名。一名種子識。二名無明識。三名無沒識。四名總明識。五名大夢識。六名根本識等也。總明第八識生死流轉總體。明了含諸法種子。故名總明識。此總明八識流轉生死間。常相續不間斷故名無沒識。此總明八識觀三諦具足。流轉根本總明一心。失妄用故流轉速息。故取分觀總明一心也。第八識衆生常發之。別敎意入十迴向位正知八識體也。行者根性各別。或六識爲所緣境。或第八識爲所緣境。或第九識爲所觀境。今所云總明一心三觀者。八識所觀義也。
　　尋云。第八識爲一念也爲多念也如何。答。北七師中存八識一念義。彼義云。第八識者一念迷妄從寂靜理初出一念名第八識。其後第八識都不起。七識六識計續起也（云云）。此義違經論文。攝大乘論。第八識無間斷常相續（矣）。旣流轉間相續識也。故此義爲非。今家意念念元初故。元初無明不可限一念。多念相續也。但今文無明一念云一念見文。且於多念中別指一念爲所觀境可得心也。八識限一念不可得心。攝論出譬八識如種。七識如水。六識如芽。此喩前後。若約法體八識七識六識竝起矣。六識與八識必俱起識也。八識大夢相續故。七識六識夢事又相續也（云云）。
　　尋云。有何故必八識爲所觀境耶。答。八識生死根本也。釋云。八識是生死根本。若觀此識具三諦理。根本已破枝末亦破矣。意過去未來現在三世所造業煩惱雖有之。第八識種子旣破苦果因用息。所有一切妄業皆息也（云云）。
　　問。一家天台心。從何法萬法出生耶。又一家天台意。離四句諸法生歟。不離四句生歟如何。答（云云）。
　　疑云。兩方不明。若許四句生云者。處處釋自他共無因生屬外道説。若依之然也云。今釋無明與法性合卽有一切夢事等矣。旣無明法性合生。是共生義也。如何。答。自元一家天台意。離四性諸法生可得心也。但今無明法性合有一切夢事云事。且擧迷見邊也。止觀意。止夢事當觀三諦理故。諸法都不生也。諸法不生故又不可屬四句生。決附云。若一往分別者。或諸法從無明生。或從法性生。或無明法性合生諸法。再往論之。一切諸法本是三諦。云何有生。若諸法無生無滅。是故非四句生（矣）分明者歟。
　　問。一家天台意。俗諦恒沙萬法。無明生歟。將法性生歟。如何。答（云云）。
　　若法性生云者。法性理凝然不變本性也。如何可生諸法耶。若依之爾也云者。從無住本立一切法矣。無住本者是第九識也。又今釋從法性生諸法見如何。答。尤可得意事也。先一家圓頓實義。一切諸法不生不滅。三諦自性更無有生義。而立還沙汰生本。別敎幷迹門無明緣起也。法性理寂靜湛然無有緣起相。一念無明起違寂靜理故。此時有諸法。故無明緣起也。本門意起是法性起。滅是法性滅。皆是眞如全體也。眞如妙理隨緣成諸法是隨緣眞如意也。爰以處處釋或云無明生。或云法性生。俱無相違事也。但至今釋者。釋意諸法起相不爲本意。一念無明體觀達三諦理。是今釋本意也（云云）。
　　一陰界入一切陰界入。一陰界入者。第八識種子也。此種子有一切陰界入。第八一陰界入三諦理得意後。所屬一切陰界入。悉成覺性也。故總明一心三觀具一切功德。第七識第六識皆第八識爲本性故也（云云）。如是一切因緣生等非今觀相。妄心因緣生也。無言等見。三界九地諸思惑。十六門破等皆是妄心次第因緣。非眞實因緣。圓敎至極實談。元初一念無明當體三諦也。權敎權門前三敎意。皆次第隔歷成因緣義故簡之也（云云）。
　　今聞一心因緣生。尋云。所云一心因緣生者。第八識歟。第六識歟。答（云云）。
　　疑云。兩方不明。若第八識也云者。因緣生云處處解釋大旨第六識也。第八識因緣生云事無之。若依之爾也云者。今章正總明一心三觀也。卽第八識也。何以第六識可爲所觀哉。第六識歷餘一心三觀也。如何。答。蓮實房云。第八識無没微細種子識故。因緣生不可云。正因緣生者第六識也。但八識且因緣生云事。因緣生六識皆從八識種子現行。隨所生能生第八識且因緣生云也（云云）。私云。八識云因緣生不可有相違。法性理自本不生。因緣生義雖無之。第八識自性轉起識也。若然有因緣可生起也。瑜伽論云。若有生法無因緣者。是邪念同彼外道（矣）。第八識若無因緣生云者。外道無因見也。第八識七識爲所依根故。法性理爲因。七識爲緣第八識生故。因緣生條勿論也。攝論云。八識因緣其相微細更難分別（矣）。第八識有微細因緣見（云云）。
　　尋云。第八識有根塵相對義耶。答（云云）。
　　疑云。兩方不明。若有根塵相對義云者。根塵相對正是第六識也。何第八識有根塵相對義可得意耶。若依之爾也云者。唯識論云。心起必託内境依根矣。攝論八識恒起根境亦轉（矣）。第八識尚有根塵相對義見如何。答。常人義云。七八二識無根塵相對義。根塵相對必定第六識也（云云）。此事都不知大小乘性相人惡義也。第八識旣轉起識也。若轉起識必根境相對可轉起也。但七八二識根塵能能可得意法門也。八識染淨和合種子爲境界。第七識爲所依根。第七識八識相分爲境界。見分爲所依根。七八二識互成根。流轉間相應續起也。得道後七識成平等性智。八識成大圓境智又相應也。若然八識有根塵相對義可得意也。但八識根塵相對非凡夫所知。覺大師決附云。元品無明以内根内境爲根塵。第六識以外根外境爲根塵矣。第八識有微細根塵續起見。但處處解釋。根塵相對第六識云事。且約鹿強也（云云）。次上文總釋也。因緣生一念三諦不思議理釋成也。三假四句者正有空觀。三假者正自智論出。一因成假。謂一切因緣生法皆是假法非眞實。二相對假。謂生死對涅槃。涅槃對生死。其相對法無有自性。無自性故生死涅槃俱空也。三相續假。是有二種。謂卽起離相也。卽起相續假者。一切諸法當體相續。念念生滅自性都不留。故名假。離相相續假者。去年花散無之。故云空也。今年花又如去年相續。又是假法也。一切諸法不出三假。俱自性空寂故云空也。四句者自他共無因也。權敎權門意談空皆約三假四句。今總明三觀本性不可得當體空爲空體也。三假四句空皆是思議空非不思議空。不思議畢竟妙妙空者不動流轉諸法當體。都無思無念云妙空也。總明一心三觀此不思議妙空爲空體。空中二諦二無二也道理可思之（云云）。
　　複疎倒入。於假有權假實假。權門所説假皆是可思議假非不思議假。複疎倒入分別病藥假只是隔歷假也。複疎倒入入重玄門異名也。等覺菩薩爲斷元品無明還入疎門倒作凡事。是複疎倒入假也。入重玄門源出瓔珞經。前三敎假諦者。心外修別行。隔歷不融心地爲自行且利衆生是也。圓敎假者。行者一念三千慮相宛然無闕減是也（云云）。
　　問。入重玄門倒修凡事通通敎耶。答（云云）。疑云。兩方不明。若通云者。入重玄門出瓔珞經。彼經偏存別門。豈通通敎耶。加之。彼經意。入重玄門者。元品無明難斷故。千萬億劫入重玄門倒修凡事等矣。通敎斷無明義無之。何有入重玄門耶。若依之然也云。名玄云。八地已上誓扶習生。只是入重玄門（矣）如何。答。御廟大師學問日記云。入重玄門有四種。一相通。二加行。三化他。四自性入重玄門（矣）。通敎心相通入重玄門也。通敎意非無明斷。故眞實入重玄門不可有之。而通敎八地已上菩薩。三界煩惱斷盡後。一分留三界受生死身。利益衆生形似入重玄門。故名玄於八地已上立入重玄門名。加行入重玄門者。瓔珞經所説爲元品難斷所修入重玄門也。至等覺位元品一迷難斷。爲斷此迷重入因位玄門。依此行斷元品無明故名加行入重玄門。化他入重玄門者。非元品無明難斷故（云云）。只爲化他示九道身也。籤三云。遍應法界名入重玄。不同別敎敎道重玄。（矣）自性入重玄門者。圓敎意自性三千圓滿形故。念念入重玄門（云云）。第四入重玄門卽今總明三諦中假諦也。
　　問。圓敎有入重玄門耶。答（云云）。
　　問。佛果有入重玄門耶。答。圓敎意佛果有入重玄門。遍應法界名入重玄門故。別敎佛果無入重玄門。元品無明旣斷故（云云）。
　　今聞非空非假。總明一心三觀中中道者。不思義中道非權敎權門中道。權敎權門意。中道云皆有待對。今中道者一心不生萬法都無失名中道也。此自性中道云不思議中道也。總明一心三觀者。正行者分別思量非作。是非觀。只心解本分三諦。所解體能能分別。空三千亡泯本空。假自己三千妙假。中自性中道也。故空假中三諦俱超權敎權門（云云）。
　　單見複見見中道。單見中道者雙非中道。複見中道者雙照中道也。具足中道者雙非雙照具足也。一家至極中道者。諸法自性不動爲義。此時雙非義。雙照義。具足義俱成執見。決附云。正中道者。萬法不動都無過失名爲中道。無有雙非雙照等義。雙非是單見。雙照是複見（矣）雙非雙照單複二見中道非正眞中道見（云云）。
　　問。圓敎中道雙非雙照爲義耶。答（云云）。
　　疑云。兩方不明。若雙非雙照爲義云者。單複二見也。何以之爲圓妙中道耶。若依之然也云者。餘處解釋中釋圓敎中道。多約雙非雙照如何。答。此事可口傳法門也。中道有多種。別敎中道一向雙非爲本意不知雙照義。迹門中道不捨雙照雙非爲本意。本門中道正雙照爲本意。大師内證中道者。非雙非非雙照。諸法自己不動不轉名中道。橫川大師學問日記云。別敎但詮雙非中道。迹門正明雙非傍兼雙照。本門正明雙照中道。觀心一門非雙非照。雙照單複見故（矣）於圓敎有本迹觀心三重。本迹二門圓雙非雙照爲中道觀心圓非雙非非雙照自本不生名中道。總三諦理有重重不同。楞嚴和尚學問日記云。空有多種。一析空。二體空。三卽空。四本性空也。假有多種。一妄假。二施設假。三本性假。中道有多種。一離邊中。二雙非中。三雙照中。四照非不可得中。五還同本理中矣。於中道有多種故一偏不可定。三諦口傳如略義記（云云）三藏敎意。離苦樂離斷常爲中道。通敎又然也。通敎含容中道雖有之非當敎意。別敎中道離邊中道也。已上單見。複見。具足見。藏通別可思議中道非今中。今中者不思議自性本中道也（云云）。如此三諦本理。在一心不思議道理。諸人難得意法門也（云云）。
　　約心論無明等。以前文多釋境智不思議門。約心以下釋成還用有相法門也。元初總明一念云。只是行者一心也。因緣生云行者一心也。諸法皆一心也。若然偏空偏假乃至單複中道等何簡之哉。俱是一心自己本分也。故立還前來一切法門皆是止觀内證深義。大師所立妙義也（云云）。
　　一念三相。一家一心三觀者。微細一念具三諦理。此道理難得意。今以三相一刹那譬顯一家三觀也。生住滅三相體各別。尚一刹那俱生。衆生一心妙法也。一念三觀具足條分明者歟。
　　問。一家天台心釋三觀相見。然用何譬耶。答。文云如一刹那而有三相。三相不同。生滅住異一心三觀亦如是。生喩假有。滅喩空無。住喩非空非有。三諦不同而只一念（矣）。
　　疑云。生住滅三相自本異時法也。何圓融至極一心三觀可合此喩哉。如何（云云）答。自本一家處處解釋。釋一心三觀多喩四相同時。生未來。住現在。滅過去也。共三相同時云事。生下有四隨相。四隨相十六。本相四合二十相也。本相前後四隨相同時也。約隨相三相同時云也。
　　重難云。用鏡像圓融何用三相喩耶。答。鏡像圓融三相互具道理分明。正有無相違法一時俱生道理未聞。生滅二法天地遙異相違法也。此法旣同時上。空假相違法又可同時被得意。三相喩相違法。一時竝起道理親。鏡像圓融三諦相卽道理親故共用也（云云）。
　　三觀三智三止三明。法性常照門三諦名三觀。常寂門三諦名三止。因三觀名觀。在果爲三智。智者決斷重知義故。常寂門三諦在因被云止。在果被云明。三觀三智三止俱行者一念無相違法也。
　　開佛知見。問。佛知見者其體何者耶。答。觀一念心三諦具足是也（云云）。
　　疑云。何一心三觀爲佛知見耶。旣因位未了觀法也。三觀妙解甚深也。佛知見名更難與如何。答。止觀者佛知見也。止佛知。觀佛見也。法性常照一心三觀佛見。法性常寂一心三觀佛知也。止觀旣佛知見也。止觀云卽一心三觀爲根本。爰以今解釋一念心具三諦。如是觀者卽是衆生開佛知見（矣）。圓家意。理卽本有佛體。從名字卽値知識經卷始開本有知見也。故天台立行果滿内證云。本佛行因釋。因位非佛知見云事。偏是始覺始成假説非本覺實談。其上法法塵塵自體。本有無作三身也。名字卽位開自身無作道理已後心念悉可佛知見見。六卽義妙記云。理卽爲本佛。名字觀行相似分眞爲佛因。究竟卽佛果也。是故六卽皆是果中六相。（矣）名字以後一心三觀云佛知見事。更不可有相違（云云）。
　　衆生者貪恚癡心。一切衆生皆起我見。我見爲根本起貪嗔癡三毒也。起三毒名衆生。於我有三種。一分別我。謂外道等謂。一切衆生心内有不可説藏。此藏有微細神我作諸法本（云云）。二俱生我。謂凡夫等別不起神我。緣諸法時心有我執。三流布我。謂諸佛無我執。且爲化他如是我聞乃至自我得佛來等云也（云云）。分別俱生二我有之故。依此我執衆生起三毒。三毒數數生故名衆生。然止觀意。如此所起我見。三毒煩惱等自體。空假中三諦得心。妄起非過。自本貪體卽覺體故。貪外求菩提此二念隔異執情非止觀本意。摩訶止觀意。貪嗔癡三毒念念續起是法性三諦續起故。衆生當體卽佛也。此道理得心爲開佛知見。一切衆生念念起佛知見。立止觀妙行。不知故名凡夫。今値知識聞自心本地三諦。三世常恒妙行旣圓滿故。衆生外無佛體釋給也。
　　問。佛起三毒耶。答（云云）若起三毒云者。佛無上覺者也。智德斷德圓滿。若起三毒者斷德不圓滿失有之。若依之然也云者。今釋衆生卽是佛云其衆生起三毒樣釋成。佛起三毒見如何。答。佛三毒起不起俱不可有相違。此事淨名經分明也。佛有二義也。一始覺斷迷佛不可起三毒。二本覺實佛。衆生當體本有佛果也。此佛縱起三毒不可有相違。蘇悉地經釋迦爲淺佛。提婆爲極佛此意也。慈覺大師受此文。淺略門時釋迦爲善人。提婆爲逆人。深祕門時。釋迦提婆俱一如也。祕中深祕門時。釋迦斷相修顯佛故爲淺。提婆不轉本極妙體故爲深。祕祕中深祕門時。非釋迦非提婆。本極無相眞意爲法大宗釋。今文如是可得心。摩訶止觀本意。貪體卽覺體名本覺理故三毒當體卽佛體也。貪嗔一念自性三諦故空爲智德。假爲斷德。衆生自本具三諦。故三毒自體本分智德斷德也。如此得心。衆生佛三毒起不起更不可有相違。加之今文意。貪嗔癡三毒當體本有三諦開覺。是入佛知見妙意也釋計也。爰以覺大師止觀記。捨離三毒別得法性名爲迹意。貪體癡體卽是本覺名本覺理也。（矣）顯密二敎雖異也大道不相違。山家大師釋卽此意也（云云）。蓮實坊和尚最後精云。（立者靜慮院澄豪）一代敎多説佛相甚不同也。山家大師。唐朝御相承六重佛相云事有之可立申。立者不知之（云云）。故阿闍梨云。六重佛云尤可得意事也。一妙因假立佛。謂前三敎敎主皆於因位假立佛名。二色相莊嚴佛。謂凡夫小乘等金色光明等爲佛相。眞實非色相佛。迷人所見佛爲色相莊嚴佛。三斷諸迷妄佛。謂斷貪嗔癡等煩惱別得覺悟知見。四法性眞如理佛。謂事事諸法非實佛。眞如妙理是一體也。五貪卽菩提佛。謂衆生當體佛果也。六非迷非覺佛。謂覺悟不相分。生佛未分不思議不可得強名佛。傳法決云。諸經明佛相義類非一。一妙因假立。二色相莊嚴。三斷迷得覺。四自性唯理。五妄卽菩提。六非妄非覺。強名爲佛。初二在爾前。第三在始覺門。第四是本覺。第六正在觀心一門。（矣）旣佛在六重。一偏不可定。今所云生佛等者。於生佛未分處立還明種種義故。不可隨所難。於一心三觀有重重不同。總相分別時心性不動爲中道。亡泯三千爲空。雖亡而存爲假諦。本起不動一心三觀時。善惡無記三性各各一心三諦也。一家天台心本起不動三觀爲妙行。本起不動時別不可沙汰覺不覺。當體本佛也。此一段古阿闍梨隨分己證也（云云）。
　　隨心起念止觀具足。一切衆生自本止觀具足。心隨境界起念當體止觀具足也。止觀外全無餘相。權宗權門意不知自身佛知見。故心外求覺體。止觀心一切衆生無不起念。念若起皆是止觀現前正行也。此道理値知識堅固解了是初隨喜品也。此道理信解是衆生開佛知見也。華嚴經説得佛知見。淨名經説證佛知見。開佛知見語無之。法華開佛知見云甚有深意。得云證云衆生外有覺體得意。於衆生妄心得覺體云也。今開佛知見云。心性自性自本本覺佛知佛見止觀也。不知之名凡夫。値知識汝所起起念當體止觀妙行被示説。開自心迷相成佛知見。知見始不來。自本具足故云開佛知見也。決附云。能開自心三諦本理名開佛知見矣。此意也（云云）。如此此隨喜品也（云云）。
　　讀誦經典第二品。見經卷讀名讀。離經卷暗誦爲誦。於讀有義讀文讀。義讀異義讀。同義讀有之。覺大師決附云。於讀誦經典有障道助道二種不同（矣）文讀者別不得意義只誦文字屈曲。義讀者正經文得心字讀是也。義讀助道。文讀別不助道。義讀有二種。異義讀成道障。謂止觀行者學小乘權敎是也。同義讀助正行。謂圓頓行者止觀法華可學讀。山家大師御遺告云。圓頓行者獨座石堂不入聚落。或有行者。雖居阿練若。正心雜亂者還入集所應學法華。若讀法華義正心障起勝定卽發（矣）。止觀行者尤可學讀法華止觀覺。誦又文誦。義誦。同義誦。異義誦可有之。如上可得意。
　　更加説法第三品。如所行説法助自心他心。此行轉明故止觀妙行速成就。是有利鈍二機（云云）。
　　尋云。更加説法説法通權實耶。答（云云）。
　　疑云。兩方不明。若通權實云者。第三品未至事理和融位。若説權敎必可成内行障。爰以今釋妙行專説（矣）。行者實敎行也。若依之然也云。淨名經云。廣説一切法是説法品也（矣）。如何。答。更加説法人可有二類。鈍根人根性易退。故必説實敎不可説權敎。權敎道障故。利根行者都無退轉。故廣説權實二敎可利益衆機也（云云）。
　　兼行六度第四品。理行爲正兼修事行。初趣化他門位也。此位傍行六波羅蜜。謂或人施眼髓等。乃至學般若。但於六度有重重意。悲增行者別行六度。智增菩薩佛知佛見觀體明了時。自然具六度。萬法併我性一心得心。他人受用皆是自身也。彼彼平等更無異相。故檀波羅蜜也。一念觀解前八萬四千淨戒圓滿。故戒波羅蜜也。一切諸法己心本分得心故忍辱波羅蜜也。又一念三千妙行頓證菩提正因故精進波羅蜜也。一念三千觀體明了無諸相散亂禪波羅蜜也。一念三千妙解前諸智速歸智惠圓滿。是般若波羅蜜也。故一念三千一觀六波羅蜜必具足也（云云）。
　　正行六度第五品。此位事理二行平等都不闕減。事行不障理行。理行不障事行。事理和融位也。天台大師正住此位給。天台於六卽中殊住觀行卽事。口傳如上。於觀行卽中別住第五品。事。前四種理行爲正事行減少。故別住第五事理和融位。正行六度品大意云者。正趣化他門行六波羅蜜。化他當體達三觀妙行也。
　　轉入六根清淨等。華嚴經意。於分眞卽建立六根淨。法華意於相似卽有六根互用德。華嚴敎權故證位有六根互用。法華敎實故於未證位説六根互用。是初心卽極眞意也。轉入六根者。一根六根轉入成三十六根。幷以勝解緣諸法。但一念起三十六根也。法華雖未得無漏等者。相似卽位不斷一品無明。不證一品中道。故雖未得無漏也。未得中道無漏。依圓頓勝德速得六根清淨。委旨如上（云云）。
　　進入銅輪初破無明等。相似卽鐵輪位也。十住銅輪位也。華嚴經説七輪。謂鐵銅銀金瓔珞水精摩尼也。如次譬十信十住十行十迴向十地等覺妙覺。十住斷無明最初故進入銅輪等云也。無生忍等者。滅無明生得中道忍理故得無生忍云也。斷無明證中道四十二位也。四十一位爲分眞。妙覺爲究竟卽。四十一位住果報土。妙覺究竟佛住自性土（云云）。
　　問。仁王經云。三賢十聖（矣）別圓二敎中何耶。答（云云）。
　　疑云。兩方不明。若別敎意也云。今釋四十二品斷證據引合。別敎只斷十二品無明。非四十二品斷。若圓敎心也云者。旣云三賢十聖。圓敎意十信爲賢。十住已去皆是聖位也。別敎意十信爲外凡。十住十行十迴向爲内凡賢位。十地爲聖位。今三賢十聖文正准別敎。如何。答。釋云名雖似別。義必依圓（矣）。心名別義圓配立也。名雖借三賢十聖別名。引四十二品斷證據。故義圓也。今釋存此意。若別敎心。三賢菩薩只居方便土。今三賢十聖住。實報土云故義圓也（云云）。
　　疑云。仁王經文正名別義圓見文有之耶。答。一説十信功德。十善菩薩發大心長別三界苦輪海（矣）十信斷見思出三界云故。正是圓敎義也。二謂旣云住果報。果報者實報土名也。三賢十聖俱居實報土義圓心也。
　　問。文云唯佛一人居淨土（矣）然實報寂光中何耶。答（云云）.
　　疑云。兩方不明。若實報土也云者。他受用報土外唯佛一人居淨土（矣）。寂光土覺。若依之爾也云者。今釋以賢聖例佛。指妙覺是報（矣）。正報土釋定如何。答。檀那院楞嚴院御義各別也。檀那院云寂光土。三賢十聖菩薩居實報土。唯佛與佛内身居寂光（云云）。楞嚴傳云。山家大師傳法決云。三賢十聖住化他報土。唯佛一人居自行實報土（矣）。覺大師釋。實報寂光一法二義（矣）。寂光本理具本有智性。此所具智爲自行實報。覺運依總相。源信依細分別如此義立（云云）。委細旨自受用身所居土沙汰下有之（云云）。
　　問。一家天台心。三賢十聖報土外有唯佛報土耶。答（云云）若有之云者。經論常途説全不見處也。三賢十聖報土外有唯佛敎土云事。若依之然也云。今釋三賢十聖報土外有唯佛報土見。文云以賢聖例佛指妙覺是報等矣。正三賢十聖報土外唯佛妙覺報土有之見。如何。答。自家他家異義也。他家唯佛一人居淨土寂光云不云實報。當流三賢十聖土他受用身隨類感見化他報土也。自受用所居土實色實心内證故。唯佛與佛所居土也。他受用報土外有實報土云事。源依今文也。今文卽唯佛妙覺所居土。例三賢十聖名實報土見。隨餘處釋。唯佛報土非賢聖境界矣。三賢十聖間只見他受用土自受用。内證報土等覺一轉入于妙覺後唯佛與佛境界也。此實報土非無明所感。是中道所感土可得心。四種佛土十界衆生所居也。同居六道所居。方便二乘所居。他受用報土菩薩所居也。自受用身法身冥合一體也。然而自受用身居自行實報土。法身居寂光。此實報寂光同體實報土也。窮源盡性妙智存是自行報土也（云云）。
　　尋云。唯佛所居土立實報名事依何義哉。答。以賢聖例佛指妙覺是報（矣云云）。
　　疑云。縱雖妙覺位也。於當體立實報名事更不可有相違。報者依因位萬行所得義也。若然不例三賢十聖。云何不立報土名耶。又例賢聖云者何樣例耶。答。妙覺位境智和合。成函蓋一體法身。法身旣非修因感果。相應自受用身又不可有修因感果義。故報土名言尤住三賢十聖果報土。然以本有智惠爲實報事別段義也。總修因感得名言。因位可有歟。今釋以賢聖例佛自受用所居土爲實報云事。因位智惠智性也。果位智又智性也。旣同故以因位果報名例果位唯佛所居土尚云實報土也。但今釋一往可得意。正於自受用身當體可有實報土義。報土契當義也。自受用身智性與法身理想應。一如不異可名實報土身。彼佛所居土當體云實報事。更不可有相違（云云）。
　　尋云。依何證據明十信斷惑義耶。答。有多證據。仁王經云。十善菩薩發大心長別三界苦輪海。（矣。是一）華嚴經云。十信菩薩能離三界（矣。是二）又起信論中十信菩薩八相作佛相説之。顯戒論十信菩薩離煩惱等（矣）。
　　尋云。依何證據明十信斷無明義哉。答。法相權大乘云。十信十住十行十迴向間。只伏見思不斷。初地斷見惑。二地至七地斷思惑。八地已上斷所知障（云云）。都令地前斷惑云事。無經論證據難也。天台一家意。大師旋陀羅尼自解明。一十五遍高覽不可有謬。旣十信斷見思。初住已去斷無明釋。妙樂大師又得獨歩才藝。正玉泉流。旣引華嚴起信爲十住斷無明證據。華嚴經於初信分得無生忍。七信已上離於三界。乃至初發心住正得無生忍矣。此文正證據地。十信初心斷見故一分無生忍也。第七信思惑斷盡故云離於三界也。又於初住正得無生忍云。十住斷無明義分明也。隨按道理念心精進心等有之妙行精進也。何不斷見思耶。十信斷見思十住斷無明事。理在絕言也（云云）。
　　歷餘一心三觀。歷餘一心三觀者。若作總明一心三觀開悟得脫人。歷餘一心三觀無用也。然衆生根性不定。觀總明一念無得脫益。此人還歷餘心可觀三諦理。餘心者正第六識也。緣第六識修三觀妙行。行體如總明一心三觀。如是歷總別心修行止觀人俱下根機也。大師依化他門如是二種觀釋成歟。覺大師釋。若鈍根者廣歷諸心應修三觀。觀行相續速應得脫（矣。云云）尋云。有何故出貪嗔等不出癡煩惱耶。答。癡煩惱是總明一心三觀境界無明攝也。無明有二種義。一相應應明。二獨頭無明也。不起貪嗔等只無起心時。無明計内起故名獨頭無明。相應無明者。與餘煩惱相應起也。煩惱起時必有第八識無明相應。釋云。無明通與諸惑相應（矣）無明與諸心相應也。如是二種無明名爲癡煩惱。故歷餘一心三觀處不出癡煩惱也（云云）。
　　四陰亦如是。若有心法入宿習。觀總別識得道入。總明歷餘一心三觀機也。若有色法入宿習。觀色法可得道機。色法當體可觀三諦。謂青黄赤白等色法當體。不動不退中道也。自性不二不可得空也。相應分明假也。色法三諦觀可得脫也。若不堪此觀。乃至觀行陰可得道機。觀行陰念念生滅可修三觀妙行。一切行法念念無常空也。然而假有相續假諦也。行陰當體本性不動中道也。故四陰亦如是云也。十二入十八界又如是可得意也（云云）。
　　煩惱境。煩惱境者。不堪陰入境。依煩惱境可得道機也。若觀陰入境。煩惱熾盛三毒續起。依煩惱境可得道機也可得意也。衆流入海風增求羅云此心也。以煩惱心或佛菩薩結緣等此心也。謂不輕菩薩化道時。四衆起嗔恚。此人煩惱境得道機也。止觀記云。過去無量時。以煩惱心結微少緣。得脫之時必成煩惱境機矣。宿緣速發。根性法爾故。依煩惱境得道機可有之也（云云）。
　　病患境。止觀修行人。四大互增減病生。卽觀病體爲三諦理。是病患境行者也。於之可有二意。道邃和尚意。依過去宿習病患忽發也。行滿心。不依宿習依病患增上也（云云）。
　　業境。業境者。正觀行者修止觀行時。身口意三業若增上。業境得脫機得心偏可觀業境。業境身口意三種行者又可有之。皆是根性法爾道理也。涅槃經云。若菩薩永離三界。一切諸業起力潤生（矣）。意今度出生死不可留人。三界諸業各各起力障礙也。若業增上業爲緣殊可修止觀行（云云）。
　　魔境。於魔有四魔八魔。四魔者。一五陰魔。二煩惱魔。三天魔。四業魔也。八魔者。四魔上加生老病死魔。今所云魔境者。總可通四魔八魔。若別云者天魔也。出生死不留三界人。魔殊作障礙也。本起經云。一切衆生流轉之時是魔眷屬。始發大心永出生死非魔眷屬。是故諸佛成道必有天魔障矣。今所云魔境者。卽此義也。天魔作障觀魔體可作三諦觀解（云云）。文民屬等云者。未入佛法時魔眷屬也。入佛法畢非魔眷屬。故化他民屬云也。
　　禪境。禪者四禪。四無色。未至。中間等禪也。皆不出欣上厭下觀。是皆外道事禪非正禪。止觀修行時。若事禪有宿習。禪定互發。禪境得脫可得意。見境慢境如文可得意。二乘者止觀修行人。若空見數數發二乘得脫得可意。涅槃經二乘境名爲空境（云云）。尋云。聲聞觀四諦。緣覺觀十二因緣。觀何合爲一境耶。答。二乘異俱空觀爲所見。故合爲一境也（云云）。
　　菩薩境。菩薩境者前三敎菩薩心地也。前三敎菩薩論結緣有無結緣愛之。非不結緣故屬愛見大悲。圓敎心不云結緣有無。緣衆生所具心性理普救一切也。故圓敎大悲爲無緣大悲。止觀行者若起愛見大悲。此心當體空假中三諦可得意也（云云）。
　　尋云。今所云十境者結緣有無歟。又根性法爾歟。答。邃滿二師義不同也。道邃和尚心。十境皆結緣有無也。若衆生煩惱熾盛輩依煩惱境得意。見他苦歡喜人必依魔境可得意。乃至有菩薩宿習人依菩薩宿習得意。不經十境直於止觀一言得道輩。十境更無用也。定十境發不發。論觀解厚薄事。中下根機也（云云）。行滿云。從無始已來。根性法爾十境得脫内性相分。故大師立十境逗彼根性（云云）。十境各別能觀三諦只一也。如陰入境可得意。故今釋擧所觀十境。能觀只卽空假中釋也（云云）。
　　無不隔凡成聖。此文總結上也。已上文文或初緣實相云。或修三千三觀云。爾世間人。見此文斷迷開悟修行可得意。故破此疑惑也。意十境十乘觀法等。只是諸法自性所作非始成。凡聖未分迷悟一體上假相也。眞實以斷迷開悟意修三觀等行不可得意。其道理大旨如上（云云）。
　　尋云。不隔凡成聖云意如何。答。凡夫邪邪念想外全無止觀行。一念心體自元三千三觀具足故當體聖法也。聖法云只是二諦（云云）。尋云。凡心當體三諦聖法得意。有何所詮耶。答。一家天台意。知一切法皆是三諦解了處。三學圓發成獲忍心。此解了體一心清淨定也。了了分明惠也。一得永不失諸惡不留戒也。三界流轉思苦道時是苦也。今値知識聞三諦本理。此本解生生世世強勝不相失時。雖三界受苦都無苦相。是寂光本有身土也。獲忍心者不忘本受心也。一家天台心。得佛果不爲勝利。佛果別者無之。故以獲忍心爲勝利。生受三界都無動相故。如是得心凡心當體三諦本理解了。天台己證所詮也。山家大師相傳日記中。獲忍心口傳云是也。彼口傳趣。摩訶止觀意。凡心當體三諦得意故離六種失。一却生卽忘失。謂諸餘敎法。縱雖薫習却生卽忘。聞圓法輩無胎生迫迮苦故有生生不忘德。二住迷望悟失。謂餘敎所談迷外有悟。故執情各別忘一如體。一家天台止觀義。迷悟一體流轉卽出離也。三獲不忘失。謂諸餘敎法佛果爲所期。一家天台意。佛果可期處無之。故値知識三諦本解止畢。速獲忍心雖處處生死是聖人也。四解行證失。謂諸敎解外有行。圓敎解行一徹聞圓法處卽流轉終也。五二相分別失。餘敎墮二相分別情。圓敎無二相偏墜情。六心外別失。諸敎心外有行。一家意六識邪邪念想解了已後。皆觀念念相續妙行得意也（云云）如此六義圓備。一家所立止觀法門諸敎異也（云云）。
　　問。歷十境皆有一念三千觀耶。答（云云）。
　　疑云。兩方不明。若俱有三千觀云者。今釋陰境下有三千觀。九境無三千觀。若依之然也云者。一念三千者法法塵塵自性。行者通用妙觀也。何限陰境不通九境耶。答。陰境旣三千三觀具有之。十境別能觀智體不可替。故九境可通三千觀也。今釋略九境故。別不擧三千觀也。皆例陰境可得意也。
　　故大師傷歎曰等。山家大師於唐朝相傳二箇宗義。一宗敎。二宗旨也。宗敎顯説法華爲所依宗旨根本法華爲所依。又宗敎依經立宗。宗旨依心立宗也。山家大師二宗血脈云。予渡異朝密傳二旨。一宗敎分。二宗旨分。宗敎一種傳法華本迹·二門。宗旨一段正依佛意根本内證。宗敎者四敎五時本迹等也。宗旨者天眞獨朗三千三觀。故大師云。説己心中所行法門。所言己心中者正指内證。玄文文句正是宗敎分。摩訶止觀是宗旨分。和尚云。依文傳心者玄文文句敎相。以心知文者止觀一章正義。宗敎皆依法華本迹。宗旨一切諸法自己大師所説。敎門正由宗旨。宗旨之中亦有兩種。一離言非心門。二還用言辭門（矣）山家此一紙血脈於大經藏前授慈覺大師。橫川大師受本朝五代流此血脈授源信。三千門徒中得此血脈人源信和尚也。檀那院相承只傳宗敎分。故天台一宗法門依經立宗得意。惠心院相承宗敎依經立宗。宗旨依心立宗也。今文説己心中所行法門復與修多羅合矣。直説己心本分故依心立宗也。然而立還若有修多羅敎門。幸可引合得心也。宗敎法門諸人共許故非高意。依心立宗大師内證法門。其道理高勝故信者希也。故大師苦宗旨一種人難信傷歎也。
　　尋云。宗旨一段不信經如何弘通人師耶。答。尤可口傳法門也。十卷泥洹經文口傳道有之。迦葉菩薩白佛言。世尊如來滅度後。云何能出世間利益衆生。佛告迦葉菩薩言。三種菩薩出於世間利益衆生。汝等爲三。一者通十二部經。二者正通諸佛内證。三者遍通二種菩薩（矣）。此文分明也。華嚴法相等宗義一向通十二部經。是誦文法師也。達磨傳來法門。一向守佛心不知十二部經。是正通佛意菩薩也。天台三種弘通菩薩中内外兼通菩薩也。宗敎故通十二部經。宗旨故通佛心。今所云己心中所行法門者。佛心法門也。旣如來最後説法。世尊滅度後三種菩薩出世可利益衆生等矣。正通佛心菩薩。尚如來未來記也。内外兼通菩薩所説法門何不信耶。旣内外兼通菩薩内通佛心方宗旨一段。依心立宗也。尤可信樂。此事蓮實房和尚己證依文也（云云）。
　　問。今心要是章安大師御釋也可云耶答（云云）。兩方不明。若章安大師御釋也云者。天台傳南岳心要矣。南岳御釋云事若依之然也云者。今解釋大師傷歎曰等（矣）章安御言覺。如何。答。今心要者。南岳大師塔中大牟尼口傳授天台大師法門也。故南岳釋可得心。今心要前後此旨分明也。但南岳御釋。章安記錄故。少少章安言可有之。心要初言天台智者傳南岳思大師圓頓止觀分二文。今大師傷歎曰等云章安言·也。終説己心中乃至吾甚傷之云文天台大師御言也。諸餘文句皆多寶塔中大牟尼尊言南岳大師正説也（云云）。蓮實房記。心要有三師言書卽此意也。依一文心要始終非南岳大師御釋不可得心。行滿和尚傳敎歸朝暮。此書取出大師釋迦傳南岳大師御説也。汝此文持内心可弘通天台宗旨（云云）。南岳釋也云事分明者歟（云云）。
　　尋云。今所云説己心中所行法門者。其體何物耶。答。一念三千一心三觀也。
　　疑云。今止觀有種種法門。何故只一念三千一心三觀可得心耶。答。山家大師内證佛法傳云。一家禀承有三種別。所謂敎行證。敎四五敎分五種。一者無相。二一念三千。三一心三觀。四聞法解義。五但持妙法。前三種行卽生得三不退。第四第五於第二生心得不退。證者寂照不二矣。又云。惠文禪師正用一心三觀。天台智者別用一心三觀。自行雖在一種。若化他門廣諸門矣。正大師己心所行法門云一念三千也。總論之。一切法門皆是己心所行本分也。更不可存異相（云云）。
　　復與修多羅合。修多羅者敎也。權實二敎引證只是無相上還用也。止觀一部章段引種種文。皆是幸與修多羅合意也。
　　韻高和寡。天眞獨朗理非造作法體至高故解了人希也。客郷造難韻希人更難知。總談圓機有種種不同。次第證入行者今本處通達門法門更不得意也。圓頓有十種。一次第直達圓頓。次第入行者直入行者是也。二時圓頓。一念非一念卽是久遠劫。無量非無量卽指一刹那也。三敎圓頓。一敎一切敎也。四行圓頓。一行一切行。恒修四三昧也。五人圓頓。十界互具。六理圓頓。三諦相卽。七證圓頓。凡夫迷心卽是佛果也。八位圓頓。初後相在也。九當體圓頓。一切諸法自己本分當位當位也。十不二圓頓。法性寂然名止。寂而常照名觀。寂照不二一念一法是也。如是權敎權門替有種種別義。故和事甚希也（云云）。
　　尋云。今心要法門敎行證三度相承中何可心得耶。答。今心要具有敎行證三度意。敎分相承。如文名計分別師資相承是敎分相承也。行分時正心地引合前後文爲修行用心。證分時心要一部文義直沙汰。諸法性不下敎行本分深義也。爰以山家大師今心要相承時。初重如文口傳。第二重心作證一言口傳入。色心自性觀達可達本源樣釋顯故。心作證口傳也。第三重法自性自爾一言相傳留也。初自圓頓者至甚傷之。悉法自性直云計也。敎行可沙汰處無之。故敎行證三度血脈具有之可得意也。乃至一切文義如是可相承（云云）。
　　尋云。南岳大師授天台給心要一言如何。答。若法非心何能緣法（文）是傳法正文也。若心要一部文義。非心内何可沙汰心要。故心要一部文義只是我身上事也（云云）。
　　血脈相承次第。多寶塔中大牟尼尊授南岳大師。南岳大師授天台智者大師。天台智者大師授灌頂禪師。灌頂禪師授智威大師。智威大師授惠威大師。惠威大師授玄朗大師。玄朗大師授湛然大師。湛然大師授邃滿二師。邃和尚爲正傳。日本國沙門最澄大師。唐貞元二十四年六月日。入揚州天台山修禪寺極樂淨土院西廂。道邃和尚以止觀心要授最澄和尚最澄大師歸朝之後。於叡山一乘止觀院大經藏前。以此書授慈覺大師。慈覺大師授惠亮和尚。惠亮和尚授滿賀和尚。滿賀和尚於橫川普賢道場以此書授良源僧正。良源僧正寬和元年正月二日初夜。於總持院影像前以此書授源信和尚。其言云。我受玉泉清流十一的師。得最澄深義五代孫家。法華略玄文句要義同明經旨。止觀心要直述大師自己。非汝無由傳。非我無可授者云畢。以此書授源信和尚其夜曉天方逝去。源信和尚授覺超覺超授於勝範。勝範授長豪。長豪授忠尋于時大治三年七月十七日延曆寺沙門忠尋記之（云云）。
　　追加
　　予大治三年七月晦夜參籠十禪師社。夜深更燈明明。非寤非夢權現示予云。汝悲後來錄種種要義。正諸佛使也。本師釋迦以異方便入汝心中錄此書。汝所造書末代大師也。如佛相可恭敬。我又依護法願。所造書隨逐可生養人法。我有本地忉利附屬薩埵也。垂迹今名號禪漢。禪漢隨逐此書可增法光。故此書題漢光鈔。故今見聞云漢光類聚鈔也（云云）。
　　漢光類聚鈔四（終）

