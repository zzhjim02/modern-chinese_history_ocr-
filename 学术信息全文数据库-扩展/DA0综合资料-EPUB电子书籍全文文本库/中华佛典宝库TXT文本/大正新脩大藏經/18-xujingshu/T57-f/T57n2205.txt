　　《大正藏》第57卷No.2205

　　No. 2205
　　演義鈔一上纂釋第一

　　疏。大方廣佛（文）問。圓經題名云。大文廣佛等（云云）爾者爲如來親立此名。爲當結集者譯者之所立歟。答。譯者之所立（見）又會解云。問。所釋中餘經論中目之不同。如攝論約數目爲百千經。涅槃等經約喩目爲雜花經。智論約法目爲不思議解脫經。又出現品離世間品皆有十名。譯者何獨取大方等標題。豈不依諸經論所目哉。答。清凉云。前三異名義多總略二品。十目多從別名。又局當品故。今譯者具以六字爲名。則人法雙題。法喩齊擧。具體具用。有果有因。理盡義圓。故標經首。問。若爾餘經論等。何不指此具名哉。答。餘名依一義略標指。如後人但云花嚴經之例也。若標經首。須取具名爾（已上）此二箇之問答者。自是初重之答上重難重答也。問。寶性論第三云。花嚴經性起品言。次有乃至邪見聚等衆生身中皆有如來日輪光照作彼衆生利益（等文）梁攝論第十五云。花嚴經有百千偈。故名百千經（已上）金剛仙論第一云。如大花嚴經世間淨眼品。卽成道日在寂滅道場說（等文）並見今經名。花嚴經是則略擧下三字。明知梵本經具有上四字歟。若具題云。摩訶毘佛略勃駄健拏標訶。此云大方廣覺者雜花嚴飾經。然今翻經三藏譯彼梵本經題時。省略雜飾二字。又直存覺者之梵語故。卽云大方廣佛花嚴經也。豈是覺賢等來漢土方始立此號哉。若云譯者自以六字爲名者。梵本經如何題之哉。答。此事雖暗難定。而且愚案之。今六字之題名者。結集者之所案也。但至清凉云故今譯者具以六字爲名者。是大疏一下總釋經題門中釋也。彼釋意云。諸經論之所目義多總略故。今翻譯者依用彼結集者之立題。具以六字爲名也（爲言）非謂譯人來漢土始立此名歟。若如是會通之者。諸經論之所說更有何相違乎。問。祖師旣明判譯者以六字爲名。然有何依憑強云結集者之安立哉。答。若譯人來漢土始立此名者。何得諸經論中本有此名哉嘉祥遊意（釋經題目中）云。依天竺梵本。前皆無題。但云悉曇。此云吉法。亦名成就。立名皆在經末。而迴後在初者。蓋是譯經之人隨震旦國法。欲令因名字不同識部類差別故也（已上）經前經後雖處有異。梵本有此題名者。實分明也。爾者豈非結集者之安立哉。問。密嚴經中佛自說云。十地花嚴等。又涅槃經觀佛三昧經等。並呼今經名。雜花經是卽佛親立名（見）如何。答。離世間品云。此經出生一切菩薩諸行功德深妙義花（等文）探玄記十七云。名中有十。一生諸行。二出功德○功德義花者。是功德妙行間錯如花花。花嚴之名依之而立（已上）問。題中云大方廣者。爲今經不共之名歟。爲當如何。答。若約名言同。則非不共。若約義理別。則是不共也。謂如大方廣三戒經·大方廣十輪經大方廣寶篋經·大方廣圓覺經等。有十餘部（云云）是則名言同也。義理別立圓覺。略鈔三之上云。花嚴顯亦云大方廣。與此同異。答配屬三大則同。釋義隨宗。則異。花嚴疏釋大云。一切相用皆同眞性而常遍故。持則雙持性相具十玄門。軌則一切諸法一一能生解故。藏和尚於一塵中說百門義述成兩卷。廣則能包能遍。相卽相入。重重無盡。一一對此同異可知（已上）持則雙持等者。釋方字也。故今疏一下云。方者法也（等文）法者以軌持爲義故如是釋也。花嚴疏釋大等者。今疏一下也。
　　裏云。
　　花嚴傳第一（隱顯第二）云。大智度論云。不思議經有十萬偈。攝大乘論云。有百千偈名百千經。釋論云。卽花嚴經十萬偈爲百千也。又涅槃經名此經爲雜花。然百千擧數而標目。雜華卽相以彰名。擧數者失其源。卽相者遣其主。不思議則推宗有在直造其庭。佛花嚴則以人標法。曲詳其致四名之中。後二爲得矣（文）一義云。花嚴經之名字正出自佛語。何屬譯者等乎。彼涅槃觀佛等諸經。共云雜花經。問。至相等立搜玄等名。今何不立別名。但云某經疏乎。答。會解云。問。今疏何不依搜玄等立別名哉。答。以彼約搜索玄妙并探取玄妙故。別立搜玄探玄之名。所以二疏但撮略而已。以此疏旣全取所釋立名。則簡而實備。約而實豐也。故義科章門落落星布。非但撮取玄義而已。故別立不立各有以也（已上）。
    疏。清凉山（文）問。清凉山與清凉寺。爲同處異名。爲當處所各別乎。答。清凉山者。總指五臺山。是總名也。清凉寺者別擧山中一寺總別不同。有何相濫乎。問。演義鈔（十八下住處品）云。言清凉山者。卽代州鴈門郡五臺山也。於中現有清凉寺。以歲積堅氷。夏仍飛雪。曾無炎暑。故曰清凉。五峯聳出。頂無林木。有如壘土之臺。故曰五臺（已上）如此釋者。清凉山卽是清凉寺（見）如何。答。彼釋圓經住處品云東北方有菩薩住處名清凉山之文。爲顯經說符合今現事故。云於中現有清凉寺也。故花嚴傳卷。第一（論釋第五）云。案此經菩薩住處品云。東北有菩薩住處。名清凉山。現有菩薩。名文珠師利。與一萬菩薩常住說法故。今此山之下有清凉府。山之南面小峯有清凉寺。一名五臺山。以五山最高。其上並不生林木事。同積土故。謂之臺也。山周迴四百餘里（已上）意云。今此漢土自往古有清凉府。又有清凉寺。正符合經說也（云云）又名清凉者。花嚴傳云。山去京一千六百里。代州之界。然地居邊壤。特甚寒烈。故四月已前七月已後。堅氷積雪。暠皓彌布。自非盛夏之日。無由登踐。勗哉懷道之士。可不庶幾一往乎（已上）。
    疏。大花嚴寺（文）鈔十八下（住處品）云。案感通傳云。今五臺山東南三十里。現有大孚靈鷲寺。兩堂舊跡猶存。南有花園。可二頃許。四時發彩。人莫究之。或云是漢明所立。又云魏文所作。互說不同如何。天答曰。俱是二帝所作。周穆王時已有佛法。此山靈異文珠所居。周穆王於中造寺供養。及阿育王亦依置塔。漢明之初。摩騰天眼亦見有塔。請帝立寺。山形似於靈鷲。故號爲大孚靈鷲寺。大孚者弘信也。帝信佛理。立寺勸人。花園今在寺。前後之君王或改爲大花園寺。至則天大聖皇后。與于闐三藏譯花嚴經。見菩薩住清凉山。因改爲大花嚴寺焉（已上）花園今在下是清凉釋歟。花嚴傳第一云。中臺東南下三十餘里。有大浮寺。漢明所立（已上）准此等釋。漢朝造寺之最初歟。
　　疏。往復無際（文）鈔釋云。文有五句。言意多含。略爲四意（文）旣云略故。兩記共爲顯廣多義故。加增多釋也。謂決擇先就鈔主。約三大等四釋述其意竟。更以三身三德等十義釋之。會解記於鈔四釋外。別申一多無礙等六義。加鈔四釋足爲十義。故知此初五句文通含二十義也。今撮略引之。且決擇十義者。初三身釋者。初句化身也。依眞現化名往應盡還源名。復次句發身也。第三句報身也。第四融拂三身。第五句結身所屬也。二三德釋者。初恩德。二斷德。三智德。第四五兩句前後並同也。三三事釋者。初般若二解脫三法身也。四三覺釋者。初覺他。二自覺。三覺行圓滿也。五三道釋者。初不住道。二證道。三助道也。六三智釋者。初加行智。二根本智。三後得智也。七三諦釋者。初俗諦。二眞諦。三第一義諦也。八三觀釋者。初假觀。二空觀。三中觀也。九三心釋者。初隨緣心。二體眞心。三離邊心也。十三心釋者。初悲心。二直心。三深心也（已上）若依會解記意。一順一多無礙義。謂初卽一之多也。以不動本一面有往復故。次卽多之一也。三一多雙融也。四一多雙泯也。五結屬也。二順法界緣起義。謂初有往有復體用不亂。是諸緣各異義也。二以動靜雖異而一源無二故。諸緣相望有互遍相資義也。三旣由不往復而同一源。則以不壞互遍相資故含衆妙也。不壞各異故有餘也。四約智故說緣起。若癈智則不可說。故云超言思也。五結屬也。第三順義分齊四科之文。准抄約四法界釋可知。但抄約法。今兼順文也第四順。

演義鈔第一（上）
（會解記）
序科分三
　初通叙弘經二
　　初叙所弘玄極
　　二大下叙能弘幽微二
　　　初總標燭經之幽
　　　二雖下別釋弘闡之趣三
　　　　初明忘懷寄言
　　　　二蓋下釋寄言所以
　　　　三斯下歎經貫幽玄
　二普下別明作疏二
　　初作疏元由二
　　　初從探玄以得晋經之門
　　　二唐下奪刊定未窺唐經之奧
　　二澄下正明作疏二
　　　初謙已述作
　　　二偶下慶疏流通
　三講下正顯述鈔二
　　初叙弟子由請之懷二
　　　初叙請意
　　　二希下正由請
　　二順下明疏主述鈔之意三
　　　初明許述立名
　　　二昔下釋述鈔之意二
　　　　初引昔爲立意之端
　　　　二今下明今顯得益之相
　　　三然下顯述鈔體二二
　　　　初揀去繁簡
　　　　二顯下正取折中二
　　　　　初警已猶難
　　　　　二意下勸學得所
　　鈔。至聖垂誥（文）問。三乘無漏人名聖。其義如何。答。決擇第一云。至聖者。能化之教主也○聖者正也。謂心與境冥。智與神會。根本眞智證理。後得俗智達事稱境而知故號四聖（已上）問。今云至聖者。是能化之教主也。爾者爲三身外別取十身。爲取三身十身融卽之佛。答。決擇又云。聖謂極也實也○初云至極。已揀二乘及菩薩故。後云至實。揀前之四教權佛。唯我花嚴具德實佛。獨名至聖○以果德而對因行。名爲至極。五教皆具以稱性而對隨宜。名爲至實。圓教獨有○細擇二訓。非無別理（已上）私云。此師意。權實對辯釋至實義也。若會解記第一云。若但三外說十爲至。有所對故。未顯融權。亦未曰至今說至。旣融之三世間爲十身。則非三十不同方曰至聖（已上）准此權實對辯。當不許至聖也。應知。問。兩師所說何是何非。答。鈔二上云。麁相約教而說。三身爲權。十身爲實。若不知三卽是十爲不融前權外立實。故失經宗（已上）准之。
    鈔。鏡一心之玄極（文）問。今經以法界爲宗（云云）圓覺略疏（文珠章）云。謂法界則情器交徹心境不分（已上）然一心是諸教常談。又簡非情。今何不云法界之玄極。而云一心哉。答。會解云。言一心之玄極者。揀去末玄極之一心故。以一心約五教。通有十義。今揀去前七○正取後三（卽圓教三。一謂融事相入。二融事相卽。三帝網無盡。）卽總該萬有卽是一心也。故梵行品云。知一切法。卽心自性。成就惠身。不由他語（已上）圓覺略抄四上云。疏總該萬有卽是一心者○今則一一諸相當體便是一心。不須更泯。以本是心不應泯故。故云卽是。不云攝歸○然此亦一心與上第三四門異者。三是攝事歸理。會末同本。四則泯事泯末。唯理唯本。今全事卽理。卽末全本。故云理事本末無別異也（已上）今云一心之玄極者。准此可知。但不之法界者。一心與法界是體同義異故。輒擧一名。何況圓覺經旣云知一切法卽心自性。定知無別所以歟。一義云。此有深意歟。圓覺經文珠章云。如來藏中無起滅故。無知見故。如法界性（已上）圓略疏云。法界與如來藏體同義別。別有其二。一者在有情數中名如來藏。在非情數中名法界性。如智論明佛性法性之異。二者謂法界則情器交徹心境不分。如來藏則但語諸佛衆生清淨本源心體。如云能造善惡能起厭求。就法界言。卽無斯義。據此則藏心克就根源。混其本末。混則普該之義易信。克則周遍之理難明。故指藏心如法界性亦。乃攝其二義之別。歸於一體之同（已上）准此今欲克就根源故云一心。而欲混其本末明周遍之理故云玄極。卽如釋總該萬有之一心云卽末全本等。思之可知。問。此義尚不明。何不直混本末明周遍之理。而勞先克指根源哉。答。務本記云。案妙覺塔記云。憲宗踐祚○乃問師云。何謂法界。清凉答曰。法界者一切衆生身心之本體也。乃至稱法界性說花嚴經○據行願序云。萬法資始則該心境。故知不以有情故有。不以無情故無。今云衆生意。在動人爲器（已上）。
    鈔。大士弘闡（文）問。大士者誰乎。答。今鈔釋大賢闡揚於東夏之疏文云。正取覺賢。兼餘大德。謂智嚴·法業日照·實叉等。闡揚斯典（已上）會解云。一證法界名大士。二弘大經故稱大士○若龍樹·覺賢·帝心。具上二義故云大士。若餘師未聞有證聖之說。皆唯次義故名大士也（已上）。
    鈔。燭徹言等。漢書（藝文志）云。昔仲尼歿而微言絕。七十士往而大義乖（已上）。
    鈔。蓋欲寄象繫等（等）會解云言大士者。卽能弘之人也（引次上所引之鈔釋）次寄象繫之迹窮無盡之趣者。亦更通指作疏諸家。謂敏·印二師·隋遠法師光統律師·至相·賢首等（已上）准此師意。上云大士者。殊指翻譯弘傳之三藏。今云欲寄象繫者。別擧震旦作疏諸師。並是顯能弘之幽微也。問。象繫者上繫下繫。此孔子寄以顯易理。今亦寄於浩澣文言。以窮無盡之趣也（已上）易正義第十一云。繫辭者○論字取繫屬之義。聖人繫屬此辭於交卦之下故（已上）圓覺略抄一上云。乾者卦之名。卽周易最初之卦也䷀（乾卦如此萬物皆始於乾故爲首也。故繫辭云。乾知太始。坤作成物。）謂之卦者。易緯云。卦者掛也。言懸掛物以示於人。故謂之卦。但二畫之體雖象陰陽之氣。未成萬物之象。不得成卦必三畫以象三才。寫天地雷風水火山澤之象。方謂之卦。繫辭云。八卦成列象在其中是也。但初有三畫。於萬物變通未盡。故更重之。而有六畫。備萬物之形象。窮天地之能事。故六畫成卦。此乾之卦本以象天。天積諸陽氣而成故。此卦六交皆是陽畫（一長爲陽畫。二短相對爲陰畫。已上）又云。大象曰（天以純剛故有健用。今畫純陽之卦以比擬之故謂之象。）天行健（已上）問。但初有三畫等者。其意如何。答。演義鈔五上引易繫辭。彼釋意云。天有陰陽。地有強□。人有仁義。故以六畫象之（云云）至下結歎深廣中可具引之。准此若但有三畫。纔表天地人。而陰陽等義未顯。故云於萬物變通未盡歟。又陽卦皆連。卽如上所引。若陰卦者。六皆斷也。謂䷁是也。餘並至下可知。
    裏云。
    論語第四云。子曰。加我數年。五十以學易。可以無大過矣（易窮理畫性以至於命。年五十而知天命。以知命之年讀至命之書。故可以無大過也。已上）。
    鈔。晋譯幽祕（等）問。幽祕者爲幽隱義。爲幽玄義。答。會解云。言祕典者。卽幽祕典誥也。故有本云。晋譯幽祕。此則意云。晋譯未能顯著。故經幽隱祕奧致令釋者罕得其行。唯賢首得之爾。亦可。由此經結集已久藏龍宮。則祕藏之典。故疏云。菩薩搜祕於龍宮。光統等雖解。獨賢首得之爾（已上）問。光統等可爾。至相豈不得其門乎。答。雖至相製搜玄記。而教相宗義未顯著。至賢首時。宗義觀心共以備足。故宗號賢首宗。此意也。問。今疏序云。宏廓之幽字（文）鈔釋云。幽者深也（文）准此今云幽祕。亦可深玄之義。何釋幽隱未顯了之義哉。況又今序上文云微言幽致。豈是幽隱之義哉。答。問。得其門者。唯得麁淺。未到深奧歟。答。准會解記。今云門。下云奧。是影略互顯也（已上）具如下引。故知得其門則必得其深奧也。行願疏序云。失其旨也徒修因於曠劫。得其門也等諸佛於一朝（已上）准此可知。問。長源序云。康藏法師造疏二十卷。雖關鑰少開。而源流未盡（等文）旣云雖關鑰少開等。豈非但得淺門未窺深奧哉。答。
    鈔。未窺其奧（文）會解云。以彼雖欠未能得旨故。云未窺奧爾。奧卽堂奧。卽西南隅也。然與上句影略。上云頗得其門必窺其奧。此句云。未窺其奧。由不得其門（已上）老子經下卷云。道者萬物之奧也（奧藏也。道爲萬物之藏。無所不容也已上）。
    鈔。不撥膚受（文）會解云。撥者度也。言膚受者。論語第六云。膚受之愬。如肌膚受垢。不覺有也。今意云。我不自揣度積於微過。如膚受塵垢。而輒易開闡。大疏以釋大經之旨也。有本云膚受誤。雖庸者常也。謙云不受庸常之人。而受字無味。故上義爲正（已上）玉篇云膚。問。清凉大師在何聖代。何年製今疏乎。答。廣清凉傳下云。卽自花嚴寺徙住般若院○於上起立製疏道場。卽唐興元元年四月八日也○授毫灑輸才思如流○自興元元年。迄正元三年丁卯歲十一月○絕筆（已上）會解記引妙覺塔記。大同之。
    鈔。偶溢九州（文）鈔九上云。論語第八。子張問行。子曰。言忠信。行篤敬。雖蠻貊。之邦行矣。言不忠信。行不篤敬。雖州里行乎。立則見其參於前也。在輿則見其倚於衡也。夫然後行。子張書諸紳雖云。紳大帶也（已上）。
    鈔。講者盈百（文）會解記引妙覺塔記云。弟子爲人師者三十有八。海岸寂光爲首。禀受學徒一千。唯東京僧叡圭山宗密。獨得其奧。餘卽虛心而來實腹而去（已上）問。旣云爲人師者三十有八。今何云盈百乎。答。百是數之總名也。未可定指歟。一義云。深證法界得骨髓者。三十有八。若但講文疏者。可盈百歟。大宋高僧傳第五云。弟子傳法者一百許人。餘堪講者千數（已上）准此可知。問。清凉在何聖朝。何年何寺院製今鈔乎。答。編年通論第十八云。又爲僧叡等著隨疏演義鈔四十卷·隨文手鏡一百卷（已上）總明清凉一生形狀中。如是釋故。編年次第不分明也。又大宋高僧傳第五云。甞於新創雲花寺般若閣下。畫花藏世界圖相。又著隨疏演義四十卷（等文）准此於雲花寺製今鈔歟。但今文次下廣列所製綱要玄鏡等數部。故知爲顯畫圖相故。云雲花寺般若閣下。不可通演義鈔撰述之處歟。會解記引妙覺塔記中。不見製鈔之時代處所也鈔。髣髴近宗（文）疏下明說經緣。叙昔順違中云。後一近宗（已上）彼鈔（一下）釋云。未窮玄妙故云近宗（已上）。
    鈔。昔人云人在則易（文）問。昔人者誰人乎。答。周易第八云。茍非其人。道不虛行（已上）孔穎達疏第三云。言有人則易道行。若無人則易道不行（已上）今鈔四下述儒教中。同五上釋經序中。並廣引孔疏。准此今亦指孔穎達云昔人歟。
    鈔。意夫後學其辭不枝矣（文）意者憶想也。枝者分散也。會解記科云勸學得所者。意云。凡學人心中有疑不決之時。其語亦不定故。或繁調而費功。或簡語而不盡。是卽辭枝之者也。然今祖師削繁去簡取中庸之本志者。爲令後學折中得所也（爲言）故會解云。吾祖尚慚折中之才。後學豈得枝其言詞不取中庸。易曰。中心疑者其辭枝。今勸折中。乃五祖之心也。然毎見向者好爲繁詞。近人皆作簡語。皆越吾祖所誡也（已上）。
    鈔。總序名意（文）名者第四略釋題名也。意者前三門也。
    鈔。亦言教迹（文）會解云。意謂形言序述於疏首者。卽言教之迹爾。令學者尋此教迹。而得疏之大旨。如尋兔跡以得兔也（文）。
    鈔。今初約三大者（文）決擇云。問曰。三大何故不次第哉。答曰。含餘法界等義故。顯圓融相故。彰無礙理故。隨作者意故。或欲表攝末歸本。先用次體。復表依本流末。中體後相。三大不次。不徒然矣（已上）。
    鈔。二約絕於邊際（文）問。往復無際者是用大也。其無際有二義中。絕際無際者。與彼動靜一源之體大。有何別哉。答決擇云。鈔據卽事同眞者。卽取能同事用。非所同之理體問曰。此言同眞。爲與眞一耶。爲與眞異哉。若言異者。何云卽事同眞。若言一者。應是一源體大。寧屬往復用大今謂通云。以事望理。具二義故。何者。以事望理。由非異故。同眞絕際。以事望理。由非一故。事用廣多。將前非異從後非一。故屬用大○又解。此言同眞。非謂事體同眞。但以稱性分量同眞故。無前難（已上）委細簡別留意思之。問。今又解意。以稱性分量同眞爲絕際無際者。與性起大用同異如何。答。
    鈔。今謂迷法界（文）問。迷法界者。根本枝末二種無明中何哉。又悟法界者。因果二智中何乎。答。決擇云。有二解。一云。迷之一字根本無明也。往六趣者業繫苦果也。悟之一字雖復名覺也。復一心者果究竟覺也。染淨之法各擧初後彰取中間。一云。迷之一字本末不覺十重染妄也。往六趣者卽前妄法背覺令塵皆往六趣也。悟之一序分滿始覺五位功德也。復一心者卽前淨法從凡向聖皆復一心。後解爲勝。攝法無遺故（已上）此用起信論說返流四位中文言以釋之。
    鈔。皆法界用也（文）問。悟法界而復一心等。尤可法界用。迷法界而往六趣等。豈是法界用乎。故起信疏釋用大之處。及探玄記十六釋性起品中並云。善順於眞故眞用也。不善違眞故非其用也（云云）今何云皆法界用乎。答。兩記釋今文。其意少別也。故會解云。染淨迷悟雖殊。皆法界隨緣用也。則前約別義故須揀此約通義故皆收也（已上）意云。雖約增上緣則迷悟染淨有異。而無不並以眞如爲親因緣。其增上緣者。以無明等爲染法緣。以戒定等爲淨法緣也。然今約親因緣故。通云迷悟染淨皆法界用也。若依決自廣起問而卽答云。此義極難。人多未曉。今略指揀。冀垂清鑒。清淨法界如淨明鏡。法界染用鏡現穢影。非直不汚法界。亦表法界清淨故。非直不汚明鏡。亦表明鏡清淨故。不以稱性妄染不斷便難法界不清淨耶。不以明鏡穢影仍存便難鏡不清淨哉。勿謂稱性染不斷便令佛起煩惱哉。勿見鏡影之穢常現便謂鏡有昏塵哉。以法對喩照然可見。良以妄染乃具二義。一者可斷。二者不可斷。初義同常。後義當悉。故我世尊演教墮宜。應權小根說染妄之過患。則一向斷。順圓頓根不染妄之功德。亦通不斷（已上）又云。又十玄門有同時具足門。果位唯淨。那云具足。十所因中有法無定性因。果位唯淨。豈不定哉。又清凉破刊定云。德相不通染門。交徹之旨。寧就但現而常虛無實過患。細思細思。愼勿驚疑（已上）問。迷法界而往六道皆法界用（云云）爾者別約染分依他之邊歟。爲當通所執性歟。答。一義云。別約染分依他之邊歟。問。鈔（十一上夜摩偈讃品）云。迷眞似現者。此之一句具足三性。迷卽遍計。眞卽圓成。似卽依他（已上）今旣云迷法界。明知正指遍計所執性。卽根本無明也。何況今鈔下釋眞妄交徹卽凡心而見佛心之疏文云。如約遍計爲妄者（等文可見）與眞交徹之妄旣通遍計。豈不此遍計卽爲法界用哉。答。
    鈔。迷則妄生悟則妄滅（文）問。自下明何義乎。答。往復二字各以三義釋之。然上各合釋二義。而未釋起滅義故。自下別釋起滅也。然若麁相配釋。則起滅共約妄故。云妄生妄滅也。若委細分釋。則可通眞妄故。云然眞有二義等也。問。旣往復二字各以三義釋之。若合釋則三字共可合釋。若別釋則三字共可別釋。何前二合釋。後一別釋乎。答。一義云。義不便故別釋之也。謂雖起滅二字如次在迷悟二門。而其所起所滅共是妄法。全不同前去動二字唯約妄。又不同前來靜二字唯約眞也（是一）或又去動二字唯約妄。來靜二字唯約眞。然今起滅二字共通眞妄。故卽次下云然眞有二義等是也（是二）故決擇云。上之二訓唯事非理。起滅一訓雙通事理。所以別論。又云。上之二訓唯能迷能悟。起滅一訓通所迷所悟。所以別論（已上）。
    鈔。然眞有二義（文）決擇云。問曰。隨緣之義爲理爲事哉。答曰。豈不鈔云。然眞有二義。此卽但是眞理不守自性受熏之義。卽是眞如通達作用。亦是依理成事門中。所依能成之理。非是能依所成之事。禪詮云不變是性隨緣是相者。但據以本就未不異故。問曰。何者是本。何者是末。云何不異。答曰。隨緣眞是本。相有妄是末。以隨緣眞徹相有妄。乃名不異。然眞理妄事非一非異。性宗綱領學人頭秤迷此觸途生滯悟此覽義無疑（已上）。
    鈔。則眞滅妄生（文）決擇云此言眞滅。非是喪滅。但是隱滅。問曰。不變眞滅耶。隨緣眞滅耶。若云不變眞滅者。特違文理故。鈔云。然眞有二義。一者隨緣迷則眞隨於妄則眞滅妄生等。何開不變。次鈔文云。眞界湛若虛空體無生滅。此義在下體大中。尤知隱滅之眞非是不變。若分隱滅顯生。且非體大。仍屬用大。旣有隱顯。何名不變。由此得知。隱滅之眞非是不變。若云隨緣眞滅。義亦不可。何以故。正隨緣時。隨緣之義理應增顯。何成隱滅。今謂通云。將不變眞就隨緣門卽言隱滅。非是別論不變隨緣而有隱滅。細思細思。可知深味（已上）。
    鈔。迷來無始（文）自下四句。上二句明廣多無際。下二句明絕際無際。問。此第一義雙約迷悟（云云）然今廣多但約迷以釋。絕際但約悟以釋。有何意哉。答。決擇云。言迷來無始故無初際者。應云悟來無初故無後際。下卽是廣多無際○悟絕始終際則無際。應云迷絕始終際卽無際（此是絕際無際）鈔據影略不全顯示（已上）。
    鈔。一竪論去來（文）問。妄法有終者。經論之盛談也。何云來無終乎。答。決擇云。以法從人。卽許斷盡。以人從法。未來無終故。或望一人多人。盡不盡別故○或就卽淨義。未來無終故（已上）又花嚴經十無盡藏品說多聞藏中云。何者爲生死最初際。何者爲生死最後際。是名無記法（已上）意云。若有人問生死初際後際。則菩薩不可答之。以無所益故。名無記法也。大疏四下云。問。初際無始。聖教所明生死有終。豈非正理。答。略有三義。一約一人則可云終。通望一切則無終極。二以彼定執長邪見故。亦不應答。謂許有終必有始故常法無始亦無終故。三約法性皆不可說。故中論云大聖之所說本際不可得○先後共亦無。旣言本際不可得。亦不應定。謂無始無終。況有始終之見耶（已上）此三義中。第三是今絕際無際義也。
    鈔。妄念攀緣（文）決擇云。妄念卽攀緣。唯因心也。妄念之攀緣。亦因境也（文）。
    鈔。若約絕際（文）問。自下明何義乎。答。上約橫竪明廣多無際故。今對彼二義更明絕際無際。謂初對竪義以明絕際。卽引中論爲其證也後橫尋妄心下。對橫義以明絕際。此引遠公述其相也。餘如下鈔之。
    鈔。中論云大聖（文）大疏如上引。鈔（十一下十藏品）云。卽本際品偈。此中初引教立理顯無始終次二句仍上遣中。以無始終可待對故。後兩句遣其先後。略有三義。謂應有問言。生死二法爲先生後死。爲先死後生。爲生死一時。一時名共。且總非。下偈出非所以云。若使先有生後有老死者。不老死有生。生不有老死若先有老死而後有生者。是則爲無因。不生有老死。釋曰。前偈破先生後死。生必因死。今先有生。則不因老死而有。故云不老死有生。則亦令生無有老死。先獨生故。後偈破先死後生。生是死因。今死在前。爲無因矣。次破一時偈云。生及於老死。不得一時共生時則有死。是二俱無因。釋曰。以生不因死。死不因生故。後結法空云。若使初後共。是皆不然者。何故而戲論。謂有生老死（文）。
    鈔。橫尋妄心（文）自下約橫以明絕際也。問。下引遠公。全是廣多無際義。更不見絕際義。今何引用哉。答。羅什問遠公於所解法云。若得不馳散深入實相否。畢竟空相中。其心無所樂○仁者所得法。幸願示其要（其要具如下引）故遠公有此答書。是知今云本端者。指實相也。是卽起滅有無等諸法之本源。或端緒故。或端直故。名本端也。因緣無主者。畢竟空相也。如智論云。從因緣生卽無自性。無自性故則畢竟空也。今此中意云。欲知本源所在。只是起滅有無等諸法之中。但毫釐有差。天地成隔。故云一毫等。如還源觀云。眞空滯於心首。恒爲緣慮之場。實相居目前。翻爲名相之境（已上）准此思之。今文橫歷萬法。以明本端絕際之義。又准下旨趣玄微中明三大所在之義。可思之。次下廣往復行竟。總結釋云。此中無際亦有二義等（云云）可准知之。
    鈔。是以遠公云（文）歷代三寶記第七（譯經東晋）云。廬山沙門釋惠遠○雁門人。姓賈氏。二十一遇釋道安。以爲眞吾師也。聽安講般若經。乃曰。儒道九流皆糠粃耳○聞羅什入關。便遣書通好○什答書曰。鳩摩羅耆婆和南。旣未言面。又文辭殊隔導心之路不通。得意之緣圯絕○并遣偈一章曰。旣已捨染樂。心得善攝不。若得不馳散。深入實相不。畢竟空相中。其心無所樂。若悅禪智慧。是法性無照。虛誑等無實。亦非停心處。仁者所得法。幸願示其要。遠重答以報偈一章曰。本端竟何從。起滅有無際。一微涉動境。成此頹山勢。惑想更相乘。觸理自生滯。因緣雖無主。開途非一世。時無悟宗匠。誰將握玄契。來問尚悠悠。相與期暮歲○因著法性論曰。至極以不變爲性。得性以體極爲宗。什見論而歎曰。邊國人未見有經。便與理合。豈不妙哉（已上）。
    鈔。三約返本還源（文）問。本源二定。返還二字。各是一義也。何別對而重擧乎。答。決擇云。返本（照體也菩提也）還源（寂理也涅槃也）或言實義同。文體容斯（已上）師云。返本者約最初發心也。還源者約究竟圓滿（云云）但鈔下文云。復本源或云復本心。明知只是言異義同。不可作穿鑿歟。
    鈔。第二妄唯往（文）問。鈔次下釋體大中云。二唯對妄者動卽往復有去來故（文）准此可通往復。今何云唯往乎。又次下云。然此一義自有往復。今何云今此唯復乎。答。會解云。三義對論故。初具往復。次二各一。若三義各別自釋。則三皆有往復。以義各有主故。今對辨也（已上）問。第三義自有往復者。下引經釋之故可知。然第二義之往復。其相如何。答。決擇云。往配過去生死。復配未來生死。現在生死亦往亦復。對過去而名復。對未來而稱往。故鈔云。動卽往復有去來故。如唯識云。前異熟旣盡（往字也）復生餘異熟（復字也已上）。
    鈔。文殊初說雙行（文）會解云。彼經云。菩薩雖不捨生死。而不爲生死諸惡所染。釋曰。卽生死涅槃也。次復有六對雙行之行。謂二有爲無爲。三大小乘。四空有。五相無相。六願無願。七生滅無生滅（已上）。
    鈔。三種覺觀（文）欲修空等三解脫。則以覺觀爲障。故令斷之也。雖覺觀是一向從所障。故云三種。密嚴疏第一云。麁浮分名爲覺。細審分名爲觀。由此覺觀所纒繞故。心及心數恒動不安。猶如二龍共相盤結也（已上）新譯名尋伺。故唯識論云。
    鈔。皆上句自利（文）決擇云。問曰。初義云。觀諸衆人心所樂欲。名之爲往。斯則非是自利。往涅槃故。答曰。觀他樂欲本空。卽是自利。往涅槃故。或如見賢而思齊。見不賢而內自省。觀他卽是益自也。或以少從多故（已上）會解引此釋云。評曰。後義爲優（已上）雖有此等釋。而愚案云。照鑒機根欲性。如其實無差謬。是直名自利。何勞多釋乎。
    疏。動靜一源（文）問。鈔釋云。法界體也（文）爾者今此體大者。與起信論所明三大中體大。爲同爲異。答。異也。應有多異。一彼約終教。今是圓教也。二彼分理智。以智爲相大。唯理爲體大。今則以理智無礙爲體。故綱目云。體謂法界理智無礙（文）三彼但以理性爲體大。今則事理性相混融莫二。莫二之本際。是名體大也。卽今鈔對上雙約迷悟等三義。並以莫二之本源爲法界體者是也。又行願疏云。一體大。若相若性。皆同眞性而常遍故（已上）同記第二釋云。上向性字是諸法無性之性。下句性字是本覺眞性之性（已上）准此思之。又總該萬有卽是一心。今云莫二之源者。准思可知。
    鈔。靜卽體虛（文）意云。唯約就妄中往復二字體空也。過未對立而相待寂故。問。是卽動靜二字尚屬用大也。然若相待寂名爲靜者。應是一源體一。何爲用大攝乎。答。決擇云。亦將體空從相有故。乃屬用大○此卽相有卽體空。體空卽相有。在用則名殊。歸體莫二之眞源。卽體大也（已上）。


演義鈔一上纂釋第二

　　疏。含衆妙而有餘（文）問。含衆妙者。以何法爲能含乎。答。以體大爲能含。以相大爲所含。故鈔云。清淨法界爲能含。微妙相大爲所含（云云）問。當句明相大。設應是事無礙十玄之相。明知含衆妙者。事事相望。可論有力有體者爲能含。無力無體者爲所含之義。設鈔所引阿僧祇品。正明毛孔爲能受。諸剎爲所受之旨。若體相相望爲能所含者。只是事理無礙之義。全非事事無礙。豈爲當句本意乎。縱雖鈔釋爾。何設立義引證忽招相違乎。答。決擇云。能含有餘乃是上文一源體大。所含衆妙方是自門相大。躡前釋後。依體顯相故（已上）意云。疏明三大。並躡前明後。是則表三大相卽不離之義。故今亦躡前體大以明相大。就中相是體之相故。必可帶體以明相。所謂如云性功德者是也。但於僧祇品辨鈔釋者。兩記會通之。決擇云。問曰。上所立義乃是事理無礙。今所引證乃是事事無礙。豈爲愜當。答曰。文雖事事無礙。義含事理無礙。故鈔云。手約稱性。剎約不壞相。故廣相不能遍小性也。或立義引證更影顯。或但證能含含所含。所含不能遍能含義也（已上）此師雖有多釋。並但約宗法作會通也。若依會解。約宗因會通之。故彼云。上立義以清淨法界爲能含。性德爲所含。此帶因說。今引毛孔容剎等。正約宗也。故釋所以還帶因論故。云毛約稱性等也。兼前總涉三義。初由理事無礙故得事事無礙。此復約法性融通以釋所以。卽別教因也。由此第三句含於同別故作此釋也（已上）。
    准此師釋。案今疏意。躡前體明後相。含於多義。一爲帶因以明宗故。二爲兼涉三法界故。三句含同別故。 若兼取表三大不離義及相是體之相等。則總含五義也。但恐是強作穿鑿歟。思之。次於體相相望是事理無礙非事事無礙之難者。其義實爾。故許帶因含同也。故下旨趣玄微別示三大中。雖相用二大皆具十玄。而由明三大互在故。當理事無礙（云云）故知今所含之相大不可妨事事無礙也。問。若爾當句無傍正雙具同別歟。答。
    鈔。謂杳冥之內衆妙存（文）老子經上卷第二十一章云。窈兮冥兮。其中有精（已上）注云。道唯窈無形。其中有精實（已上）同卷第一章云。玄之又玄。衆妙之門（已上）今用兩處文故云爾也鈔。恒沙性德微妙相大（文）問。此二句者爲通同別。爲當局同教歟。答。一義云。上句是同教。下句卽別教。雙擧二教之相大也。准次下略有二義等釋可知之。爾者下云相依於性。又云相德有名。並含二義歟。以同別無礙爲一圓教故。尤可爾也。
    鈔。性體無解相德有名（文）問。今云無解有名。下云無名有名。各其義如何。答。決擇云。問。常樂等德豈不稱性耶。若許稱性。云何有餘。答曰○或云。相大具二義。一云稱性。一云不壞相。今據後義故云有餘。或云。相體二大各具名義。相約其名體據其義。故云有餘廢名從義。悉皆相稱。故鈔云。有名之數不能遍無解之體（已上）准此名是名言也。義是義理也。以理圓言遍故。遍局之名數不能遍圓通之義理也。下云無名有名。其意大可同。如下彼注。可見之。
    鈔。則恢恢焉（文）莊子第二（內篇養生主第三云）。
    鈔。毛孔能受彼諸剎（文）問。毛孔能受者。以有分限之毛孔事法爲能受歟。爲當以毛孔所依之性爲能受歟。答。直以毛孔事法爲能受也。問。有分限之微細之事。爭容受廣剎乎。況鈔云毛約稱性又云遍小性。豈非毛孔所依之性爲能受所遍乎。答。此難不爾。旣云毛約稱性。明知以稱性爲因。而釋成毛孔爲能受之義也。
    鈔。然此相大略有二義（文）問。今第三句無傍正雙具同別二義歟。答。一義云。躡前體以明相。及帶因明宗故。兼事理無礙義故。雖分出同教意。而當句本意。正顯事事無礙十玄之相。故下會四法界時。唯會事事無礙法界會五法界中。亦會無障礙法界。今約三大時。豈不爾乎。但約本末及會三法界中。第三句可通事理無礙歟。問。凡一心法界明三大義者。唯局同別二教歟。爲當如何。答。決擇上文云。鈔伸四釋。且初約三大釋者○小始二教名體俱無。同別一乘遍圓咸有。分終頓圓之各異。歸法界而自殊。但依事理無礙法界。開不變眞如爲體大。恒沙性德爲相大。漏無漏善爲用大。隨漸根認。隨漸教詮。爲所同終教三大。唯依眞空理法界開全照之寂爲體大。全寂之照爲用大。寂照無二爲相大○隨頓根認。隨頓教詮。爲所同頓教三大。故下鈔（十九上半二十二紙）云。謂寂照無二爲菩提相。猶如明鏡無心爲體。鑑照爲用。合爲其相。亦卽禪宗卽體之用。自知卽用之體恒寂。知寂不二爲心之相也。通依無障礙法界（事理無礙眞空絕相）開二類三大。隨圓根認。隨圓教詮。乃爲能同圓教三大。復依無障礙法界事事無礙。開迷悟兩岐。分上下之二轉爲用大也。顯十玄之性具。明六相之本然。爲相大也。雖寂照之通體。作德之別依。爲體大也。若依分相。同別迥異。若依攝相。以別收同。同亦稱別。故下鈔云。卽此同中必有別義。如事理無礙必卽事事無礙故。又云。第四周遍含容正是事事無礙。該取前三。皆別教分齊（已上）。
    鈔。釋曰然彼意（文）問。河上公云。無名者謂道（文）又云。有名謂天地（文）又釋同謂之玄云。玄天也（文）准此爲萬物母之天。是名爲玄。卽有名之位也。然虛無自然者。是謂道也。爾者可在天地之前。故同注釋有物混成先天地生之文云。謂道無形混沌而成。萬物乃在天地之前也（已上）今何云虛無自然以爲玄妙乎答。抄下文釋旨趣玄微中。引河上公及莊子等釋成之。可見。
    鈔。此則無欲於無欲（文）一義云。於無欲更無樂欲之。例如云於證不作證相也。同經上卷（大道章）云。常無欲可名於小矣（道匿德藏名恒然無爲以若微小也已上）。
    鈔。謂理圓言偏（文）決擇云。問曰。超何言思哉。答曰。四教言思。故抄云。理圓言偏故。如龍樹釋。起信眞如門離言說名字心緣相。但離生滅門。非離自故。又云。亦超圓教言思。超中無揀。故抄引肇公云。口欲辨而詞喪。心將緣而慮息。則迥出於言象之義表矣。況無言之迹尚除。豈留圓言而不遣也。若爾豈名稱性之說。豈名圓教哉。又如疏云剖裂玄微等。皆明此經談說三大等義。何云超哉。有云。圓教雖說之。不著名超。如人說火。口不被燒。故抄云。豈言象之能到。有云。約教道名圓教。約證道名超。約體從義名圓教。約義從體名超。故抄云。謂眞法界本無內外○義分心境言顯亡言名圓教。言卽亡言名超。寄言顯示名圓教。拂迹入玄名超前後相違名圓教。句句別論名超。故抄云。欲言相用。卽同體寂。欲謂之寂。相用紛然。斯則三大之理頓具。三大之言漸詮。良由言不併影。義不疊顯。所以超也。若爾佛音頓演。應不超哉。答曰。時則齊起。詮乃各別。詮體之言不詮相用。如世印板以印文字。印雖同時。字字各別。體字詮體。相字詮相。各不相是。所以名超。更應難云。體卽相用。相用卽體。名理圓者。詮體之言豈不卽彼詮相之言哉。若相卽者言亦稱圓。豈能超哉。今謂通云。剋法本眞言具相卽不作能詮。是故教義咸爲義理分齊。就假施設借作能詮。詮體容名。非詮相用。超義方成如磨五金。寫作金字。體具五金。字唯金字。寫銀字等。例准可知。問曰。若就能詮。假施設故不相卽者。何名圓教。答曰。非字體圓。詮圓理故乃名圓教。有云。三大之理無邊終圓言而不盡。所以名超。故經云。欲具演說一句法。阿僧祇劫說不盡。斯之謂也矣。上來多義應審詳悉（已上）。
    案云。上來多義。從淺至深。次第義門。各述一義。不可取捨。故云應審詳悉也。如彼教體十門。初四門以聲名句文四法中。且於一名句字現一切名字。是名法無礙辨。於一音聲現一切音聲。是名詞無礙辨。如是法詞無礙爲能詮教體。豈非言教哉。何況第九事事無礙。第十海印炳現體何名言偏哉。爾者如是圓滿言教。設雖性海果分。何不相應哉。然今云理圓言偏。章云性海果分○不與教相應（云云）此等大義以今決擇釋准思可知。
    疏。其唯法界歟（文）問。諸師共云。花嚴以法界爲宗（云云）今亦結法所屬云法界。爾者本經中有何所見乎。答。大疏一下云。第二顯別宗者○略擧十說。一衍法師以無障礙法界爲宗。二祐法師以甚深法界心境爲宗○是故初品中云。無盡平等妙法界。皆悉充滿如來身。末後明入法界品。故知以唯法界爲宗（已上）今所引初品文者。晋經文也。唐經云。佛身普遍諸大會。充滿法界無窮。寂滅無性不可取。爲救世間而出現（云云）意云。且依晋經。初會淨眼品列同聞衆中。始從普賢衆終至摩醯衆。總有三十四類衆列座海會。然衆海寂寞未有言說。於是衆海擬法供養以歎佛德中善光海大自在天最初說偈云。無盡平等妙法界等（云云）是卽花嚴海會最初發端之說法也。然後淨智天王偈云。如來法身等法界。普應衆生悉對現（已上）乃至盧舍那品（卷第三）云。於此蓮花藏。世界海之內。一一微塵中。見一切法界（已上）普賢行品（卷第三十四）云。衆生世界劫。諸佛及佛法。皆悉如幻化。法界無有二（已上）如是等文。諸會品中遍在行句。不遑枚擧。乃至最後說入法界品。爲一經所說法義之所歸入處。明知一經始末以法界爲旨趣云事。故關脈義云。第二攝會從人者。復總融爲一會唯第九一會也。何者。第一會是前解等所依之位。至後歸卽會前差別之解成一圓融行德證入前究竟亡言。是故第九寄人明證入法界（已上）。
    鈔。第三明法界類別（文）問。法界者名義如何答。大疏九下（法界品）云。然法含持執。界有多義梁論十五云。欲顯法身含法界五義故。轉名法界。一性義。以無二我爲性。一切衆生不過此性故。二因義。一切聖人四念處等法。緣此生故。三藏義。一切虛妄法所隱覆故。非凡夫二乘所能緣故。四眞實義。過世間法。以世間法或自然壞或對法壞。離此二壞故。五甚深義。若與此相應自性成淨善故。若外不相應自性成殼故。上之五義皆理法界。復有持義族義及分齊義。然持曲有三。一持自體相。二持諸法差別。三持自種類不相雜亂。與法義同。族者種族則十八界。上二並通事理。分齊者。緣起事法不相雜故。於中性通依主持業。因唯依主。後六唯持業（已上）問。且約四法界如何配屬乎。答。法界觀注云。一事法界。界是分義○二理法界。界是性義○三理事無礙法界。具性分義○四事事無礙法界。一切分齊事法一一如性融通。重重無盡故（已上）且以性分二義配屬之。餘可准知。又可見抄釋。問。花嚴以法界爲宗者。經文實分明也。具如土引之。然諸師但謂眞如法性之實。今家有何所見。獨分三四五等類別乎。答。上旣引成一經所說之法義通可屬法界之文證竟。然今經中或處說菩薩若善觀緣起時。於一法中解衆多法。衆多法中解了一法。或處說。知一卽多多卽一等。若述念劫圓融之旨。明塵剎相容之義。如是文義亦遍在一部。若許此等文義並屬法界。則是名事事無礙法界。誰謂不然乎餘可准知（是一）又第九一會有本末兩會。雖頓漸異。並明證入法界之旨。其中或但如來入師子頻申三昧。動地放光。或普財覩山海望堂宇等。然通指此等所說。名入法界品。其義可知（是二）已上就宗祖解釋抄也。又私勘一文云。晋經第十二（十行品尊重行）云。平等法界一具足無量義。常樂觀三世一相無相法（已上）平等法界者一眞法界也。無量義者四法界五法界等也。可祕（云云）。
    鈔。三者會五法界（文）大疏九下其文廣博故。今取要引之。一有爲法界有二。若本識持種名法界。此約因義。爲三世法名法界。此約分齊義。二無爲法界亦二。若約性淨門。則眞如無爲性淨涅槃故。若約離垢門。則擇滅無爲餘三涅槃故。三亦有爲亦無爲法界亦二。若隨相門。則十八界中法界爲體。以意所知通有爲無爲故。若無礙門則一心法含心生二門故。四非有爲非無爲法界有二。若形奪門。則理事互泯。若無寄門。則性相俱離。非名之所詮。五無障礙法界亦二。若普攝門。則上四門互攝。若圓門融。則以理融事令一多無礙等（云云）。
    鈔。應有問言（文）決擇云。凡製作入文之次。須有由漸。今此疏文頓序法界。應是不善文字體例。故今通云。良由所釋之經頓漸不同。致能釋之疏入文有異（已上）。
    鈔。諸家章疏（文）問。請家等者何宗祖釋乎。答。會解記云。如來爲物示生先小後大者。如梵天請問經疏云等。又或無像現像者。如上生疏序云。原夫性質査冥超蹄象而含總。覺體玄妙絕視聽而融貫○無言示言者。如唯識疏序云。無言之言。風（如）警韜遂彩而月（如）懸（云云取意）問。探玄記序。
    鈔。又是諸經之通體故（文）問。何以得知諸經通體乎。答。梁攝論第三（出世間淨章）云。論曰。最清淨法界所流正聞熏習爲種子故。出世心得生釋曰。欲簡異二乘所得法界故。名最清淨法界○所流者。正說正法。謂十二部經（已上）旣云清淨法界通流出十二部經。豈非法界爲諸經通體乎。諸師共許花嚴以法界爲宗。爾者又以花嚴總爲一代之根本法輪。誰謂不然乎。問。自下諸意約三一共說之法界歟。爲當約別教不共之普賢法界歟。答。案會解記意。双合二義歟。謂諸法通依者。依理成事故云通依者。事理無礙故。三一共說也。若謂一眞法界總爲四法界之通依。則不共之說也。衆生迷悟本者。如唯識論云。愚夫顛倒迷此眞如○聖者離倒悟此眞如。是共門之說也。餘可准知。又探玄記云。離此普法更無餘路得成佛故。又性起品不信解行證如來無障礙大威德法門。悉名假名菩薩（云云）故諸佛證窮菩薩實行。悉自普賢法界而出生也。
    鈔。而前諸意（文）問。共成後意者。前諸意次第躡前起後。遂成最後一意故共成歟。爲當各別成之歟。答。會解意各別成之。謂何故初成頓說乎。故答云。此經所宗故。何故初成頓說乎。故答云。諸經通體故等（云云）又會解云。問。若爾何不先答後意哉。答。正故以前六意成於第七意故。正意答之出後也（文）。

第二別歎能詮

    疏。剖裂玄微（文）會解記以三義釋。可見之鈔。言玄微者（文）問。玄微者。與下心境爲同爲異。若云同者。徒費句數。豈非無用乎。況旣指前法界多義卽爲玄微。爭局心境二門乎。若云異者。案今抄釋。昭廓心境。卽是剖裂玄微（見）如何。答。一眞法界具多義門。而全體無二。是名無障礙法界。故今云玄微者。通指此法界。抄云法界多義。亦此意也。然欲開演此無障礙法界。剖爲心境。以心境俱無礙故。展轉分裂方成多義門。是卽欲剖裂前法界多義。開爲心境二門（爲言）故知玄微者但是指前宗體之語也。下句之昭廓心境者。正顯其剖裂之軌則。故無徒費句數之過也。問。前擧宗體。旣以三大四法界等多義標顯之覺。今欲能詮。亦直可明剖裂此等多義之旨。何約餘門。改爲格式乎。答。雖圓經以法界爲宗體。而准一經總題。要先不分心境。故抄云。所證之境卽大方廣乃至文中廣說故云剖裂（云云）又疏一下宗趣通別門顯別宗中云。二裕法師以甚深法界心境爲宗。謂法界門中義分爲境。諸佛證之以成淨土。法界卽是一心。諸佛證之以成法身（已上）今抄亦引此師爲准據。是卽諸師一同之定判。尤有其謂者乎。又雖法門無量。諸宗同開理智二門爲法門大體。展此理智以爲無盡。今亦可爾。又大小乘法數雖廣。要先分爲色心。展此色心。或爲三科。或爲六大。小乘七十五法。大乘百法。並以色心爲本。展轉開演。故知今圓經意。若論義門。則尤可區分三大等。若論法數。則剖可爲色心。其色是境故。今殊云昭廓心境也。
    鈔。謂一眞法界（文）決擇云。問曰。卽無內（心）外（境）云何開心境耶○答曰。證道卽無。教道乃有。拂迹乃無。就迹仍有。據體本無。約義亦有。異境異心執滯本無。卽境卽心融通可有。問曰。是何心境。答曰。一切心境。故抄云。若凡若聖若因若果。能觀之心所觀之境。無不必備故（已上）。
    鈔。則二皆所證（文）問。則二者何乎。答。雙指上義分心境之心境也。問。上云心爲能證。今何云所證乎。答。此有多義。決擇云。若就王所合論。對境心爲能證。此據王所別論。對智還爲所證。又與前立義正相符。會前云佛自證窮。乃至云義分心境。若對佛智義分心境。豈非俱是所證耶（已上）此有兩釋。會解同初釋。其意應知。愚案云。今一段文可有二重心境。初上立義云佛自證窮。裕公云。諸佛證之。經題云佛花嚴。並是擧能證之人也。又上立義云義分心境。裕公云。心則法身。境則淨土。經題云大方廣。並是所證中重分心境。卽如立義文裕公釋。應知如是。二重心境圓經廣說。故下總結云文中廣說也。是以昭廓之昭字有明照二訓。並通心境。且照訓者。令人觀照若心若境。其能觀照之人。是佛花嚴。其所觀察之心境。是大方廣。經文配屬准上可知。是則人法一對之心境也。又旣所觀察之中云若心若境。是卽就所證中所分之心境也。故會解記云。上訓明字。卽能詮。經中明說凡聖等心境。此訓照字。卽經教人觀照心境也。亦通凡聖因果（已上）此釋抄云云何照心境耶等文也。故知訓照字中。自具二重心境。訓明字時。雙令昭明顯著此二重心境。故上文云文中廣說也。問。何以得知今文有二重心境乎。答。文云則二皆所證智爲能證。次下云所證之境等者。轉釋上則二皆所證。次能證之心等者。轉釋上智爲能證。今抄一段具有二重。尤明鏡也。然決擇云。問曰。問明心境皆通凡聖。何故抄云能證之心卽佛花嚴耶。答。豈不知擧一全收因果門中攝法無遺耶。況此宗佛融融一世間故（已上）問。所詮中所分之心境者。局佛自證窮之眞心眞境歟。爲當通凡夫異生之妄心妄境歟。答。抄下引經所說佛菩薩凡夫等所有心境竟。卽釋云。眞心眞境本自無涯。卽妄同眞。則張小使大（已上）又云。知妄本自眞（等文）雙通眞妄也。
    鈔。言昭廓心境者（文）昭廓二字各有二訓。總成四義。如次簡異小乘等。故會解云。如小乘經。心外有說。雖昭明而未空廓。大乘經中雖攝境歸心。或唯約八識。或通八識。雖昭明空廓。而未能張小使大以境相收則顯此經所明心境無礙相收。隨擧其一攝法無遺。故云昭廓心境也（已上）此釋但以三義明簡異小乘等之旨。觀照之一義准可知故。又通權實故。別不釋歟。
    鈔。能觀之心（文）問。此能觀之言可通凡夫倒心妄境乎。答。
    鈔。欲知諸佛心（文）唐經五十二卷出現意業章之文也。問。旣云欲知諸佛心須觀佛心。何云佛智慧乎。答。心是法體。智是照用以體深玄故。寄用令觀察也。又心是心王。智是心所。今寄心所以顯心王深玄。故云爾也。大疏（九上出現品）云。第四出現意業○言如來心意識俱不可得者。約體遮詮也。但應以智無量故知如來心者。寄用表詮（已上）又就此遮表。古有多說。委釋之竟。更消經意云。言不可得者。以心義深玄言不及故。寄遮顯深。言但以智知如來心者。託以心所。寄表顯深（已上）但此疏中。體用與王所。雖相對少異。而心王爲體。心所爲用也。上云古有多說者。於佛果心王心所有無之諍論也。問。王所體用各別也。何云王爲體。所爲用乎。答。心王心所體同異者。大小兩宗各有異說。不足始論。縱雖護法等執別體。尚許心所依心勢力生故。何不許體用乎。例如八識體別。而第八喩海。七轉喩波等。況依今經宗。則問明品說緣起甚深云。眼耳鼻舌身。心意諸情根。以此常流轉。而無能轉者。法性本無生。示現而有生（等文）意云。法性隨緣成八識五根故。此流轉法卽無流轉（云云）豈非八識體一乎（文）。
    鈔。當觀佛智慧（文）問。觀佛智者。其觀相如何。答。上所引大疏次下云。云何深玄。欲言其有。同如絕相。欲言其淨。不斷性惡。欲言其一。包含無外。欲言其異。一味難分。欲謂有情。無殊色性。欲謂無情。無幽不徹。口欲辨而詞喪。心將緣而慮亡。亦猶果分不可說故。是知佛心卽有卽無。卽事卽理。卽王卽數。卽一卽多○一一皆爾。圓融無礙。則令上諸義各隨一理不爽玄宗（已上）會解引此釋。以爲其觀相也。
    鈔。又云若有欲知佛境界（文）唐經第五十卷出現品總答出現法中之文也。今略引二句。次下具引一偈。大疏（九上）云。誡聽勸修淨意如空。總以喩顯下二句。別顯一離妄取。
    鈔。如云法性本空寂（文）唐經第十六卷須彌偈讃品。
    鈔。又云若有欲得如來智（文）唐經第三十九卷十地品中。第十地讃請分文也。
    鈔。云何張小使大（文）決擇云。問。唯張妄心境耶。亦張眞心境耶。若唯張妄心境者。如智相收爲張心境。豈是妄耶。若亦張眞心境者。眞心眞境本自無涯。如何云張小使大耶。答。通張眞妄。眞心眞境雖本無涯。良以衆生不如是知。謂各歷別。經中說彼心境互收。故云張矣。張妄心境。居然易知（已上）又會解云。若直擧眞心眞境。則不可張小使大。以約卽妄同眞故云爾也（已上）此兩師意同異思之。私問。抄所引證文。唯明智相收之義。何不引張妄心妄境之文證乎。答。會解云。言知妄本自眞下引二文。皆證張妄心也（已上）二文者。須彌夜摩兩天偈讃品文。如次下引。
    鈔。故下經云（文）唐經第決擇云。言無有智外如爲智所入等者。下抄（第九上第十中）釋云。然彼迴向經云。自有三意。一約如體性空故智外無。如智體性空故如外無智。二如智一味同一眞體。安得智外更有如耶。三約事事無礙。擧一全收。佛智稱眞收法界盡。差別事皆隨依理在佛智中。況所詮如寧在智外（已上）。
    鈔。經云如來深境界（文）唐經第十三問明品文殊所說偈文也。下半云。一切衆生入。而實無所入（已上）。
    鈔。又云佛智廣大同虛空（文）唐經第八十卷末。普賢所說偈。廣顯佛德難思中。最初明所知無障礙德之文也。下三句云。普遍一切衆生心。悉了世間諸妄想。不起種種異分別（已上）。
    鈔。知妄本自眞（文）唐經第十六須彌偈讃品精進惠菩薩偈云。若能了邪法。如實不顛倒。知妄本自眞。見佛則清淨（已上）。
    鈔。心佛與衆生（文）此二句者。夜摩偈讃品文也。然今引晋經文。若唐經第十九彼品覺林菩薩偈云。如心佛亦爾。如佛衆生然。應知佛與心。體性皆無盡（已上）大疏四上云。如世五蘊從心而造諸佛五蘊亦然。如佛五蘊。餘一切衆生亦然。皆從心造。然心是總相。悟之名佛。成淨緣起。迷作衆生。成染緣起。緣起雖有染淨。心體不殊。佛果契心同眞無盡。妄法有極。故不言之。若依舊譯。云心佛與衆生是三無差別則三皆無盡。無盡卽是無別之相。應云心佛與衆生體性皆無盡。以妄體本眞故亦無盡。是以如來不斷性惡。亦猶闡提不斷性善。又上三各有二義。總心二者。一染二淨。佛二義者。一應機隨染。二平等違染。衆生二者。一隨流背佛。二機熟感佛。各以初義成順流無差。各以後義爲反流無差。則無差之言含盡無盡○上約橫論。若約一人。心卽總相。佛卽本覺。衆生卽不覺。乃本覺隨緣而成此二。爲生滅門。下半此二體性無盡。卽眞如門隨緣不失自眞性故（已上）會解記引此疏云。評曰。今抄用者。卽橫中後義。竪中全義也（文）問。上成悉引唐經。今何引晋經乎。答。若依唐經。但云佛與心體性無盡故。此唯明佛果契眞之無盡。而不明妄心之無盡故。今殊引舊譯之文。以顯張妄心之義也。疏釋明鏡也。
    鈔。因果萬法（文）決擇云。此通伏難。問曰。下經廣說因果等種種之義。何故但張心境耶。通答如文（已上）會解云。由此義故。疏中以心境收一切故。獨云昭廓心境。不言餘也（已上）疏。窮理盡性（文）問。理與性何別乎。答。決擇云。此意若能窮竭義門。方能罄盡法體（已上）委如下抄之。
    鈔。別顯深廣（文）問。何名別顯乎。答。具舍二義。謂對上總明能詮。及對餘經也。會解記云。略申兩解。一科云別顯深廣者。由上總明能詮。但總顯此經剖裂玄微昭廓心境。未知於玄微心境窮理盡性等否故。此別顯但顯上總明而已○二若望下結法所屬。則唯大方廣佛花嚴經方窮理盡性等。反顯餘經。於理未窮。於性未盡。於果未徹。於因未該也（已上）。
    鈔。理謂理趣（文）問。理與性各二義。其意如何。又理是眞理故。可通有三義。何但局理趣道理乎。答。理是義理故義門名理也。性是體性故。法體名性也。且就義門分理趣道理者。一義云。今經中廣說事理因果依正人法等道理。無一義一門而不說盡。是名窮道理。然其所說皆是稱性之事理等故。以無障礙法界爲旨趣故。是名窮理趣抄下文云。雖此經中廣說於事及與於理。而皆無礙故。以無障礙法界而爲旨趣（已上）准此可知。旣如是雖通二義。而約道理則尚通慢。若約理趣則有所歸。故抄但云若極其理趣則盡其體性也。次就法體分法性心性者。約依正分二義。若論其正訓。則性者體也。故但云盡其體性等也。但於理是眞理可通有三義云難者。眞理卽性義屬下深也。今約廣義故唯二訓（已上會解記之意也）一義云。依決擇者。
    鈔。彼云窮理盡性（文）彼本如別勘之。且禮記第十六（中庸第六十一）云。天命之謂性。率性之謂道。修道之謂教。注云。天命謂天所命生人者也。是謂性命。木神則仁。金神則義。火神則禮。水神則信。土神則知。孝經說曰。性者生之質也。命人所禀受度也。率循也。循性行之。是謂道。修治也。治而廣之。人放傚之是曰教也（已上）意云。萬物皆舍精神。卽如木神則仁等。此精神名性。然尋此精神則天所命生也。旣推此精神。極於天命故云天命之謂性。今抄云命者生之極者是也。是以萬物任其精神則得通暢。若不爾則損失。故云率性之謂道也。依之聖人垂教弘傳。方令人學行。故云修道之謂教。今抄云聖人作易等者是也。又古文孝經（聖治章第十）云。天地之性人爲貴。人之行莫大於孝（已上）注云。性生也。言凡生天地之間含氣類。人最其貴者也。正君臣上下之誼。篤父子兄弟夫妻之道。辨男女外內疏數之節。氣明福慶。示以廉恥。所以爲貴也（已上）准此。人以正君臣上下道等。可爲精神故。人任其精神。則得通暢等准前可知（已上愚案也。更可問儒宗明師）一義（有儒子云）老子經云。玄又玄衆妙之門（云云）上玄道也。下玄性也。故今禮記意云。天道本也。猶如帝王。性道末也。猶如臣下。命如王命。臣下下命云道謂諸道也諸道所得云教。教所指歸天命也。天未命以前云大道。儒教是謂大易（云云）問。禮記注云。命人所禀受度也（文）今抄何云命者生之極耶。答。禮記十七（表記第三十三）云。天子受命于天。土受命干君（已上）注云。言皆有所受不敢專也（已上）天命是人所禀受之本源。故云生之極也。今抄正依此等文義。何爲相違乎。
    鈔。卽以能字解性（文）會解云。卽以能字下抄主釋也（已上）問。禮記注云。性者生之質也（文）孝經注云。性者生也（已上）今抄云。性者能也（文）如何會通乎。答。萬物皆悉指其本端質直之中實。名爲精神。亦名爲性。是卽體性實性也。但孝經注釋者。彼注次上自轉釋之。如上引應知。次今抄釋者。能者湛能成就之義也。謂萬物各任己分所湛能之精神實性。則事必成就。若不任己分。則喪亡也。准上所引禮記孝經等注。可知之（已上愚案也更可問儒宗明師也）。
    鈔。初發心時（文）決擇云。言初發心時（因）便成（該）正覺（果）因該果也者。問曰。此義如何。答曰。理有多門。一云。自因攝他果。故經云。菩薩應知。自心念念常有佛成正覺故。又云。次初住惑有體有力作能攝。乃至妙覺惑無體無力爲所攝。初智攝後智。初行攝後行亦然。惑則一斷一切斷。智則一證一切證。行則一修一切修。卽於此位無惑可斷。無行可修。豈不得成正覺耶。又云。初心現在已作能攝。妙覺未成直爲所攝。初心若發妙覺在中。豈非便成正覺耶○已上多解。約理無違。在文不爾。此文正據以因卽果義故。乃說初心成佛。問。初心卽果初心有耶無耶。若許無者。不應說初心成佛。若許有者。能卽體不存耶。答曰。由其卽故乃說成佛。由不壞相故乃說初心。二義雙取說得初心成佛。此則卽據壞義。不卽不壞義。終日壞而不壞故。云初發心時便成正覺（已上）私云。此記有二段。初擧多解。二出正解。初中有三解。第一解約自因中攝他佛果智。第二解約自因中攝自果智。謂就相卽相入二門。明衆生在纒之因具出纒之果也。已上二解。依大疏九上。釋出現品云無一衆生而不具有如來智惠之文。有三意中。第二第三兩意釋之也第三解云。初心現在等者。約十世隔法異成門也。次出正解者。文云。此文正據以因卽果等者是也。問。前第二解云有體無體者。是相卽門也。爾者與今正解云因卽果。有何別乎。答。此事難思。且愚案云。凡圓教意。因果二法可有二門歟。一全體同。二全體異也。今正解約體同。前第二解約體異也。謂體同者。稱法界性佛智所具之五門。是名五位謂一淨信。是十信也。二正解。是十住也。三修行。是十行十迴向也。四證得。是十地也。五圓滿。是妙覺也（探玄記十八。大疏九下。釋法界品作三門中有此義。可見之）大疏三下（昇須彌頂品）云。三天說法各有偈讃。欲顯三賢皆依佛智有差別故。離如來智無自體故（已上）探玄記第十（十地品）云。如下文云。如因大海有十寶山。因於佛智有十地等。如一一山下悉有大海。一一地內悉有佛果（等文）准此等釋。信解行等因法本是佛智所具差別法門。故知全體同也。旣全體同故。因該果海等（爲言）如下文者。晋經三十八云。佛子是菩薩十地。因佛地故而有差別。如因大地有十寶山（已上）又云。是十寶山同在大海。因大海水有差別相。菩薩十地亦如是。同在佛智因一切智故有差別相（已上）次前第二解約體異者。抄三上云。行布卽始終二教圓融卽是圓教（已上）明知約行布門則因果體別。全如三乘教所說。然約圓融門明因果二法相卽相入故。云約理無違也。王教章（行位章）云。明別教行位有三義中。初約寄位顯等者。是卽奇三乘行布位相。以明別教一乘之一位卽一切位之教也。今第二解意亦例可爾歟。問。今云因該果海等者。必是約體同云事。決擇釋中全所不見也。有何依憑如是料簡哉。答。大疏八上釋十定品來意中云。謂前依本不動智體。起差別之位。今位極成果。不離本智之因（已上）抄十八上云。何以極品由於始信信依本智而起今不離本智故○然因有二種。一約本有。恒沙性德信解行願等無不具故。二約修起。謂依本信德而起信心（等文。如疏云。事理雙修等之處引之）又如上引探玄晋經等。准此明知因果全體同也。
    鈔。而其能詮（文）會解云。恐有問云。旣此深義唯約所詮。如何總科云別歎能詮。故云爾也。亦約卽所。周能爾（文）。
    疏。汪洋沖融（文）玉篇云。汪（烏光切。水深廣）洋。龍龕云。汪（烏光反。渟水也又水深廣大也）洋（音羊。水流盛大急也。又音祥水名）。
    鈔。故肇公云（文）肇論涅槃無名論。此歎涅槃深廣也。今引彼爲例證也。
    鈔。八師經中（文）會解云。謂一殺。二盜。三婬。四妄。五酒。六老。七病。八死。吾見此八事。多說過患。因而修道。離苦獲樂。故曰八師（文）。
    鈔。亦如沖和之氣（文）老子經下卷云。道生一○三生萬物○萬物負陰而抗陽（萬物無不負陰而向陽迴心始就日也）沖氣似爲和（萬物中皆有元氣。得以和氣若胸中有藏。骨中有髓。草木之中有空虛與氣通故得久生也已上）。
    鈔。易之爲書也（文）論語第四云。子曰。加我數年。五十以學易。可以無大過矣（已上）注云。易窮理盡性以至於命。年五十而知天命。以知命之年讀至命之書故。可以無大過也（已上）准此周易是窮理盡性之書。故云廣大悉備也。廣大是所備卽所詮也。周易能卽卽能詮也。今結歎能詮深廣故。殊借用此言也。
    鈔。兼三才而兩之故六（文）演義抄五上云。易繫辭云。易之爲書也○有地道焉。說卦云。昔者聖人之作易也。以順性命之理。是以立天之道。曰陰與陽。立地之道。曰柔與剛。立人之道。曰仁與義。兼三才而兩之。故易六畫而成卦（已上）私云。准此釋者。●是表天人地歟。䷀是表天有陰陽。人有仁義。地有柔剛。故成六畫也。但今此六畫是陽畫也。若陰畫者。六皆斷故也。謂䷁卽是也。問。易第一乾卦云。䷀○初九潜龍勿用。九二見龍在田。利見大人。九三君子終日乾乾。夕暢若厲無咎。九四惑躍在淵無咎。九五飛龍在天。利見天人。上九亢龍有悔。用九見群龍無首無咎（已上）此乾卦意同雖六畫。一（上九）一（九五）一（九四）一（九三）一（九二）一（初九）如是配之。與前不同如何。答。
    鈔。則凡聖昭昭（文）昭昭歷歷者行布也。交徹相收者圓融也。
    鈔。佛知見一偈開示（文）佛知見者。指法花也。抄一下云。若取法花玄意。但示等有知見者所出內是子所知（等文）一偈者。指今經問明品云。非識所能識。亦非心境界。其性本清淨。開示諸群生之文也。
    鈔。大涅槃一章（文）大涅槃者。指涅槃經也。一章者。指今經出現品涅槃章。彼章立十門廣說涅槃義。然此十門隨義雖殊。皆含體用。故云盡其體用也。問。其體用者何乎。答。唐經五十二（出現涅槃）云。佛子。如來住於無量無礙究竟法界虛空眞如法無生無滅及以實際。爲諸衆生隨時示現。本願持故無有休息。不捨一切衆生剎一切法（已上）大疏九上之。上來九門。初門多顯其體餘八皆體用雙明。今此分二。初至實際。通結九門之體。後爲諸衆生下。通結八門之用。隨時示現。正顯於用。本願力故。顯用所因○不捨已下。明用分齊（已上）初門者體性眞常門也。餘八者第二德用圓備門。乃至第九體離二邊門也。今是第十結歸無住門故。如是總結也。凡今云體者。自性清淨心。離煩惱所知二障。是爲眞涅槃。卽名體也。佛住此眞涅槃。而大悲應物。是名爲用也。又同疏上文云。若約義開略明三義。一者體大。自性清淨故。二者相大。方便修淨累亡德備故。三者用大。用無盡故（已上）此釋大涅槃之大字也。合此體相。今但爲體歟。

    元應元年（未）九月一日  日月不同於武州
    金澤稱名寺方丈抄之

演義鈔一上纂釋第三

　　第三教主難思
　　疏。十身初滿（文）世主妙嚴品教明主難思。約十身以說始成正覺之相。故云十身初滿。如抄中引。
    鈔。該下兩段（文）今教主難思。具四身及下說儀周普有六身。故今後合論云兩段也。
    鈔。以是十身無礙佛說（文）抄二上云。麁相約教而說。三身爲權。十身爲實。若不知三卽是十。爲不融前。權外立實。故失經宗（已上）又決擇云。問。十身必攝於三身耶。言非三身耶又下疏釋其身充滿一切世間云。其身通於三身十身。無不充滿。法身普遍世所同依故。智身證理。如理遍故。色身無礙亦同理遍○如何此云三身耶。答曰。此言非者。約教揀也。彼言卽者。約義收。又言非者。據別教也。下言收者。據同教也。又言非者約深故。下言收者約廣故（等文）。
    鈔。以是總故（文）決擇云。問。下歸三身乃是化身。下文又說心佛卽威勢身是總。如何會通。答。此宗總別無礙。隨擧一身。卽攝餘九。皆得稱總。各隨義異咸得名別。又此約眞應無礙菩提。下文但約化相菩提故（已上）私云。就中今云始覺同本等。全同大疏九上云。新佛舊成會無二體。新成舊佛法報似分。無不應時故。卽眞而應。應隨性起故。卽應而眞。三佛圓融十身無礙故。辨應現卽顯眞成（已上）尤是可總也。問。若爾必約眞應無礙菩提方名爲總。若但約化相菩提。則不可爲總歟。答。總別無礙等義。如決擇釋。若總別各論之時。不可爲總歟（見）但案云。凡佛果功德者。必先成菩提之上所顯法門故。縱雖化相。以菩提身亦可有爲總之義歟。故抄五下云。卽化身意生身及持身。此三皆屬化身攝。故菩提身爲總。亦此化身攝（已上）是卽指化相菩提。正判爲總也。思之。
    鈔。二語因深（文）會解云。應先問云。果滿十身爲何而致耶。故今云爾○意云。願行旣普周法界故。佛身則遍剎利生○卽是願身者配也。然願不是身。是願之身。依主釋也以因顯果。由因深故果勝也。雖明願行。以願爲總。悲智行是別故。十身中約因目果。唯明願身也（已上）問。因深旣通願行。何但名願身乎。答。會解以願爲總等（云云）又抄五下（教主難思）云。願是行之本故。以行順願。方能遍周故（已上）准此雖通願行。而以彌綸周遍之德專由願力故。獨名願身歟。
    鈔。故能彌綸天地之道（文）易中包羅天地之道說盡之（爲言）。
    疏。混虛空爲體性（文）會解云。由上句願彌綸法界故。佛身混融虛空含多義。同佛身混融也○一含攝義。二無分別義。三普遍義。四遍入義（文）又抄十八上。有十義（云云）抄又云。佛以法爲身（文）唐經第六。
    鈔。二者約外虛空（文）問。十身中虛空身者局事空歟。通理空歟。答。十地品說第八地智正覺十身中。虛空身有六相。大疏七下云。觀下別顯多約事空。義兼於理。別顯者。下文云。八知虛空身文有六相。一無量相。芬子中空亦無分量故。二遍至一切色非色處故。三不可見故。今世人見者。但見空一顯色。想心謂見故○又此含無爲空故。亦不可見。四無實相者。無障礙故。謂不同色法彼此相異有障礙故。五無爲相。謂無始終起盡之邊故。六能通受色相持所持故。云下經云。譬如虛空寬廣非色。而能顯一切諸色○則知因空顯彼爲色（已上）經中二云周遍相。三云無形相五云無遍相。六云顯現色身也。問。如此釋者。六相全約事空。今何云多哉。是以今抄意。融三世間十身中虛空偏約外空（見）如何。
    鈔。塵沙無明（文）問。塵沙與無明爲二類歟。爲當塵沙之無明歟。答。會解云。問。塵沙無明與二障何別。答。塵沙煩惱卽煩惱障。無明卽所知障。亦可。無明有塵沙數。皆通二障也（已上）此有兩釋。初釋意。塵沙卽煩惱障也。後釋意。塵沙無明四字通含二障（云云）雖兩釋少異。今此一句雙擧二障故次下抄文云總卽二障等（爲言）有人云。今抄主多用天台名教。故知今云塵沙無明者。彼宗所立塵沙與無明之二類惑也（云云）問。若爾但是所知障也。以彼所知障中迷事名塵沙。迷理名無明故。今何次下云總卽二障等乎。答。今擧綱況麁故。雖但擧纖塵無明。而意通二障。何爲難乎。又有人云。今一段全用起信文。如如細中之細等者是也。故知今云塵沙無明者。彼論明四熏習中云。過恒沙等上煩惱依無明起差別（已上）旣云塵沙無明也。彼疏釋此論文云。是從無明所起迷諸法門事中。無知所知障中麁分攝也（已上）。
    鈔。若總配三德（文）會解云。問。智斷恩與般若等三德何別。答。智斷恩唯約果德。般若等卽通性德也。問下句斷德以當法身。何二句皆福德身耶。答。若以三德別配三身則爾。今約三皆名德。卽福德身也。問。旣萬德之句爲總。上下諸句皆是別德者。應可總是福德身也。何別配法身等耶。答。今云總者。此中上下諸句皆顯遮那之德故。科但云果滿因深體玄所依定能依身等。皆是別德故。萬德之句爲總也。故此上下諸句之言總該諸說至難思。說儀周普。別配十身。皆顯遮那功德爾（已上）私問。上云。菩提之身以是總故（文）今何云萬德之句爲總乎。答。上約法總。今約語總。
    疏。湛智海之澄波（文）問。今云智海者。始本二覺中何乎。答。本覺智也。問。抄釋云。如來智海等者。正是始覺智也。況旣云所依定。豈在纒之本覺乎。答。今所依定者海印定也。還源觀云。言海印者。眞如本覺也。妄盡心澄。萬象齊現。猶如大海因風起浪。若風止息。海水澄清。無象不現（已上）如此者。海印定以本覺智爲體云事。分明也。但於今抄文者。決擇釋云。譬如巨海（本覺佛智）迴風湍激（被無明熏）成諸波浪（生其八識）動相興而澄靜隱（妄想起而寂照隱）風緣若息（無明若斷）波浪咸停（八識皆亡）顯本澄靜（顯出寂照）星月炳現（心念常現）以法對喩。照然可見（已上）准此。今如來智海之智海言。亦是指本覺佛智云事。分明也。委可見還源觀。故知縱雖始覺智。卽是本覺也。如起信疏云。然此始覺無別始起。卽是本覺隨染作也（已上）問。有何證文。如是定判海印者眞如本覺哉。答。圓經出現品菩提章正說此旨。卽抄所引下經云如海普現等文是也。
    鈔。一明所依定（文）決擇云。問曰。科云依定。何言智耶。答曰。定與智俱隣近得名。定有智故。有財建號。又果位智強。就勝立稱故。又云。但言其智。可有其難。今言其堪。豈非是定。良以本覺具二種用。故立二名。約修成寂妄義名定。性自光義名智。雖有二用。然是一體。揀異權宗。異智之定。故此云爾（已上）此作三釋。細見應知。又行願品云。譬如曠野沙磧之中有大樹王。若根得水。枝葉花果悉皆繁茂。生死曠野菩提樹王亦復如是（等文）問。疏云。佛菩提法如大樹王。智慧禪定猶如枝葉。菩薩依學況之以花（等文）同記第五云。言佛菩提者。卽指一切衆生本覺智體也○喩則從樹生枝。枝生葉。法則從本覺起於始覺。始覺是慧故如枝。旣覺心初起心無初相。則冥合一如。一如是定故。如其枝與葉一。則因慧成定。慧先定後也。此約實教所說。故淨名經云。智慧是菩薩淨土。菩薩成佛時。正定衆生來生其國。不同小乘權乘先定然後發慧。然以入道由智故。云因慧成定。理實定慧齊。修無前無後（已上）准此可知。與前三釋聊可有別。思之。此是一乘實教之大義。故廣引示之。
    鈔。如說法花（文）問。依法花三昧可說法花。何云依無量義處三昧乎。答。法花序品云。爲諸菩薩說大乘經。名無量義教菩薩法佛所護念。佛說此經已。結跏趺座。入於無量義處三昧（等文）入無量義處三昧說法花云事分明也。故今抄七下（名號品）引此文竟。卽釋云。若三乘萬化從實相生。究竟還歸實相故。欲爲法花序故說無量義。便入此定（已上）同九上云。或一經多會。如花嚴般若。或一會說多經。如無量義法花（已上）准此等釋可知。
    鈔。說涅槃經（文）會解云。嘗備檢涅槃經。卽無此說。然此文乃出本經出現品涅槃章中。經云。佛子。如來應正等覺示涅槃時。入不動三昧（等文）。
    鈔。今說此經（文）問。具檢諸會之說儀。雖說入如來藏身三昧等。而未見入海印定說今經之文。爾者今解釋有何依憑哉。答。決擇云。問。九會八入但說藏身等異。不同海印之名。那於此處云所依等耶。答。斯乃總定簡無入出。餘皆是別有出入焉（已上）總定者。如綱目云。若依海印諸會通有（已上）簡無出入者。抄二下（印法師立教中）云。全依海印簡無出入（已上）旣云如來智海識浪不生等。又以眞如本覺爲體。何有出入。豈非總定哉。問。縱雖無出入又是總定。何以得知此定爲今經所依定哉。答。今疏明教體淺深中云。第十海印炳現體者○如來出現品辨。此約果位。圓信亦得印現。賢首品云。或有剎土無有佛。於彼示現成正覺。或有國土不如法。於彼爲轉妙法藏○於彼十方世界中。念念示現成佛道。轉正法輪入寂滅。乃至舍利廣分布（等文）明文如是。何更疑哉。
    鈔。海印是喩（文）問。河水亦印現物影。何不取爲喩乎。答。河水印物。必對卽現。若不對則不現。故不順法。仍不取也。會解云。問。喩中且如水澄印物。必對者卽現。而海印物。不對而現。何得如此耶。答。經云。海有希奇殊特法。能爲一切平等印。衆生寶物及川流。普悉包容無所拒。無盡禪定解脫者。爲平等印亦如是（卽十五經也）此則海中有此希特法也。故取爲喩（已上）問。縱雖海中事物本質。若不對至。爭得影顯乎。以影像必由本質故。何況見所引經。全無不對而現之文。何爲證乎。答。有人云。四兵羅空。對而可現。四天之像不對而現。又外海必對而現。內海具八德故不對而現（云云）。
    鈔。亦猶澄波（文）問。上云香海澄渟等。今何更云亦猶澄波乎。答。決擇云。本覺之定凡非了證。香水之海世不見形。復擧此喩令見近知遠故（已上）。
    鈔。無去無來（文）賢首品疏以十義釋海印。兩記共引配屬此鈔文。故今取要引之。無來無去者。第五無來去義。謂水不上取。物不下就。而能顯。今定亦爾。現萬法於自心。可准知之。非有非無者。第二現無所現義。謂此所現實體非有也。假相非無也。不一不異者。第三能現與所現非一義。及第四非異義。謂青白相異名不一。濕性體同名不異也。
    鈔。至時至靜（文）決擇云。離智礙照義顯也。名至明。離煩惱礙寂義顯也。名至靜（已上）。
    鈔。故下經云。唐經第五十二出現品。說於現菩提中。明印現萬像之像頌也。問。圓經意。印現諸心行之菩提者。始覺菩提歟本覺菩提歟。答。大疏九上云。第七出現菩提○略顯五門○二明體性。攝論云。二智二斷爲菩提體。智論云。菩提菩提斷俱名菩提。若依此經。通一切法。如文具之（已上）上抄十九上云。疏二明體等。此引二論。二互相成。攝論第九。智論第二。二智卽根本後得。二斷法量等三輪。自他平等因果交徹。如是等義故通一切（已上）下云。得一切法等者。經云。佛子。如來應正覺。成正覺時。得一切衆生量等○一切法○一切剎○一切三世○一切佛○一切語言○眞如○法界○虛空界○無礙界○一切願○一切行○得寂滅涅槃界量等身。佛子。如所得身。言語及心亦復如是。得如是等無量無數清淨三輪（已上）大疏云。皆言量者。是所等之分量。皆言等者。卽能等之三輪。等有二義。一等彼事理之量。二等彼事理之體。所以等者。彼諸理事卽我所證。能所冥合彼尚卽我。等之何難。是以聖人空洞無像物無非我。會萬物以成己也（已上）鈔十九上。可見之。旣以十三量等身爲菩提體。於中眞如法界者。卽本覺也。一切佛願行等。是始覺也。此外衆生及法等。總而言之。有情非情理事本末。無一切法不攝。何得約始本別論以測量其體哉。然如是菩提普印現萬法故。亦名爲海印。卽知還源觀云。海印者眞如本覺也。纔是當眞如法界之一身。猶未窮盡其定體歟。十三別相可見彼處釋。問。一人成佛時。有何所以而如是得十三量等身哉。答。疏自釋之。何更問哉。謂修生顯得之佛智。其體用同遍法界。故所遍所證之萬法。以能所冥合故。悉卽成佛身。故得爾也。大疏一下釋智入三世悉皆平等之經文中云。又下經云。佛智廣大同虛空。普遍一切衆生心。此卽體遍。悉了世間諸妄想。此約知遍。又云得一切法量等心。此約證遍。智性全同於色性故。此約理遍（已上）鈔五下云。有四種遍。一約智體遍。二約智用遍○三約契證遍。心與境冥。卽出現品菩提章文。四約理遍者。卽義引起信（已上）法量等心者。本文雖是身字。而今爲證智體遍故。約心輪以引之。作心字歟。此四種遍。留意思之。此事雖似傍論。而是圓經之玄旨。一宗之大義。何況下文廣明佛身普遍圓普疏遠義。恐其理趣不極成歟。疏。皎性空之滿月（文）私案云。鈔科明能說身者。意顯三身相卽十身無礙方爲能說身之義也。決擇云。皎性空（法性法身）之滿月（實智報身）頓落（隨緣化身）百川（所應當根）鈔若以相歸性者（攝報歸法收月滿天）言卽空色照水者（則法身對根也）卽表三身無礙義也（文）今鈔文正明三身不卽不離。如次下抄之。
    鈔。謂若秋空（文）貞元疏序云。星羅法身影落心水（文）行願記約感相對作四句。第一一月落一川。如一佛應一機。第二一月落百川。如一佛應一切機。第三一切星入一器水。如一切佛應一機。第四一切星入一切器水。如一切佛應一切機（云云）問。今鈔何不同彼取星爲喩作三四兩句乎。答。會解記云。欲成下句說處不起樹王佛法界故。由佛月頓落百川。百川卽所遍之處。皆有佛也。故得菩提樹下卽遍法界也。若取星喩四句雖是。如祖云。若言不離一切樹而昇一切天。則無一多無礙之相也。故今取同喩也（已上）。
    鈔。性空卽所依（文）兩記意云。上來不喩相。自下合法也。此中二明能依所依不同。是謂法報似分之義也。後若以相歸性下。明攝能依歸所依。是卽法報冥一之義也。今旣雙明二義。則三身不卽不離之意也。初中亦二。初正合。二故出現下引證有三。初引出現品。明水喩機心。二引智幢偈。明水喩佛剎。以上並是月喩能說佛。三引離世間品。明月喩所說法。而還以水喩機心。雖有三文。並明空月不同。故法報相分之義也。後明攝能依歸所依中。此意明月落卽喩是空色落水中也。以離所依無能依故。卽法報不分眞應冥一之義也。問。今以相歸性之相字者。唯指報身歟。爲當通化身歟。答。通報化也。問。上結能依所依不同云空月不同。空是法身。月是報身也。今躡此義。更明攝能依歸所依之旨云以相歸性之相字。豈非局報身哉。是以決擇釋以相歸性文。云攝報歸法。收月歸天（已上）又今鈔云。影落晴天（文）雖收月歸天。而影與天尚別論之。未見收影歸天歟。爾者以影喩化身。明知今相字不可通化身云事。答。若法報相分。則化身是實報圓智之所現也。故唯識論云。成事智品所現佛身攝變化身（云云）依之三身不一之義亦成也。若法報不分。則眞應亦冥一故。通攝報化之用。全歸法身。故起信論云。衆生心若有垢。法身不現故（已上）疏下云。法身不現（已上）筆削記第六云。然據義合云報化不現。而言法身不現者。以約本說故○又應化亦名法身。本業經云。法身二種。一法性法身。二應化法身（等文）准之可知。但於決擇等釋者。收月歸天則影亦歸天之義。自然所成也。故不爾歟。旣云空色照水。正是法身體照臨萬機之義也。又云影落晴天。豈非收影歸天乎。
    鈔。空色照水（文）決擇云。言影落晴天者。一云。此意晴天影落也。則是法身之影現於衆生心水也。故經云。佛以法爲身。清淨如虛空。所現衆色形。令入此法中是也。或影落晴天也。水中月影落水中之晴天也。衆生身中化身歸衆生心中本覺故。卽起信隨染本覺不思議業相也（已上）依此兩釋。文點亦可異。若依初釋。則影從晴天落。故知此影是晴天之影也（爲言）此喩出纒顯證之果上法身也。若依後釋。則影落于晴天。其意如釋應知。此喩在纒位之本覺法身。故探玄記第一云。謂佛證於衆生心中眞如成佛。亦以始覺同本覺故。是故總在衆生心中。從體起用。應化身時。卽是衆生心中眞如用大。更無別佛（已上）准此可知。今決攝報化全歸法身。其所歸之法身兼通在纒。故此兩釋尤可爾者也。
    鈔。第三說經處（文）問。疏云不起樹王等者。爲明能說之身雲遍昇於法界七處。爲當明所居之七處該羅於法界歟。答。決擇云。文含二義。一云。不起菩提樹該羅身雲遍昇於七處也。故抄云。是則不起菩提樹遍昇法界七處是也。二云。張羅七處。遍於五重法界。故鈔云。今言羅七處於法界等是也（已上）會解意同之。但雖含二義。而實以第二義可爲正。故鈔云。意取七處故（文）又次下云。今明處遍於處（等文）。
    鈔。卽菩提樹（文）孔雀王呪經卷（梁扶南三藏法師僧伽婆羅譯）云毘目尸佛依無憂樹下。尸棄佛依分陀利樹下。毘輪佛依婆羅樹下。□孫牟尼佛依尸梨沙樹下。柯那柯佛依憂曇婆羅樹下。迦葉佛依若伽樓駄樹下。瞿曇釋迦牟尼佛依菩提樹下得菩提（已上）今藏錄爲總有二部。今所引者是二卷經也。又有三卷經也。問。如此經文者。別有正名菩樹之木（見）今何釋云畢鉢羅樹等哉。答。前六佛是過去佛故。若不正指其樹實名。則人不知故。分明指示其異名。然今日釋尊成道所座之樹木。以世人現見。皆已知是畢婆羅樹故。雖不指其名。而無相濫。仍直名。菩提樹歟。問。大方廣如來不思議境界經（實叉難陀譯）云。如是我聞。一時佛在摩竭提國。菩提樹下成正等覺。其菩提樹名阿攝波（已上）准此阿攝波樹也。何云畢鉢羅樹乎。答。心地觀經第六（離世間品）云。毘婆尸佛於尼俱隨樹下成道○俱留孫佛無憂樹下成等正覺○釋迦如來於畢鉢羅樹下成道之處（已上）此經是般若三藏元和五年所譯。故清凉必可見之。何玄奘登天親見此樹。
    鈔。此樹高聳（文）問。高聳者其分量如何。答。會解記云。鈔此高聳等。之案四域記。長一百尺。卽畢婆羅樹於下得菩提。故云菩提樹也（已上）百尺者十丈也。又不思議境界經云。除俱鞞羅波利質多餘無比者。復有無量小樹圍繞。而此樹王森蔚頴秀。如妙高山俯冠群岳。一由旬外靡不齊現（已上）前所引經次下有此文也。准此今云特出衆樹者。亦除俱鞞羅樹等。指其餘小樹歟。問。探玄記第二釋經其菩提樹高顯殊特之文云。高出六天（已上）如解釋者。高量尚可出過他化自在天（見）何纔之百尺等乎。答。此事實難思。且愚案云。探玄記序云。不起樹王。六天斯屇（已上）七處並以菩提場爲根本今會。故他化天說十地時。亦不起菩提樹。故云高出六天歟。彼西域記等。且約三乘同見故。云百尺等也。五教章（施設異相）云。二者處異。謂此一乘要在蓮花藏世界海中衆寶菩提樹下。卽攝七處八會等。及餘不可說不可說諸世界海。並在此中。以一處攝一切處故。是故不動道樹遍昇六天等者。是此義也○三乘等卽不爾。在娑婆界木樹等處。亦無一處卽一切處等（云云）。
    鈔。如前經文（文）問。如前者。指前長行歟。指偈頌歟。答。會解云。卽前長行并法惠偈前一偈半（下抄云。謂肖一偈半卽前文。是不起一切處而昇一處也。已上）。
    鈔。其第三句易故（文）問。今云文無者。全無歟。將如何。答。一義云。會解云。此云文無。非一向無。但以易故曰無。若或取之思有文也。故下抄云。取上一閻浮提。對我等今見佛住於須彌頂。卽不離一處而昇一處也（已上）一義云。若依下抄。則尤可如會解記釋。但今鈔意少異彼歟。謂上所引經文有多事。一當會現事。卽如前長行及法惠偈前一頌半者是也。二結例十方。卽如文云十方悉亦然一句者是也。如來自在力者。通指兩事也。然今不離之處與所昇之處。相對作四句時。不離十方而昇一處。是爲第一句。全是前長行及一頌半文之所說也。旣是當會現事故。不許以義分折兼攝餘門。依之餘句於結例文中。可通攝之。然其結例者。唯例所昇之處故。不離之處。還用前偈一切閻浮提之言相對作句。爰二四兩句所昇之處。共通十方故。全用十方悉亦然之文。鈔釋云。取其結例之文也。然第三句所昇之處。唯一方故。不得直云取其文。但可云以義摘取十方悉亦然句中一方。故鈔釋云。文無義有也。是則四句中。一四兩句不離及所昇並有全文。第二句不離是義有。所所昇是文有。第三句不離所昇並文無義有（爲言）問。縱雖當會現事。而假其文言相對作句時。若應兼含。何必不許局執一句通餘句之義乎。若云當會現事故不可通攝餘句者。何故上一切閻浮提之言令通用之乎。況下抄旣云取上一閻浮提對我等今見佛等。豈不令兼含乎。答。如自本成申。兩處解釋意存少異。各處一義。不相違也。且今鈔意。以現事昭著不轉餘相故。說當會現事之文。局配一句。不令兼用攝。然其結例之文。通攝十方之化儀。以不現前之事故。總攝餘句。尤有其謂歟。但當會現事者。是所昇之處故。不妨其不離之處被通用于餘句歟。
    鈔。今言羅七處於法界（文）自下正明所居七處張羅於法界之義。會解記云。此亦有二意。故鈔有兩段。初明七處互遍。後二令一一處遍下。明七處互遍。初中亦有二。初明七處自狹至寬次第方極法界際。二今直就下。明七處直遍法界（云云取意）。
    鈔。夜摩兜率等七處（文）問。且以菩提場爲能遍。則所遍唯可有六處。何云六處乎。答。兩記意別也。決擇云。十方皆有七處。如此一界。菩提場作能遍。餘方菩提場爲所遍。乃有七處。若爾何故鈔次云。如菩提場旣遍法界其餘六處一一皆遍。不言其七。答。但據此一界所以云六。是知能遍唯局一界七處。所遍通互十方（已上）解釋明鏡也。又義理善成乎。若依會解記云。今以義求。直不動樹王旣遍七處。其餘六處互互皆遍却爲所遍。故有七處。若唯六處者。能遍本會應非不動而遍也（已上）以異本云六處故。云若唯六處等也。問決擇不可爾。
    鈔。前三約事法界（文）第一兩記共云。但就所遍（文）第三者。決擇云。若爾第三遍界微塵中剎。旣云塵中之剎。豈非事事無礙耶。今謂通云。此言塵中剎者。非是塵中別有其剎。但約塵卽是剎故。下鈔云剎通麁細故。或但據塵中剎體不彰無礙。故此云爾（已上）見此記所釋。大異今現本。今本但云三遍法界塵。而不云微塵中剎。但今五種大同前五重。旣前第三重云遍法界微塵中剎故。今亦准例牒釋之歟。
    鈔。由事卽理（文）會解記云。言由事卽理下有二因。一由理事無礙。此異門因。二以理融事。卽法性融通。卽當門因也（已上）下旨趣玄微中明事事無礙之段。委細可記之。
    疏。無違後際（文）會解云。上句不礙行布。下句而顯圓融（已上）。
    鈔。四明說經時（文）疏一下云。第三別明時分者○是初成佛時。亦彰大師出現時也。此教勝故。衆教本故。在於初時。初言尚總幾日之初。九會之文同此初不。略爲三解。一約不壞前後相說。纔成初七說前五會。第二七日說十地等。第九一會乃在後時。以祇園身子皆後時故。常恒之說不妨後故○若爾世親纔見十地卽爲論釋。或則未窮廣文。或則知見有異未全剋定。菩提留支意大同此。二順論釋。九會皆在二七日後。二七非久亦名始成。三約實圓融釋。皆在初成一念之中。一言頓演七處九會無盡之文。海印定中一時印現○祇園身子蓋是九世相卽收（已上）抄五上云。疏三約實圓融者。卽藏和尚意（已上）問。今云初成者。此三解中何釋意乎。答。會解記引此疏文云。據此初成之言雖通三釋。今文正取第三一念之初暢斯九會也（已上）問。案今抄意。以初成頓說爲賢首義。然探玄記第二。正釋始成正覺文中。破菩提留支云。此等所判恐不順文。以初七日定不說法（已上）同第三卷釋轉法輪義中云。一乘本教要在初時。第二七日更無異說（已上）准此等釋。賢首意。以第二七日爲初時。旣云定是。又云要在。明知局第二七日。不可通初七日。旣不通初七者。何取最初一念之初乎。更無異說之定判。實不可留餘義（見）如何。答。今抄引旨歸。彼具文云。夫以常恒之說遍前後際而無涯。況念劫圓融豈可辨其時分。今略擧短修分齊。折爲十重。初唯一念。二盡七日。三遍三際（等文）此云初唯一念者。是最初一念也。盡七日者。第二七日也。會解記其引探玄·旨歸竟。卽自會通云。今謂賢首非不許最初一念頓說。但不許初七別說前五爾。若約論定文。初七不說。若約法定義。一念頓說。故或初一念或二七日。皆同時頓說也。以流支定別三時故不許也（已上）會通尤分明也。思之可會。問。最初一念頓說九會文者。爲祖師義立。爲當經文有所見歟。答。今抄引經文云。一念卽無量劫等（云云）探玄·旨歸亦引如是。未見別就最初一念引頓說之文。然唐經第六（現相品）云。三世諸佛所有願。菩提樹下皆宣說。一剎那中悉現前。汝可速詣如來所（已上）此是面門光照十方界。其光中出聲說偈中文也。大疏二下云。四一頌義海頓演。宜速及時。如三世佛大願而來。故結云如來也（已上）總有十偈。約十號釋故。今顯如來號也。普經第三云。三世諸佛無上願。大聖道場分別說。亦非集在一念中。宜速時詣覲最勝（已上）探玄記第三云。次一別標所說以勸觀○雖圓音頓說九世願海。然不壞本法故。非一念也（已上）若以如是經文可爲其證歟。思之。又大疏一下云。法界放光亦見菩薩遍座道場成正覺故（已上） 貞元疏第一亦指此文。如次下引。可見之。問。疏一下作三解者。爲圓機一人所知見。約義門別論之。爲當三類機見不同故作三解歟。答（云云）若約義門別論之。非機見不同者。且約實圓融釋中疏云。以應機出世機熟成。應云卽有說○二七之言順別機故（文）明知約實圓融之機。與順論釋之機。可別類機云事分明也。准此思之。不壞前後相之機感。豈之不各別乎。若依之爾者。今疏云無後際等。會解釋云。然此卽十世隔法次句異成故。九會力用不同。初成一念頓暢也（已上）故知第一不壞前後相。與第三約實圓融。兩釋合爲十玄中一門意。豈離爲二類機見乎。答。此事難思。而案一義云。約實圓融與順論釋。並約機者。如上所引。又今抄云又分三時者。以法就機故（已上）是卽三解約三類機見不同也。其所以者。疏下云。但隨見聞說。有初成九會之別（已上）。旣云但隨見聞等。 縱雖圓機。而初見初聞之位。要由宿習結緣。可機類不同。例如三乘教之初地（已上）雖同證同行。而地前未證眞如故。約本習有悲智增減。
    鈔。然有兩說（文）決擇云。後際二字攝留支義。擧後影初中故。暢九會於初成者。攝賢首義。無違二字。卽是清凉會取二師之義（已上）問。以無違兩字會通者。全是清冷新義歟。爲當依用賢首意歟。答。一義云。會解云。賢首旣許頓說九會。九會則不妨後時。但不許定執有先後爾。故疏以無違二字而會通之也。故知疏主亦用賢首意會取故。引旨歸證之。所以須會取流支者。不壞行布故（已上）次下更引折薪記·貞元疏等。可見之。一義云。清凉新義也。全非賢首意。至下可知。
    鈔。例此則第九一會（文）問。探玄記第二云。菩提流支云。花嚴八會中。前之五會是佛成道初七日說。第六會後是第二七日說。以十地經初云第二七日故。又有人說。第八會是後時說。以彼文中有鶖子等五百聲聞並後時度故（已上）綱目全同之。准此第九一會在後時說者。餘有人說。而非流支義。今何取爲流支所說哉。答。尤如來難。今抄亦存其意。故云例此也。意云。彼流支旣就經文說相案其起盡。分別前五會與第六會已後之說時。准例言之。第九會法界品有身子祇樹等。豈非八年已後所說乎（爲言）非謂流支正云第九一會在後時也。
    鈔賢首則以初成（文）問。賢首意。不礙圓融之行布門中。可許三時次第哉。答。一義云。可許三時次第也。折薪記（教起前後章）引探玄記第二破流支等立三時次第義之文竟。卽釋云。此以流支等確分三時不明頓說故。敵對破之。唯取二七日融攝也。若賢首意。亦不妨前後。故清凉演義第一。會取賢首。旣旨歸云（乃至）宣暢九會在於初時等。評曰。以賢首文雖敵破意亦玄通故。清凉廣之足成三說。故大疏云。一約不壞前後相說（乃至）無非失時等。釋曰。清凉曲盡義有所歸。今章正當後二。亦不違初。以次文云卽攝一切若前若後等。卽無違前後。普攝於二七日中也（已上）今注云乃至者。私略之也。賢首意不礙圓融之行布門。不許三時次第云事分明也。一義云。賢首意。八會說法皆在第二七日。縱雖約何門。不可許三時次第別說之。但有顯法等所用故。融取身子祇園等後時之事物。非謂說法亦在後時令融現初時。故探玄第二云。初七定非說耳。第八會亦非後時。何得於一部經。前已說半。中說餘經。後方更續。豈令佛無陀羅尼力。不能一念說一切法。祇園鶖子並是九世相入。下文過去一切劫○又云。於一念中建立三世一切佛事。乃至廣說。如是等文處處皆有。豈可所用鶖子祇洹而非此類。是知此經定是第二七日所說（已上）同第三云。一乘本教要在初時。第二七日更無異說。仍攝前後各無量劫（已上）此云定是二七日。又云要在初時等。正是行布門之所談也。然不可遮此二七時中更攝前後各無量劫故。云仍攝前後等。是卽圓融門之意也。又一念說一切法者。此是四十無量辯之德也。未必局圓融義。旣一念尚說一切法。況二七時哉。但有顯法等所用故。令融現身子等於二七時中故。云所用鶖子等也。問。此義不可爾。今抄引旨歸竟。釋成云則在後時無過等。是豈非賢首意許法界品在後時哉。又貞元疏第一云。第一依時者○今無時之時略有二相。一不壞相。在於後時說此一經。以遊多園林及身子等皆在後故。常恒之說不妨後故。二約圓融初成頓說。下放光中十方剎塵剎塵皆見最勝道場。菩薩於中成正覺。故明是初時如來一念能頓說故。祇園身子九世相融未來之事居現在故（已上）旣用旨歸云常恒之說等文言。釋成不壞相之義。明知清凉正存賢首意許三時次第。誰不依用之哉。爾者折薪記釋尤有其謂歟（是一）次旨歸明說時中。先總標云。常恒之說遍前後際而無涯。況念劫圓融（云云）准下句云念劫圓融。上文云常恒之說等者。應是行布門也。如是標竟。別釋中云初唯一念二盡七日等。旣初云唯一念者。融前後際攝歸一念。爾者次云盡七日。中第八會豈非遍後時之常恒說融攝第二七日以爲法界品乎。若強云非融攝遍後時之常恒之說中身子等隔見聞時分說經以爲法界品者。今第二七日所說法界品。是彼後時中身子等隔見聞之時分說經外。別有此所說歟。若云別有者。豈令佛無陀羅尼力不能一念說一切法耶。若云別無者。豈非融攝後時說經乎。若許融攝後時說經者。是圓融門之所談故。行布門中豈不許三時次第乎。貞元疏第二（輔翼圓滿之處）云。又約圓融。九會皆在初成頓彰無有前後。有聲聞者九世相融。約法有耳。若不壞相。經有三節○上之二解。一約圓融。二約次第。二俱有理。如來一會能頓演故。圓融不妨。當恒之說不礙後。故次第何失。又無前後。依何同時。若無同時。何異餘教。非唯無礙。亦乃相成（已上）此等所判正用賢首意（見）爾者賢首意。行布門中不壞相之時。可許三時次第之事分明也（是二）如何。答。二師之義與清凉會通之意。必定不同也。其二師之中。先流支義可知。次賢首意。若約法圓融。則唯在最初一念中頓演八會支。故旨歸云初唯一念也。若依十地論。就時事以判。則唯在第二七日中。說盡七處八會之一部文。全不可待融後時說。縱雖約行布不壞相門。不可許前已說半後方更續。但直在二七日中說一部文故。不可假而許流支義也。具如探玄記二三兩卷并綱目等解釋。留意思之。不得疏漫。然清凉意。要有所表故。約不壞相門。正許三時次第。故兼用流支義。設有說初成頓演一部文。是融後時說之門所談也。其後時說者。卽賢首所言常恒之說遍前後際其後際說是也。所謂舍那佛常在花藏恒時說法。盡窮來際無停無息。而說慈悲者。爲下劣衆生故。於彼無盡說中。略取七處八會所說。結集流通故。有此一部文者。一宗不易之大義。多師共許之法相也。但清凉要有所表故。約不壞相門。以判初七日說前五會。第二七日說十地等。八年已後方說第九會。其所表者。如次下引大疏一下。故自非融後說者。不可有初成頓演九會文之義也（爲言）賢首意不爾。依地論云初七日思惟時故。總不說法。以花嚴是根本法輪故。如來稱本而說不遂機宜故。如須在初時勝處說之。何有前已說半。中說餘經。後時更讀說法界品乎。正約不壞相門之所談也。全非九世相融等義。但有顯法等所用故。唯令身子等融現於二七時中。以成今海會事儀云許也。云爾。謂說經亦在後時。令取之融現今初時也。是則兩師不同也。然清凉欲掩是非故。寄共許之法相。而顯自意之所存。故今抄云。賢首旨歸云○則在後時無過等也。貞元疏釋准此可知。次彼後時中身子等隔見聞之時分說經。則非今法界品。但身子其時不見聞者。如我等當時不見聞。未必初取爲顯法衆。今身子等不被用彼時之說經之海會事儀。亦以可爾歟。若亦欲用。則非所遮之。問。若如所立義者。旨歸云初唯一念者。成道最初一念歟。若許爾者。何故探玄云初七定非說耳耶。若不爾者。大疏云三約實圓融釋皆在初成一念之中者。正用旨歸今文。故抄釋云卽藏和尚意。如何。答。旨歸云初唯一念二盡七日者。初云唯一念。而殘餘念餘時。故次云盡七日。文相憐次尤明鏡者歟。故知彼文意者。依十地論。於第二七日。別分唯一念與盡七日也。但於大疏抄釋者。彼依不壞前後相釋。許初七說法故。約初成一念。以明圓融義。雖所依時實有異。而所顯圓融義是圓故。云卽藏和尚意。是卽隨義轉用也。
    鈔。約所表故（文）疏一下云。常恒之說不妨後故。雖能頓說。有所表故。初五信解行願最在初故。故皆云不離道樹。第六會因地證位。居其次深故（等文。如抄所牒釋）抄五上云。第二遮伏難。總有四難。一云。花嚴教旨。時處圓融。要歷三時。豈通其趣。故此釋云。常恒之說說無息時。後時不說。豈名常說。二有難云。如來圓音一言頓演。何要三節方盡幽微。故此通云。雖能演。表法淺深故須三節。三有難云。若表三節。三七日中。一七一節足得成表。何要後時。故此答云。三七未有聲聞。不得顯於不共。故須後時。故疏云。亦顯二乘絕見聞故。四有難云。處歷穢土。時不相融。豈順花嚴圓融之旨。故此答云。正爲融於異時及與穢土。卽一剎那卽是清淨故。故疏云。雖異時別處。亦不相離等（已上）問。今抄云分於三時約所表故。又下云又分三時者以法就機故者。兩釋有何別哉。答。初約行布圓融。二門對論。後約機緣德。二人對論。其所表者。共是前五會信解行願最在初故等。如疏一下所釋。


演義抄一上纂釋第四

五所被衆  自下決擇第二
    疏。盡宏廓之幽宗（文）決擇云。盡字是教餘皆義。宏者大也。卽是廣義。通收五教。若巨海遍納於百川。廓者空也。卽是深義。別揀九宗。同天地獨具於十德。或宏者事法界。廓理法界。二字相含者事理無礙法界。幽宗事事無礙法界。或四字相含同詮一眞無障礙法界（已上）。
    鈔。眞應權實○又不可見故（文）會解云。以眞應權實之類。例上深廣說之。應言卽眞而應。不可作眞思。卽應而眞。不可作應思。卽權而實。卽實而權。皆不可思故也。亦可。眞應權實之外。更例因果本迹之類故。曰類例多端（已上）問。大疏一下釋衆海雲集。總啓十門中。第五權實門云。諸教所明穢土之中。雜類菩薩聲聞皆通權實。地前是實。地上是權。法身無生生五道故。淨土菩薩唯實。實報生故。雜類聲聞是權。攝論云。欲令淨土不空。化作雜類衆生故。若依此經。同生異生皆通權實。海印定現實德攝故。隨緣隨位而示現故（等文）此外更無眞應門。今何權實之外云眞應乎。答。決擇云。眞應權實者。智冥一理故曰眞。悲赴萬根曰應。或本高而迹下。或本下而迹高名權。本迹相稱名實（已上）准此但就權實門中。更分別眞應權實之二義也。
    鈔。略列四十二衆（文）問。疏一下云。都序之中有四十一衆。謂同生有一。異生有三十九。師子座中一。若兼取前菩提樹中所流及宮殿中無邊菩薩。總有四十三衆。此四十三遍於九會。第一會中有二衆。謂新集十方衆·佛眉間衆。添成四十五（已上）雖有四十一·四十三·四十五之三種。全無四十二之義。今何云列四十二衆乎。答。決擇云。四十二衆者。謂同生衆有一。菩薩也。異生衆有三十九。執金剛神乃至大自在天王也。座內流出衆·眉間流出衆故四十二。以配四十二位故（已上）會解意全同之。是卽除去兼取之二衆及新集十方衆也。其故者。旣云兼取。明知不可正取爲海會衆故。新集十方衆是口光所召。以次下別出故。除去之也。
    鈔。況口光所召（文）唐經第六現相品云。世尊卽於面門衆齒間。放塵數光明。普照此花藏界東南西北四維上下十世界海。彼世界海一切衆會。蒙佛光明。各共來詣此花藏界。其諸菩薩身毛孔中。各現十剎塵數光明。一一光中悉現十剎塵數菩薩。此諸菩薩悉能遍入一切法界諸安立海所有微塵。彼一一塵中皆有十佛世界塵數廣大剎。一一剎中皆有三世諸佛世尊。此諸菩薩悉能遍往親近供養。於念念中以夢自在示現法門等。開悟塵數衆生（等云云取意）。
    鈔。本卽圓音（文）抄二下云。一音但是教本。非卽是教。教乃在機。隨機不同（已上）兩釋共用此釋。
    鈔。落落者疎遠之聲（文）問。老子經下云。不欲琢琢如玉。落落如石。注云。琢琢喩少。落落喩多。玉少故見貴。石多見賤。言不欲如玉爲人所貴。如石爲人所賤。當處其中也（已上）依此釋者。落落是衆多之義也。今何云疎遠乎答。
    鈔。十剎者謂樹形（文）會解云。言剎者單梵語。具剎摩。此云土田也。卽一佛所王土也（已上）問。經列二十者何乎。答。決擇指三文。一云。唐經第八（花藏品之一）說最中央香海所持世界。竪列二十重。一最下世界名最勝遍照。其狀如摩尼寶。二種種香蓮花妙莊嚴世界。其狀如師子座。三其狀八隅。四其狀如摩尼蓮花。乃至十三世界名娑婆。其狀如虛空。第二十世界名妙寶焰。其狀如寶莊嚴具（云云）此二十重中不見樹形。但次下類結所餘中。列形狀云。十佛剎微塵數迴轉形世界○江河形○旋流形○輪網形○壇墠形○樹林形○櫻觀形○尸羅幢形○普方形○胎藏形○蓮花形○佶勒迦形○衆生形○佛相形○圓光形○雲形○網形○門闥形（云云）如是列已。次下結歸都數云。如是等有不可說佛剎微塵數（已上）旣列十八種。並云十佛剎微塵數。故今云結有十佛剎塵歟。二云。同卷次上云。彼一切世界種。或有作須彌山形○或作諸莊嚴具形。如是等若廣說者。有世界海微塵數（已上）具列二十種。其中間十八。全同前所引十八種。故今略之。三云。同經第七卷世界成就品。說世界形相中。列圓形方形樹形等十種竟。結文云。如是等有世界海微塵（已上）今案云。此三文中。後二文總結中。共無十佛剎塵之言。況成就品但列十種。殊違今抄云經列二十之釋。明知偏依初釋。不可用後兩釋。故會解唯擧初文也。問。今指舍那說經處處該十剎。尤廣指花藏剎海所管十不可說佛剎塵數世界種。以通可該攝彼世界種所持同異類之諸剎（委如下明說經緣有十緣。第二依處中記之）今何但別擧最中香海所管二十重。又局攝樹形等異類剎哉。答。經中具說最中一海所管之二十重。以令類諸餘故。今亦爾也。意顯該法界十剎而令頓周。故經云。花藏世界海法界等無別（已上）卽今抄下文云法界十剎無所不聞者。猶如云花藏十剎也。思之可知。但今抄云樹形等異類之剎者。疏下文釋依處云。略顯十剎。初此閻浮七處九會而周法界○二周百億同類一界亦遍法界○三遍異類樹形等剎（等文）可見。抄一下釋第三云。然異類言雖通花藏。言總意別（已上）彼處雖可言總意別。而今卽取通花藏之義。謂別雖擧最中一海之所管。而廣可令類通花藏也。
    鈔。圓音之義（文）疏九上·抄十九上。釋出現語業中。廣擧三師義。委釋其義。故云下廣當說。又彼是專依十科章中圓音章。要者可見疏。主伴重重（文）問。示化儀而何必釋主伴重重等哉。答。決擇云。此意云。說主伴重重疊疊。盡十方界一時宣暢花嚴經也。揀異隨宜之教。或有國土說。或有國土不說故（已上）又云。諸佛菩薩隨一爲主法界。諸佛菩薩咸爲其伴○旣主伴無數重重疊疊。遍於法界。主旣說經。伴必隨說。那有一方不說花嚴（已上）十地品云（卷第三十四）我不見有諸佛國土其中如來不說此十地者（已上）餘會餘品並云已說今說當說。故知三世十方諸佛菩薩無有一方一佛一菩薩不說花嚴云事。是併由主伴重重極十方而齊唱者也。故科云別示說儀也。問。今主伴者。說法者名主。聽法者名伴歟。爾者何云主旣說經伴必隨說乎。答。一義云。決擇云。有力自在說法名主。無力不自在說法名伴。但是說法之中分成主伴。非爲聽法得名爲伴。夫主伴者必同作事。主旣說法。伴必說故。何以得知。下釋成云極十方而齊唱。唱者顯示果主因伴之謂。遮那處普光堂。東方十佛剎塵數世界外。有金色世界。文珠而來爲伴。應問彼云。第二會文珠爲伴。爲說經耶。爲聽經耶。若云聽經。違下經故。下經正明文珠說第二會故。若云說經者。何云聽經名伴。由此得知主伴雖殊。同說經也（已上）一義云。會解云。三句皆約說者爲主。聽者爲伴。旣因人果人皆通爲主邊則皆爲能說。爲伴邊皆爲所聽。雖皆通說聽。而主伴不雜。故下疏云。然主主不相見。伴伴不相見。主伴伴主則互相見○所言齊唱者。亦約重重互爲主邊。同時遍法界故。得十方齊唱也（已上）已上兩說引文立理。各有其謂。任情取捨。
    鈔。七別示說儀（文）會解云。問。七科皆云說儀周普。何故此科獨得說儀之名。答。前由六科辨所依之定。能應之身。所說之處。所歷之時。所被之衆。能演之言。皆周法界方成。此科主伴重重。極於十方故。前六通叙。此爲別叙。皆儀周普也（已上）。
    鈔。此一亦名輔翼（文）鈔三下云。若以餘經望此。但爲眷屬。不爲主伴。今言眷屬者。約當經中事以爲眷屬。眷屬卽伴（已上）會解記第八云。應作四句。一有唯主伴非眷屬。如此方十住法門爲主。餘方爲伴。以非附本相從起故。不名眷屬。二有是眷屬非主伴。謂如餘經但與花嚴爲勝方便故稱眷屬。不與花嚴俱時相帶圓融而起。不稱爲主伴。三亦主伴亦眷屬。謂法界修多羅起時。攝塵數契經同起。與法界經爲輔翼故名眷屬。而主伴起故復名爲伴。四非眷屬非主伴。謂餘經相望。或外典等（此依集玄已上）。
    鈔。不名歷主果伴（文）決擇云。問曰。十玄門中主伴門云。隨擧一法爲主。餘一切法爲伴。今何不爾。答曰。據義不同。彼約稱性實義。此約教相軌儀故。如臣作主。不可君爲參佐也（已上）私問。若約教相軌儀不名因主果伴者。唐經第一列普賢等塵數菩薩竟。歎勝德云。此諸菩薩往昔皆與毘盧遮那如來共集善根修菩薩行（已上）大疏一下云。云何共集。互爲主伴故。主伴有三。一迴向主伴。二同行主伴。三如相主伴。故稱共集（已上）鈔五下云。疏主伴有三者。迴向主伴。所修善根互相迴向故。今成佛遞爲主伴。二同行者。同修禪戒等行。三二俱稱性居然相取（已上）准此舍那與菩薩互爲主伴。豈無因主果伴之義乎。答。決擇正會此難云。彼昔時同修善根互相迴向。今隨一成佛餘作菩薩而爲其伴。故云互爲主伴。非是因果互爲主伴。又解。此約化儀。非因主而果伴。彼據稱性故。因果而遞互（已上）問。上明說處說時等。並約稱性。今示說儀。何不約稱性乎。況所居之處旣圓融能居佛菩薩。 豈不擧一全收乎（是一）又下旨趣玄微列十玄中。主伴一門讓當段不重立。彼約稱性立爲玄門。旣彼此指同。明知今亦可約稱性云事。如何。答。今三句中。初二句全約稱性應知。今此第三句雖正約化儀。而有兼約稱性之義。卽如鈔下云如佛佛旣爾佛主菩薩伴亦然者是也。下引決擇。可見之。疑難之趣。准彼可會通。
    鈔。言隣次相押（文）決擇云此界附近名憐次若主若伴互遍名相押（已上）。
    鈔。阿閦如來（文）問。唐經第八十卷。歎佛德明主伴嚴處攝生同中云。或有見此三千界種種莊嚴。如妙喜阿閦如來住在中。及如香象諸菩薩（已上）如此文者。阿閦如來住在此三千界中（見）如何答。
    鈔。如佛佛旣爾（文）決擇云。問曰。諸佛與遮那互爲主伴。可云旣爾。菩薩與遮那旣無遞互。何云然。答曰。約人卽無。隨界乃有。何者。應云此界佛爲主。餘界佛爲伴。餘界佛爲主。此界佛爲伴。卽是果主果伴遞互也。此界佛爲主。餘界菩薩爲伴。餘界佛爲主。此界菩薩爲伴。豈非果主因伴遞互義也（已上）。
    鈔。如長空明月（文）問此喩意如何。答。決擇云。注如長空等者。此釋主移伴亦移也○問。爲但移人。亦移界耶。答。人界俱移。鈔文甚題（已上）會解云。如人以十錢等者。星月印川喩。雖明主伴不分而遍於十方。然隣次相壓其義未顯。今以壓錢喩。以示其相也（已上）兩記意有少異。思之。問。決擇如何釋下十錢喩乎。答。彼云。星月喩中未彰主佛周遍伴剎。故此重明（已上）兩記同歟。
    鈔。如人以十錢布地（文）會解云。吾祖以喩顯法。講者反迷喩旨。多說不同（已上）私云。今時學侶亦爲難明。且愚案云。先以錢心爲主。剎是娑婆也。以剎緣爲伴。剎是十剎也。付之十錢相壓時。上下兩錢其所表大異。謂上錢緣通喩能遍十剎。下錢別喩所遍之一剎。如是如是次第相壓。乃至十錢。卽表十剎向東（上錢也）移一剎移二剎（下錢也）等之義。其故者。能遍者毎遍通十剎。所遍者毎遍唯一剎故。以十錢布地。毎十錢其上能押之邊。卽表能遍。其下所押之邊。卽表所遍。以題主伴重重相壓之義也。
　　會解云。下錢爲中。上錢壓之。則開元通寶遶下錢一緣之地（已上）如此圖者。下錢開字爲上錢元字所押故。不可有開元通寶遶下錢一緣之義歟。
<PIC>T57007401.GIF</PIC>
    愚案云。以錢心喩主剎故。以上錢心押下錢開字時。方成上錢開元通寶遶下錢一緣之地。喩主佛倒東一剎時十方菩薩圍繞也。餘可准知。
<PIC>T57007402.GIF</PIC>
    鈔。如第一會（文）決擇云。問。普光忉利等。
    鈔。若四十八會（文）會解云。若四十八會者。下疏云。下本經十方偈四十八品。卽以一品爲一會。故四十八會也（已上）。
    鈔。意生身（文）鈔五下云。隨意受生者。卽意生身。然意生有二義。一者是喩。猶如意去速疾無礙故。二者是法。自有二義。一隨自意。二隨他意。總謂隨意速疾而成（已上）。
    鈔。卽力持身（文）唐經第一說教主難思中云。三世諸佛所有神變。於光明中靡不咸覩一切佛土不思議劫所有莊嚴所共圍繞（已上）大疏一下釋云。力持身能持自他依正（已上）上四句持正報。下四句持依報也。又鈔七下云。卽力持身爲龍留影力持不滅（已上）。
    鈔。名不全昭著（文）會解云。集玄云。謂說處配意生身。此擧所依處。顯能依身。又說經時。擧所持時顯能持身。又被海會。擧所被衆顯能被身。如是身處旣非直顯故。云全不昭著也（已上）。

自下會解記第二

    鈔。言該本末（文）私云。言者能詮言教。卽指今經也。本末有二。初事理相對者。所詮義中有本末也。二諸教相望者。今疏下文（第三義理分齊門）云。語其橫收全收五教○前之四教不攝於圓圓必攝四（文）准此圓教爲本。前四爲末。今經旣收五教故。云該本末。又前四教不攝於圓故末乖於本。圓必攝四故本不乖末。
    鈔。一事理相望（文）問。鈔四下云。如一事理無礙宗內該法花維摩涅槃等故（文）旣此等經具明事理。可云言該本末乎。答。會解云。圭山約教有六句。約宗有三句。故彼云。一小乘唯相（相卽末也）二頓教唯性（性卽本也下皆准此）三法相宗相多性少。四終教相少性多。五空宗中非性非相。六圓教全相全性。今當第六句。故該本末也。約宗三句者。彼云。法性宗本廣而末略。小乘末廣而本略。大乘也法相本末俱略。而中間廣。例此今圓宗言該本末也。故此圓教語廣名無量乘。語深唯顯一乘（已上）故知如彼法花等。雖事理無礙爲宗。而相少性多。是名本廣而末略。何云該本末乎。況彼云會三歸一。故知會事末可之歸理本。豈同圓教全事卽理卽末全本之該乎。此義如鈔二下釋印法師屈曲平道二教中委明。會解記第五可見之。
    鈔。亦是遮於伏難（文）會解云。恐不了者以本末相乖爲難故。今初對上句縱其空無朕迹。下句奪其定不乖相。下對上句縱其理本無言。下句奪其不礙言也○鈔難意。以無相無言之本。難有相有言之迹。答意。以要由相故方顯無相。要由言故方顯無言故也○言則心絕動搖言忘戲論者。卽大般若那伽室利分中（等文）。
    鈔。夫大象無形（文）老子經下（上士聞道章第四十一）云。大方無隅（大方正之人若無委曲廉遇）大器晚成（大器之人若九[蜀*片]瑚璉不可卒成也）大音希聲（大音猶雷𨖜待時而動喩常愛氣希言也）大象無形（大法象之人質朴無形容也。已上）論語第三（公冶長第五）注云。苞氏曰。瑚璉者黍稷之器也。夏曰瑚。殷曰璉。周曰簠簋。宋廟器之貴者也（已上）又雷𨖜者。玉篇云。[辶@(穴/亏)]（爾雅云。疾雷爲[辶@(穴/亏)]。蒼頡篇云。霹靂也）又。希聲者。老子上（天地章第五）云。多言數窮（多事害神。多言害身。口開舌擧。必有禍患也）不如守中（不如守德。於中育養精神。愛氣希言也已上）又無形者。此亦不事容飾之義也。非謂全無形相歟。問。今伏難意。全撥無形言。何用此老子語爲難勢之端乎。答。今但借用彼文言。非用彼實義也。
    鈔。希微絕朕（文）老子經上（視之不見章第十四）云。視之不見。名曰夷（無色曰夷。言可無綵色不可得視而見之也）聽之不聞。名曰希（無音曰希。言可無音聲不可得聽而聞也）搏之不得。名曰微（無形曰微。言可無形體不可搏持而得之也）此三者不可致詰（三者謂夷希微也。不可致詰者。夫無色無聲無形。口不能言。書不能傳。當受之以靜。求之以神。不可強詰問而得也）故混而爲一（混合也。故合於三。名之而爲一也。已上）。
    鈔。故今釋云（文）自下有二段。初爲通伏難。廣引諸文。總明本末不相乖也。後今疏文中但略明。下正釋疏文也。問。上句云空空絕跡。下句云湛湛亡言。各約法喩。如何分別之乎。答。會解云。空空絕跡含於法喩。湛湛亡言。湛湛約喩。亡言是法（已上）意云。空有事空理空故含法喩。海水澄停是名湛湛。故但約喩。旣澄停而不小波鼓動。故喩無言也。決擇釋。
    鈔。法性本空（文）今釋空空中有三重。謂一約圓成實。謂法性本空者空也。空無諸相者空空也。二約依他起。謂緣生等者空也。復有何相者空空也。三約遍計。謂借空遣有者空也。有去空亡者空空也。下引淨名·中論。准此可會。
    鈔。經云無中無有二（文）唐經第十六（須彌偈讃品十四）無上惠菩薩歎佛勝德有二。謂內勝德及外化德也。今所引二文者。歎內證德有六偈中後一偈。與歎外化德有二偈中初一偈也。故相連引後偈也。大疏三下云。後偈拂前無二之跡。言無二者。但言無有二。非謂有無二。若在無二之見。則還成二。以無二必對二故遣之。又遣之以至於無遣。故云三界一切空。空謂第一義空。諸佛同見。後二外化德中。前偈正顯令住無住之覺。後偈釋成（已上）今疏云拂前無二者。前偈云。於法無所著。所念亦無染。無住無處所。不壞於法性。此中無有二。亦復無有一。大智善見者。如理巧安住。無中無有二（等文。如抄引之）故知今云無中無有二者。無相眞法性中無有人法內外等一切二也（爲言）。
    鈔。三界一切空成眞空也（文）問。如今鈔釋者。空空之外別立眞空。爾者疏云空空絕跡。空空之言是所絕之跡歟。若是跡者。豈非妄空乎。答。先於今鈔釋者。准彼疏三下釋可知之。旣拂前無二之跡。卽云無中無有二等。何上三句尚謂妄空。至下句云三界一切空。方始成眞空乎。明知今鈔云成眞空者。意明上三句正顯眞空。下句結成也（爲言）例如彼疏釋外化德二偈。云前偈正顯後偈釋成也。爾者上配屬三句於空空者。卽是今所結成之眞空也。故今疏云空空絕跡者。空空故絕跡（爲言）爭謂空空之言是所絕之跡乎。問。若爾何故鈔次下云。以空空遣空。空空亦迹也（文）如何。答。鈔上文云。有去空亡故曰空空（文）又下文云。以空空不礙於相。正釋疏文其意如是。更不可及異端也。但於空空亦迹之釋者。鈔主重爲顯絕迹之義故。別約機情所謂之有無等。次第明拂迹之相。故云謂若有有可有（乃至）有所得故如鳥履沙等。是卽鈔主別明拂迹之相。全非牒釋疏云空空等之文言也。一義云。疏云空空絕迹。其空空之言。是所絕之迹也。故決擇云。言若無所得當句卽絕者。謂空空二字分能所遣。迹終不盡。今言絕迹。性本自空。更不待遣方符至理。若爾上云空空。應無其用。有能所遣如鳥履沙故。若許無用。何須言之。今謂通云。衆生悟法難。便造玄先須由漸故資遣拂。如彼眞空絕相觀三句九門。揀情顯解。方云泯絕無寄令契眞空法多如是。學者准知（已上）初心始學之觀行。從淺至深。且如起信論眞如門所明隨順得入。故彼疏云。雖在於彼言念等中。觀此念等常無能所。雖未能離念。而順於無念。故名隨順。此釋方便觀也。久觀不亡。卽能離茲妄念。契彼無念眞理。故名正觀。得入者觀智契入也（已上）三句九門者。卽此方便觀也。
    鈔。如鳥履沙（文）一義云。鳥飛空則無迹。此喩若無所得當句卽絕之義。鳥履沙必有迹。故喩有所得故皆名住相之義。次下引出現品。正明此旨也。故知立義引證影略互顯也。一義云。譬如海濱有鳥生子。覆在海中。恐人取故。爲隱足跡不令人知。重跡上則跡上重跡其跡不盡。今以無遣有。無卽是跡。以空空遣空。其空空亦跡。如跡終不盡故。云如鳥履沙也。
    鈔。謂依出晴空（文）意云。義天者第一義空。是上空空也。又卽本也。星象者教相所詮之法門。卽是末也。問。此法門者爲局事法。爲通眞理。答。心境因果依正人法等。通名法門。不可必局論事理也。
    疏。湛湛亡言（文）決擇云。上句直因無言理本也。下句卽因言之事末也。教海佛音本質教也。波瀾根聞影像教也。或分教義而有異故。又解。上言湛者遣言也。復云湛者遣無言也。恐未兼亡故。致亡言以遣能所遣也。意全當句卽絕也。教海者卽上亡言理本也。波瀾卽因言之事末也。若爾何云教海耶。答。言音實相卽法輪故。第十教體海印炳現故（已上）此有兩釋。初釋湛湛總喩無言。以海水澄停無波動鼓踊之聲名湛湛故。教海波瀾更作兩釋。應知。次又解下後釋也。湛湛二字如次。別遣言與無言等。應知。
    鈔。下經云雖復不依（文）注維摩經第六（七千卷藏錄下卷云四註維摩經者是也）觀衆生品第七云。時維摩詰室有一天女（什曰。無宅無神。隨宅主有優劣故神有精麁。未曾有室故以天女爲神也。生曰。外國亦以神爲天也。夫有福之家必有福神附焉。是以菩薩託爲之矣。是入生死事者也）見諸大人聞所說法。便現其身。卽以天花散諸菩薩大弟子上○舍利弗言。天止此室其已久如（什曰。梵本云幾久也。）答曰。我止此室如耆年解脫（肇曰。將明第一無久近之義故。以解脫爲喩。解脫卽無爲解脫也。三重問）舍利弗言。止此久耶（肇曰。解脫之道無形無相。逆之不見其首。尋之不見其後。眇莽無朕。謂之解脫。若止此猶解脫久近不可知者。乃大久也○液曰。身子未諭答意故重問。四天重問）天曰。耆年解脫亦何如久（肇曰。逆問其所得令自悟也。耆年所得無爲解脫。寧可稱久也）舍利弗默然不答（生曰。旣言解脫無久。跡爲實無也。解脫苟以無爲實者。言亦實有也。有無相乖。豈可得以言解脫）天曰。如何耆舊大智而默（○生曰。默然似有所不達故爾也）答曰。解脫者無所言說故。吾於是不知所云（肇曰。向聞如解脫。謂始終難知。說以爲久。而解脫相者。非心所知。非言所及。將順解脫無言之旨。莫知所云焉。生曰。不知其會也）天曰。言說文字皆解脫相（肇曰。舍利弗以言久爲失。故默然無言謂順眞解。未能語默齊致觸物無礙。故天說等解以曉其意也○。已上）。
    鈔。則文殊攸讃（文）鈔三上云。然淨名第二入不二法門品○文殊師利曰。如我意者。於一切法。無言無說。無示無識。離諸問答。是爲入不二法門。於是文殊師利問維摩詰言。我等各自說已。仁者當說。何等是入不二法門。時維摩詰哩然無言。文殊師利歎曰。善哉善哉。乃至無有文字語言。是爲眞入不二法門（已上）問。如經文者。但云默然無言。何云不礙於言乎。答。同鈔下文云。初文殊以言顯無言。次淨名以無言印無言。後文殊以言印無言。三段二人共顯言絕之理（已上）旣以言印無言。明知淨名不礙於文殊之言句云事。一義云。決擇云。問曰。淨名默住以絕言頓理。何云不礙言耶。答曰。但絕生滅虛妄言說。不礙眞門如義言說。問曰。如義言說爲理爲事。若云事者。違自眞門事相本盡故。若云理者。復違此段理本不礙事末故。今謂通云。文雖用彼。義乃稍別。是則用淨名之文。成花嚴之義。妙之至也（已上）。
    鈔。演大藏於龍宮（文）唐本云。法本非說。演大藏於龍宮（已上）尊勝院高麗印本。闕法本非說之四字。
    鈔。至趣非遠（文）決擇云。至趣者。無言無相理本也。非遠者。不礙言相事末也。心行等者。以滯迹心行取得之。則叵窮邊際。故云甚深也。次言象者。有言有相事末也。非近者。不礙無言無相理本也。虛懷等者。以無漏眞智契證之。則爛然可觀。故云目擊也（已上）彼以注釋也。今欲易見。以麁字連書也。目擊者。鈔四上云。言目擊以之存道者。卽莊子中事。夫子欲見溫伯雪子。久而不見。及見寂無一言。子曰。若斯人者。目擊而道存。亦不可以容聲者矣（已上）。
    鈔。融常心言（文）決擇云。下疏云卽凡心而見佛心。融常心也。下經云能令三界所有聲聞者。皆是如來音融常言也（已上）。
    疏。若乃千門潜注。決擇云。此經所詮無障礙法界。具無邊異義。但以前之四根未堪具受故。我世尊隨彼根宜。於無障礙法界中。分四諦等義。以爲小乘等教（已上）五教章下（心識章）云。由此甚深緣起一心具五義門。是故聖者隨以一門攝化衆生（已上）問。此等釋義。於本經中有依憑哉。答。祖意難知。而十行品云。平等法界一具足無量義等（云云）具如上引。思之可知。又義苑疏第二云。五教之義出自花嚴。本於此也。故總顯云花嚴一乘教義（已上）和本章下卷題云。花嚴經中一乘五教分齊義（文）委細如別。
    鈔。如海潜流（文）唐經五十一。出現意業有十門中。第三大海潜流喩文也。問。彼經合法云。佛智海水亦復如是。流入一切衆生心中。若諸衆生觀察境界修習法門。則得智慧○但隨衆生心行異故。所得智慧各各不同（已上）此佛智者卽當是所詮之義也。何引此文而釋成花嚴爲諸教之本源哉。答。決擇云。此借出現品喩義證教也（已上）。
    鈔。九流（文）決擇云。正理云。漢藝文志云。一儒流（述唐虞之政宗仲尼之道）二道流（陳堯舜揖讓之德明南面爲政之術）三陰陽流（順天曆象敬授民時）四法流（明賞勅法助禮制也）五名流（正名列位言順事成）六墨流（清廟淨祀養老惠施）七縱橫流（受命使手專對權掌）八雜流（知大國體事無不貫）九農流（勸勵耕桑備陳食貨）出釋氏六帖（已上）會解記第五委細注釋。如抄二下纂釋第一引之。裏云。問。九流於是乎交歸（文）約本有法位歟。約修生德行歟。答。晋經三十七（離世間品）云。於一切善根。生菩提種子想（已上）探玄記十七云。凡小等悉皆堪成佛。故云種子（已上）大疏九上云。一毫微善皆是佛因。故法花中。擧手低頭皆已成佛（已上）又釋於一切法生佛法相之經文云。諸軌儀法皆佛所流。涅槃云。外道之法亦如來正法之餘故（已上）准此九流所作之善事。皆終成佛因。故云交歸歟。下句云衆生等者。約人開會也。如觀經說孝養父母等皆爲往生業。故知古文孝經。
    鈔。故地論云無不從此法界流（文）梁攝論十三（智差別勝相第十）云。由如來昔時學三乘十二部經。後成佛時。各觀一切法無不從此法身生。無不還證此法身故。一切法門同一法身（已上）今疏下文明教起因緣中。引此論文。雙證開漸攝末之二種本。彼抄有釋。可見之。問。本文云法身。今所引何云法界哉。答。同論十五云。欲顯法身令法界五義故。轉名法界。於文具如抄上文云。第三明法界類別之處。引大疏九下。本論旣以如是。今亦轉用也。
    鈔。爲遮異釋（文）問。異釋者刊定記序文也。爾者有何過失強遮之乎。答。會解云。由刊定記叙。叙說三大。但各別顯相。所以彼各別叙者。由德相唯淨業。用通染故。彼叙體卽通於事。叙相則無相入相作。叙用方有入作義。爾斯義吾祖破云。使相德而無相入相作。卽用之體不成。德相不通染門。交徹之旨。寧就今叙三大互在正遮彼別說（已上）意云。依彼所立。則三大歷別不得融卽。謂德相唯淨業。用通染故。相用二大歷別不融。又德相旣無入作故。卽用之體不成。則體與用不融卽也。故知三大並歷別不融也。問。縱雖德相無入作。何必卽用之體不成乎。答。一義云。體上之德是名德相。故起信云性功德。然若但用大有入作義。相大無入作。則彼用大非卽體之用。體大非卽用之體。以體與相全無二。而用與相不交徹故也。又今會解云吾祖破等者。抄一下釋也。至彼更有餘義可知之。問。三大互在者。是事理無礙之義。然彼師亦許此義。何爲所遮異釋乎。答。決擇答此問云。非彼不許。但文中不說爲所遮故（已上）一義云。彼師雖許。而約三大別說。其事理無礙之義。尚未極成。但今正遮三大別說。而不可妨自遮事理無礙之義歟。
    鈔。其爲體也（文）決擇云。昔人將四不義所顯一理爲體大。一微細帝網二玄爲相大。以神通自在相卽廣狹十世隱顯等玄門爲用大○二種玄門約本具義。自餘玄門約新現義。故此云爾理實互通（已上）。
    鈔。其爲相也（文）同異類者。總指彼所立所依體事中色心時方等十種也。會解云。言微細之理難見下。但牒文指喩。其義可知（已上）故知更以喩釋前二玄非別義也。問。今云重現之理易影（文）然有本云易觀（文）如何。答。會解云。若作易觀。解意云。欲得重觀之理易觀。須以帝網爲喩（已上）。
    鈔。言顯德相（文）決擇云。問曰。此言德相爲相大與十所因中。
    鈔。勝德之相（文）勝者體大也。抄五上云。涅槃第二十五亦云。所言大者。名不可思議。以體絕常境故。言如人最長者。謂無一法先法界故○一廣故名大。二勝故名大○於常義中已含深勝。如人最長卽是勝故（已上）願記第三同之。
    問。三家釋者爲同爲異。答。
    鈔。上體相用三（文）自下釋疏智周鑒而常靜文中。今先結前生後也。問能證能觀者。其證觀二字有何別乎。答。決擇云。止爲能證。觀（去）爲能觀（平）或地上止觀爲能證。地前止觀爲能觀。或果中止觀爲能證。因中止觀爲能觀（已上）。
    鈔。若當句明（文）自下正釋二○（會解記意）。
初直約止觀釋三
　初於當句直配止觀無礙二
　　初正配止觀
　　二亦權下別配權實
　二對上三句下通對三句明智境無礙（決擇意）
　　對初句冥眞體（理也體也境也）生第四句常靜（止心也）
　　對初句萬化之域（事也用也境也）生第四句周鑒（觀心也）
　　對第二句顯德相（事也等）生第四句周鑒（同前）
　　對第二句重玄之門（理也等）生第四句常靜（同前）
　　對第三句用繁興（事也等）生第四句周鑒（同）
　　對第三句以恒如（理也等）生第四句常靜（同）
　三若別對三大下別對三句明境智無礙（准前可知）

二若作三觀下別約三觀釋三
　初約三觀釋智周鑒三字二
　　初約別鑒三大以釋智字
　　二三諦下約齊觀三諦以釋周鑒
　二對此觀下約三止以釋常靜二字
　三三止三觀下止觀總融歸一心而對前三大境心境雙融大境爲心境雙融。

    問。何故以相大配中道哉。答。
    鈔。三止三觀（文）決擇云。問。一心之中分止觀諦九法歷然行相云何。答。如依一鏡。


演義鈔一上纂釋第五

鈔旨趣玄微中融眞妄文科分三（會解記意）
　初言交徹者下略釋義
　二若依下出文意二
　　初示文
　　二今云下出意二
　　　初以法就義
　　　二又凡下顯益離過
　三然其下廣釋文二
　　初標擧三
　　　初標五箇所以
　　　二然或下標六句交徹
　　　三此義下徵示二義二
　　　　初正明二
　　　　　初總盡他義二
　　　　　　初徵起
　　　　　　二約下列釋二
　　　　　　　初標唯識法性義
　　　　　　　二二者下標空空義
　　　　　二今且下別示疏意
　　　　二設淨下通難
　　二如唯下位釋二
　　　初隨他宗擧義配前六句三
　　　　初唯識宗二
　　　　　初配初句
　　　　　二若染下配第四句
　　　　二若涅下約法性宗配初句
　　　　三若依下約空宗四
　　　　　初配第二句
　　　　　二若隨下配第三句
　　　　　三若約下配第六句
　　　　　四若約下配第五句
　　　二言並下起本宗六句交徹二
　　　　初遮他標今交徹
　　　　二如約下對他示今理趣三
　　　　　初對唯識以示二
　　　　　　初示初句
　　　　　　二若染下示第四句
　　　　　二若約下對涅槃以示二
　　　　　　初引他論以總證
　　　　　　二此經下引今經以別證二
　　　　　　　初明俱有
　　　　　　　二生死下明俱空
　　　　　三若依下對空宗以四
　　　　　　初示第二句二
　　　　　　　初牒彼義顯今
　　　　　　　二故影下引宗師證二
　　　　　　　　初正引彼文以影義四
　　　　　　　　　（初定有無所在又雙離有無又眞空妙有又雙離有無）
　　　　　　　　　（二眞故下彰有無體相又不壞有無又亦有亦無又非有非無）
　　　　　　　　　（三雖有下彰有無之德又明二諦相卽又非有非無又離亦有亦無）
　　　　　　　　　（四乃至下跨有無離過又離過又總明離過）
　　　　　　　　二卽眞下顯今用處二
　　　　　　　　　初總結四對
　　　　　　　　　二眞故下擧一例餘
　　　　　　二若約下示第三句
　　　　　　三眞妄下示第六句
　　　　　　四若觸下示第五句

　　三問眞下假問徵起示前五所以
    鈔。故如來不斷性惡（文）問。性惡者其相如何。答。決擇云。言如來不斷性惡者。小乘有二義。一佛前十五界是有漏。起他惡法故。生無比之貪。引央掘之嗔。二云。示現愛語羅呵調達故。始教亦二。一云。眞如昔日與惡而爲實性。今至果位惡法雖斷。惡性常存故。二云。示現同前小教。終教亦有二義。一云。昔日眞如隨緣以作諸法。今至果位無明旣斷惡相。雖無隨緣。眞性仍存故。如依靜水隨風成波。風停波息。成波之性恒存故○二云。惡具二義。一者不壞相。異眞義（當緣生相有也）二者稱性。卽眞義（當無性體空義）今據後義故云不斷。頓教云。惡相本盡更不待斷。惡性本現。非所斷故。圓教云。稱性之惡如鏡中火。現而常虛。非所斷故。雖通之教。正取能同終教事理無礙。故下鈔云如來不斷性惡者。善惡同以心性爲性。若斷性惡則斷心性。性不可斷。亦猶闡提不斷性善（已上）下抄云十九上也。又同十一上（夜摩偈讃品）云。以善惡二法同以眞如而爲其性。若斷惡性卽斷眞如。眞不可斷故。云性惡不可斷也（已上）是卽處處並約事理無礙釋性惡不斷義。以會通圓經文。故云正取能同終教等也。問。圓教稱性之惡等者。其義如何。答。終教中擧水波之喩。圓教中用鏡影之喩。委思可知。又探玄第十八（方便命波羅門之處）云。上下文中總有三類。一此位同邪見。二滿足王同嗔恚。三婆須密同貪愛○然有四義。一以當相卽空○二約巧攝生。說爲佛法。非謂卽是。三約留惑潤生長菩薩道。說有佛法。非謂卽是○四約當卽是。不同前三。此極難解不思議故。如此文是也（已上）又云。此火聚刀山卽是法門更無表示。若爾何故有刀火相。解云。卽以此相卽是法門。知甚深解者是此文意（已上）私問。卽是法門更無別表示者。文意如何。答。探玄第八（如相廻向品）云。問。不善等法旣非眞用。應離如體。答。申違眞故不離眞。由違眞故非如用○是知罪違於眞。入如則滅。善順於眞。入如則廣。故不齊也。此則遍興染淨順用非違。此上約始終教說。又別隨緣通一切法。總是眞用。具帝網微細。重重無盡。自在圓融。卽相不待會。卽性不待隨。如此百門約圓教顯耳（已上）准此縱雖惡不善等法。而總是非託此刀火相。別表顯異理。故云更無別表示歟。委曲難盡。略引兩三文。圓經玄旨大途應知。問。性惡者惡之性歟。爲當性之惡歟。答。若依終教者。惡之性也。若依圓教者。性之惡歟。並見上所引之諸文。細思可知。問。性惡之名目者。經論之所說歟。爲當祖師之義立歟。答。大疏四上（夜摩偈讃品）云。心佛與衆生體性皆無盡。以妄體本眞故。是以如來不斷性惡。亦猶闡提不斷性善（已上）同抄十一上云。從以妄體下出妄無盡之由。是以如來下引例誠證。此卽涅槃經意。天台用之。以善惡二法同以眞如（等文如上引）問。性惡之惡者。局染分依他貪嗔等歟。爲當通遍計所執倒心妄境歟。答（云云）若云局依他者。凡以惡之性不可斷故。名性惡不斷。縱雖遍計。旣以情有爲相。以理無爲性。其理無者性宗意許眞理。豈非遍計以眞性爲性哉。爾者以此性不可斷故。何遮約遍計亦有性惡不斷之義哉。若依之爾者。今云善惡同以眞如爲性者。眞如爲因所生之善惡故。云眞如爲性。卽以水波爲喩者是也。然遍計所執迷眞而生。如願記第一云。迷本無因橫從空起（等文）故知不可云從眞而生。卽復私問云許妄從眞生此妄安可止者是也。旣不從眞生者。何謂以眞性爲性哉。旣不以眞性爲性者。性惡之惡不可通遍計云事分明也。何況圓教之稱性之惡。如鏡中火現而常虛（云云）起信論說性淨本覺中。因熏習鏡唯現依他。似法不現遍計實法。旣不現者。何云稱性之惡哉。答。問。今性惡不斷與彼煩惱卽菩提者。彼此全同歟。爲當如何。答（云云）若云同者。凡煩惱卽菩提者。是妄體卽眞之義也。然大疏上云妄體本眞。下云是以如來不斷性惡。彼抄釋云引例誠證。旣云引例。明知非全同也。若依之爾者。
    鈔。今約有不壞相（文）決擇云。一約不壞行布相。行布門中衆生可具其佛（如鑛具金。如璞具玉）佛不可具衆生（如熟金而非鑛似淨玉而非璞）二約不壞行布教相。聞凡卽佛。於凡有益（引生趣求）佛卽是凡。令人妄解（引生例解。已上）准此釋。今約等六字通貫下兩釋。
    鈔。不離一心故（文）問。自下有幾所以哉。答。會解云。文有六故合爲六所以。以二三合故但有五也。前三順明。後二反顯（已上）若依決擇分。爲六所以。謂一不離一心者。十因中唯心所現故也。二妄攬眞成等者。自下約事理無礙法界一門也。三眞隨妄顯等者。事能顯理門也。四眞妄名異等者。眞理卽事門。事法卽理門也。五眞外有妄等者。返釋理遍於事門也。六妄外有眞等者。返釋事遍於理門也（云云）問。若爾此兩師義以何爲正乎。答。抄至次下自釋。
    鈔。設淨分之事（文）會解云。設淨下通難。恐有難云。若俗諦爲妄者。染分可爾。淨分依他約佛果德。旣俗諦攝。豈亦妄耶。故爲此通。所以妄未盡者。如經云。言妄顯諸眞妄眞同二妄。對待未妄故云未盡（已上）對待未亡者。如今抄下文云若無有妄對何說眞是也。一義云。決擇云。無漏依他緣生幻有故。金剛經云。凡所有相皆是虛妄。又下鈔云。謂如眞如現依他時。設有淨分亦名爲染。如鏡現像不簡淨穢皆非鏡體故。唯能現得名爲淨。所現皆染。卽其義也（已上）意云。始覺修生義門有爲故。云非鏡體也。下鈔者第九上問明品之處也。然有人云。報化二身隨轉機緣故云妄未盡（云云）此義不爾。旣問明品抄自釋此義。何勞妄會乎。況他受用且可爾。自受用豈非淨分依他所攝哉。又有人云。約翻對妄染則始覺淨法有染義。故起信疏云。大乘雖淨相用必對染成（已上）此義大同會解記釋。
    鈔。如唯識論（文）問。唯識宗意許眞妄交徹之義哉。答。不爾也。問。且約遍計亦許情有理無。豈非交徹哉。加之。彼宗旣云三性非卽非離。正是交徹之義哉。如何。答。情有理無實雖無二。而非眞妄交徹之義。其故者。彼宗但依圓名眞。其遍計理無但是空無。卽是事無而非圓成眞理。以此空無所顯之理方名圓成故。如云空爲門故入於眞性者是也。是以抄八下（問明品）云。然法相宗亦非卽離多成不卽○由不卽空遍計。是空但是空無（已上）同十上（十住品）云。若法相宗遍計依他所明二義。唯約於事。圓成二義方是於理。今法性宗遍計理無依他無性。卽是於理徹於事。有卽非有。卽事徹於理等（已上）。
    鈔。若依三論（文）問。今依三論所明眞妄空有之義者。五教中爲局始教。爲當通餘教歟。答。會解云。有四義。說二諦空有。皆三論意。以彼宗大分爲空亦含性宗義故。疏主云。三論宗四諦品前以空遣有。四諦品中以空立有。乃至三觀齊驅三諦無礙。豈獨空耶。故有云。學龍猛宗墮惡趣空。斯言可怖（已上）疏主云等者。今抄四下釋也。然今撮略引之。具文可見彼也。又云彼宗大分爲空者。大疏四下（十行品第五行）云。約所持法門明無癡亂○有十五法。一所證理體大分深義。所謂空故卽事眞故（已上）抄十一上云。疏大分深義所謂空故者。卽十二門論但改彼也字爲故字耳（已上）旣卽事之眞是名空。故知不同始教。但空之空也。又凡三論宗大意者。香象十二門疏云。通論三論。總以二諦中道爲宗起（已上）卽明中道有多種。可見之。此外抄三上終教段。明三性空有之卽義。二諦空有之卽義。又頓教段等可見之問。十二門疏又云。彼評云。百論廣破外道。十二門論廣破小乘。中論具破內外。智論解釋大乘文勢如此也（已上）准此三論但以破邪遮情爲大宗。未必見以表得門中道妙有爲宗。故云大分深義所以空也（已上）何判中道爲宗哉。答。
    鈔。若約隨俗說（文）問。妄有尤可通空。眞是妙有。何云空哉。答。決擇云。妄法無性故空。眞法無相故。或眞妄相待方有眞妄名生。如彼長短故名俱空（已上）。
    鈔。若約眞妄通二諦（文）決擇云。一云。在俗諦眞妄俱有。幻有實有故。在眞諦眞妄俱空。性空相空故。二云。在俗諦眞妄俱空（卽前隨俗說二諦則眞妄俱空）在眞諦眞妄俱有（故下抄云。眞妄皆眞。則本末一味交徹已上）抄約宗以明（文）約花嚴本宗以明也。問。唯識等宗不得交徹者。可等取涅槃三論乎。答。一義云。可等取也。問。涅槃以二諦無礙爲宗。三論以二諦中道爲宗（云云）正是交徹之義。何云不爾乎。答。兩說意不同也。決擇云。彼論彼經雖說交徹。非正所宗。今我花嚴正以無障礙爲宗故（已上）私云。非正所宗者。十二門論疏云。彼評云。百論廣破外道（等文如上引）故知三論專破內外邪執以爲正宗。故雖有時明二諦交徹之義。非所宗（爲言）或又雖具明眞妄空有等義。未必以交徹爲宗（爲言）又會解云。涅槃雖是二諦無礙宗。然上引文空是生死不空爲涅槃。生死妄空。涅槃方有。二義對論故。摘此爲不交徹也。三論中中論雖談中道。今此別約雙非說。旣非空有。無可交徹。今約圓宗法性義說。具前五所以故方得交徹（已上）披經論雖正以交徹爲所宗。而傍明不交之一義故。今約彼傍義。一往簡別之。又雖正明交徹之旨。而不如今圓宗具前五所以。故爾云也（云云）問。此兩記中何爲正哉。答。會解爲正。故下抄引用中論并影公釋。爲今正義之證據。故知今且約彼傍義。一分或約不具五箇所以。故云爾也。故會解釋下抄云故中論下引證同前等。於三論宗不得交徹。今此引證何還擧中論一分俱非義。此是二分無礙義故。疏主言空者。是三觀中一分空義。例此前是一分俱非義。今約具分義以證也。以中論三觀齊驅故也（已上）。
    鈔。故經云有諍（文）問。此經明何義哉。又今指此經文卽爲俱空俱有交徹之證。其意如何。答。唐經（第十之）須彌偈讃品。智慧菩薩十偈。總明示迷啓悟之義。其示迷中。今文及下所引若逐假名字等。卽此二偈共明執世出世法。大疏三下釋二偈云。一立理。二起執。初中上半假立。謂○煩惱名諍。觸動善品。損害自他。故名爲諍。此有漏法諍隨增故。名爲有諍。有彼諍故。故生死者有漏爲體。無彼煩惱故稱涅槃。下半雙非。謂生死涅槃俱因煩惱假立其名。何有眞實。又二互相待故俱空（等文）案云上半假立是俱有也。下半雙非者俱空也。故今抄指此文。云俱空交徹義也。
    鈔。故影公云。會解云。卽曇影法師乃什公弟子。卽八哲之一數。此卽彼所作中論序也（文）。
    疏。事理雙修（文）問。事理雙修者。爲但修生行中事理雙修。爲當本覺名理修。始覺名事修歟。又本智佛智有何別哉。答。決擇云。上標下釋也。依本覺理智（釋理修也）求始覺事智（釋事修也。已上）會解云。上句標下句釋。依本智則修理。求佛智則修事○本智卽佛境知。經云。非識所能識。亦非心境界。其性本清淨。開示諸衆生。性本清淨。本智也。佛智卽佛境界智。經云。諸佛智自在。三世無所礙。如是惠境界。平等如虛空。佛智自在求則得之。亦名權實二智。亦根本後智。亦如理如量。亦始本二覺也（已上）准此等釋。依緣本覺智名理修。名依本覺智。修起覺智名事修。名求佛智。此中大意云。因果並通本有修生。故抄十八上云。依本信德而起信心。依本解德而起解心。如起信云。以知法性無慳貪故。隨順檀波羅蜜故。一一修起皆帶本有俱成至果。無間道中一時頓圓。解脫道中因果交徹。名爲歸果（等文）今正明此義故。云事理雙修等也。卽抄云須以隨順法性等。思之可知。又會解所引經者。問明品也。非識等偈者。開示本有知見於衆生也。諸佛智自在等者。是說妙覺之佛智也。大疏（已上）釋云。五啓智門。上半權智○下半實智（等文）問。正見抄文云。執法則須記事有行（文）如此釋者。簡去眞如三昧等定惠入理之行。別指壇戒等緣事之行。名爲事行（見）何修起始覺智通名事修哉答。
    鈔。亦由惑者執禪（文）圓覺略疏第一云。五所被機宜者○謂樂著名相以文爲解者。繫滯行位高推聖境者。情尚於空觸言賓無者。自恃天眞輕厭進習者。固執先聞擔麻棄金者。如上皆非其器。反上卽皆是器（已上）略抄二下廣釋其相。初二者可知。情尚於空等者。後云賓客也。客皆向主。今立本無之人言皆趣向於無。爾雅云。賓服也。情中賓服於無也。故說非有之義。亦但云是。亦云是無。意云。無亦無名非無。故知觸言賓無也○疏自恃天眞等者。天眞是自然之義。意云。我自然是佛。何用更求佛。煩惱自然元無。更何所斷。卽此經中任病也○疏固執先聞者。且四弘誓云。法門無邊誓願學○若先聞權後聞實。但執先權說不信後實說。失大利也。如人先誓麻後遇金藏。力不能總誓。又借前功。不能棄却不取金也。是故經云。所未聞法聞之不疑。是又希有（已上）今云泯二相者。卽當情尚於空者也。執禪者全是自恃天眞者也。執法者卽似繫滯行位者歟。凡此五種非器並豈是今所遮之執者所攝歟。
    鈔。鏡本自明（文）六祖壇經上卷（二悟法傳衣門）云。心所見。神秀偈曰。身是菩提樹。心如明鏡台。時時勤拂域。莫使染塵埃○惠能偈云。菩提本無樹。明鏡亦非台。本來無二物。何處有塵埃（已上）今且約執此惠能偈意之一類禪者故。云惑者執禪也。
    疏。則一多緣起之無邊（文）之字可訓是也。門。一多緣起者。十因中緣起相由之因歟。爲當如何。答。會解云。一多緣起宗法。故經云。菩薩善觀緣起法。於一法中解衆多。衆多法中解了一等。此直擧無礙之法也。若別約十門以顯緣起。此屬義門故。以此爲所以。今通擧法故。正明事事無礙也。若爾何故抄云猶是理事無礙耶。答。此亦上句依理成事。爲理事無礙。故抄云。依理成事故。一與多互爲緣起。卽由上句所以。明緣起正宗也（已上）旣抄云初一對明無礙所由。此一對下句云千差入而無礙者。正擧無礙之宗法也。爾者上云一多緣起之無邊。豈非同擧宗法哉。
    鈔。亦分爲二（文）會解云。亦分爲二者。有二意。一由上理事無礙分二故致亦言。二由下周遍含容分二。一正辨玄門。二德用所因。故今亦分二。以前科爲所因。以次科爲正辨（已上）鈔。初一對明無礙所由（文）問。今此一對明無礙所由。爾者上下二句共爲一所由。爲當二由歟。答。會解云。上句異門因。下句當門因（已上）異門因者。亦名展轉因也。意云。凡依理成事。是猶事理無礙。非謂直由此事理無礙義門卽得事事無礙。而其能成之理有融通德故。致令所成之事彼此涉入。故知縱事理相望有無礙義。若其理無融通德。則不可有令多事涉入之義。是則正令事事無礙者。全由法性融故。是名當門因。卽今抄釋下句云正辨等者是也。又縱雖理性有融通德。而無望事久無礙德。則亦不可有令多事涉入之義。然此事理無礙但有遠來事事無礙之德故。名異門因。亦名展轉。故今抄釋上句云躡前起後等者。意云。躡前事理無礙門。起後法性融通因也（爲言）或又云起後者。事事無礙義也。問若上句異門因者。何抄釋云而得無礙者以理融事故哉。全同下句云以理融事等。故知一對內上下二句不可配釋二因也。如何。答。雖躡前事理無礙以兼明異門因。而實但爲起後法性融通因。是故先總釋大意時。只云以理融事故也。正釋上句時。方云依理成事故等。其意應知。
    鈔。唯主伴一門（文）問。今指說儀中者。爲指果主果伴等三義。爲當指說處重重遍遍義歟。答。
    鈔。今古名異（文）問。名義俱異。何但云名異哉。答。一義云。上例十玄。亦但列名未釋義理。故今且云名異。非謂義同也。一義云。名異而義同也。清凉會取二師意云至相名純雜者。稱性故云純。不壞相故云雜。賢首改名廣狹。則亦稱性故云廣。不壞相故云雜（云云）故今但云名異也。餘如抄三下廣狹門之處委記之鈔。第八地者。菩薩第八地淨土分者。初地發十願中有清淨土願。今至第八地成就彼願。大疏七下云。淨土有二。一是能淨之因。二是所淨之果。此有二對。一相淨果。謂寶嚴等。以行業爲因。謂直心等。二自在淨果。謂三世間圓融等。以德業爲因。謂淨土三昧等。今約後對。然淨土行業。始起在凡。滿在十地。淨土德業。始起不動。終在如來。文分三別。一器世間自在行。二衆生世間自在行。三智正覺世間自在行。初是化處。次是所化。後是能化（已上）卽今所引者。覺智正覺世間也。問。何以此十身名智正覺哉。答。大疏云。遠公云。若就行境。應名二諦自在行。今就行體。名智正覺。智於二諦正覺無礙故名自在。今更一釋以所。以十身皆是毘盧遮那正覺之體。亦得從境名智正覺。能令相作亦自在故。文中二。初明第一義智（等文）。
    鈔。此菩薩遠離一切（文）大疏云。文中二。初明第一義智。後此菩薩下明世諦智。今初上句離妄。下句住實。自身他不分別故住於平等○二明俗諦智中有三。一總知十身。二此菩薩下。令十身相作。顯通自在。三此菩薩知衆生身下。別顯知相彰智自在○所以相作得無礙者。廣如懸事。事隨理而融故。此章初先明勝義。二者緣起相由故。三業用自在。故晋經偈云。菩薩因緣和合中自在。乃至能隨意爲現於佛身。今經略無此偈。論主但釋。抄十七上云。疏所以相作下。出其所因。以經文中但云隨衆生心之所示故。則唯是業用門而無德相故。具出所以。例前可知。則經文中但有第三義。卽第一略無。第二引晋經文證有。第二因緣和合是緣起故。上顯相作之因。論主但明相作之意。然隨衆生示通因通意。意欲攝生故是意也。能隨意能作卽業用因（已上）。
    鈔。知衆生身國土身（文）問。且衆生身者。爲實類爲化現。答。決擇云。一云。但取變化衆生。若取我等妄染衆生。應無所化。但作能化十身故○二云。但取我等妄染衆生。何知論三分中是染分故。三世間中衆生世間故○常作能化不礙爲所化故。就能悟門取衆生身。作自菩薩身爲能化。就迷門取衆生不作菩薩身爲所化○三云。上二双取。引證同前（已上）一義云。融三世間十身中。衆生身者是實類也。若化現衆生是可如來身有十身中化身所攝。故佛地論第七說成事智之化相中。廣攝盡一切非佛形之類。故知化現衆生是可身所攝也。又探玄記第四（賢首品）云。於他身無礙。此有二義。一菩薩化現彼身轉變速疾。二菩薩旣具三世間身。則以一切衆生實報之身作自身故。是故現彼身入此身出也。而彼遍計衆生不覺不知。除應度者（已上）今云三世間身者。卽融三世間十身也。旣釋他身無礙中。以化現彼身別爲一義。其外更約融三世間身時。卽云一切衆生實報之身。頗符合今案哉（云云）問。如來身有十身中。化身可攝非佛形之類云事。不可爾。大疏七下（第八地）云。釋如來身之十身中云。三所有佛應化故。揀異後猿鹿馬等化故。云應信卽王宮生身○五所有實報身無邊相海身。唯局三十二相之佛身。相好莊嚴亦局報身八萬四千之相好者。論文解釋並分明也。如何。答。
    鈔。乃至虛空（文）問。虛空身之相作者。其義如何。答。大疏七下云。別顯相作。略有四翻。云何法智虛空得爲自身。入法智中。自然應現自己身故。令於虛空忽見故名爲作。作餘亦爾（已上）鈔十七上云。疏云何法智虛空得爲自身者。此假問也。法中理法。理法無形。智體虛空皆無形質。不可作身。云何言作。答。意云。智證於法自然應現。卽是作義。亦猶體理成智。理寂無相而成有智故。令於虛空下通虛空作自。此三作自旣爾。自作此三亦然。冥同理智乃虛空故（已上）。
    鈔。言歷然者不壞相（文）問。今云不壞相者。圓融門中中參而不雜之義歟。答。決擇云。歷然卽是不亂。不亂抄指卽是行布。驗知不壞相行布義。非圓融中體癈相存也（已上）問。此釋不爾。抄旣云其猶芥納須彌本相如故。明知圓融中體癈相存之義。如何。答。抄下云。不亂卽行布（云云）例准可知。
    鈔。言六位不亂與更收者（文）問。六位者何乎答。抄釋云。六卽三賢等（云云）問。若爾下云十信攝於諸位等。豈非十信爲六位攝乎。答。會解云。言六位者。從信滿勝進分上。卽於六位併約因果分六位也。不同前抄說六位之因。前開十信。後合等覺爲六也（已上）。
    鈔。如初發心時便成正覺（文）決擇有委細釋。必可見。一宗大義輒難記之。
    鈔。第二廣狹自在（文）問。廣狹自在者。廣法狹法如此二法相望無礙故。名廣狹自在歟。一法上具廣狹二義不相違故。名廣狹自在歟。答。雖有異義。且一義云。一法上廣狹也。故今抄引經云。至大有小相等。又云。能以小世界作大世界等（云云）疏下文釋廣狹門云。普周法界而不壞本位（云云）並是一法上廣狹也。委如抄三下處抄之。問。若爾何故今廣大身剎與無內塵無。二法相對而論廣狹哉。答。實如來難。旣有此濫故。抄主揀云。雖有卽入。意取廣狹（云云）意云。旣二法對論。雖是卽入二門。而今取身剎塵無上各有廣狹二義也。謂狹少塵無包納廣大身剎。如是對明之時。捨一塵無上。有廣狹二義。約不壞相門。則狹少塵無。是狹義也。約稱性門。則包納身剎。是廣義也。若不對身剎。則二義難顯。故今約大小二法卽入。以顯塵無上有廣狹二義也（爲言）。
    鈔。無外謂大（文）決擇云。門。塵無具二義。不壞相故狹。稱性故廣。可爾。無外身剎不壞相故廣。豈稱性故狹名無礙也。答。亦不壞相故狹。稱性故廣。故經云。空生大覺中。如海一漚發。空尚如漚。何況身剎（已上）經云等者。佛頂首楞嚴經。
    鈔。至大有小相（文）問。至大有小相者。指所含之金剛圍山歟。爲當如何。答。能含之一毛端也。稱性故云至大。不壞相故云有小相也。意云。稱性之一毛端故。安置金剛圍山。故知能安置之一毛端是至大。而不失小相也（爲言）故結釋卽廣狹無礙也。問。經文并解釋全不見其義。有何所見如是料簡哉。答。今疏下文（義理分齊中）釋法無定性中。先明無定性之相竟。後述以此因成無礙宗之義云。是則等大虛之微塵。含如塵之廣剎。有何難哉。舊經十住品云。金剛圍山數無量（等文全同今引）抄三下云。言有何難哉者。以小塵有大相如大虛。廣剎有小相如小塵。乃成大塵含於小剎。故無難也。疏舊經十住品者二引證也（等文）准此可知。是則緣起相由門。法性融通門中。亦明以今因成無礙之宗之義故。今釋法無定性之時。亦擧當因釋成無礙之宗也。
    鈔。微細容安立門（文）問。下云一多相容不同門。彼相容言與今同異如何。答。不同也。今必以一爲能含。以多爲所含。謂微細具三種中。能含必可微細故。卽抄釋云一能含多卽曰相容者此意也。下門明力用交徹彼此相入之旨故。一多互作能所含。故抄釋云互涉入是曰相容也。問。今門若無一多互作能所含者。何名相容乎。答。抄三下會此伏難云。法法皆爾故云相容（云云）意云。以一爲能含。以多爲所含之義。萬法悉爾故云爾也。問。三種微細者何乎。答。且如阿僧祇品云。於一微細毛孔中。不可說剎次第入。毛孔能受彼諸剎。諸剎不能遍毛孔（已上）一微細毛孔。是能含微細也。諸剎不能遍毛孔者。是所含微細也。此理甚深難可思議。是名難知微細也。如三下釋（可見之）。
    鈔。如八相中（文）離世間品說妙覺果有住天示沒入胎住胎十相中。說住胎相（卷第五十九）云。有十種微細趣。所謂在母胎中。示現初發菩提心。乃至灌頂也。在母胎中。示現住兜率天○初生○童子地○處王宮○出家○苦行往詣道場。成等正覺○轉法輪○般涅槃。在母胎中示現大微細。謂一切菩薩行。一切如來自在神力無理差別門。是爲菩薩摩訶薩。在母胎中十種微細趣（已上）第九迴向之文。問。正見經文。住天等十相雖皆具十相。而不必約八相。且如住天者。爲欲界諸天說厭離法。爲第一所作事。色界諸天說入出諸禪脫三昧。爲第二所作事。身放光明遍照三千。隨衆生心。以種種言而爲說法等。爲第三所作事（等云云）全不明具八相。但此住胎一相如是說之。今何云一一相內卽具八相哉。答。
    鈔。經云一中解無量（文）唐經第十三光明覺品。全如所引。大疏三上釋云。上半標門。卽十玄門中一多相容不同門也。次一句釋所由。卽十種所由中緣起相由門也。竝如義分齊中○緣起法界理數常爾稱斯。而見何所畏哉（已上）若依晋經。上半全同也。下半云。展轉生非實智者無所畏（已上）探玄第四釋云。初二句標。次一句釋。後一句益○釋中略擧二因。以釋一由展轉生故。二由非實故。初門者總攬如此盡窮法界差別之緣。成一緣起○二非實故者○一事是不實。以無性故。無無性眞理旣無分限○一事無性卽攝眞盡○餘一切法旣不礙存。而卽眞故。同理俱在一事中現多事。亦爾准之（已上）。
    鈔。祕密隱顯俱成門（文）問。隱顯俱成者。以此隱法對彼顯法。二法相望明俱成歟。爲當一法上有隱顯二義不相違故。名俱成歟。答。凡此一法。爲能成之邊有力有體故名爲顯。爲所成之邊。無力無體故名爲隱。此二義俱時成就故名俱成。其理甚深故名祕密。若二法相望。何名祕密乎。問。會解云。鈔喩成有二義。初喩隱顯並立故曰俱成。次喩隱顯互具故曰俱成。如東方下變喩二義（已上）決擇云。抄而明下有晦等者。上明異處文理胎然（已上）實如兩記釋。今抄文可通二義（見）何強云一法上隱顯俱成乎。答。若能成所成二法相對。辨隱顯俱成。何稱秘密乎。況卽入等諸門。並是能所成俱時成立故。得相卽相容也。今何立別門乎。但於抄文并兩記釋者。若二法相對不辨能所成俱時成立者。一法上隱顯俱成之義不可顯故。先明隱顯二門異處並立者。正是爲影一法門處隱顯互具故也。
    鈔。如八九日月（文）決擇云。鈔而明下者有晦等者。上明異處。下辨同處。文理昭然（已上）愚案云。抄有兩釋。初釋意以一箇月輪半隱半顯。卽喩一法上隱顯同時也。
    鈔。如東方入正受（文）決擇云。此意一菩薩全在東方入定。而不妨同時全在西方出定。是謂難思。問。何故入定爲明。出定爲晦耶。答。在定親根審法名明。出定涉有化生名晦。是故在定復得顯加。出定俱感冥加。明晦之義昭然可悉。或約但見入定不見出定故（已上）探玄記第四（賢首品）云。以四重無礙釋之。
    鈔。亦如兩鏡互照（文）問。兩鏡對照則但可有二重。何得重重涉入乎。答。決擇云。如瑩一圓鏡在東。瑩一方鏡在西。兩鏡互入同相入門。一往而入似微細門。今帝網門則不如是。如東圓鏡內現西方鏡影全盡。無不盡之失。其方鏡常入而不入。還在本位。其西方鏡內却現東圓鏡影并圓鏡內方鏡之影全盡。亦無不盡之失。其西鏡并所現影。已有三重。其東圓鏡常入而不入。還在本位復作能現。現西方鏡并彼二影。亦無不盡。其東圓鏡并彼三影已有四重。其西方鏡常入而不入。還在本位復作能現。現東圓鏡并彼三影。無不盡失。其西方鏡并彼四影已有五重。後後作法准此可知（已上）。
    鈔。十世隔法異成門（文）抄三下云。三世區分名爲隔法。而互相在卽是異成（已上）又引離世間品文。委解釋之。
    鈔。莊生一夢（文）莊子第二。
    鈔。託事顯法生解門（文）問。何故此門名生解乎。又旣云隨一事名多法門。全同相卽門歟。如何。答。餘門並融他法婦一法時。有彼此無礙義。若不融攝他事。則無此義。今則不爾。雖不融攝他法。而直就此一法上。作人法解。卽是人法也。生依正解。卽是依正也。只隨生解。悉得其法。不待融他法。以此一法本具一切法故。委如抄三下處記之。又決擇云。鈔以隨一事卽是無盡法界者。問。與相卽門何別。答。但是相卽門四句中。一卽多之一句義也。同微細門是相入門中一攝多之一義也。或不同相卽。彼行布門一與多異。圓融門中廢一同多。今託事門行布門中。體是一法。是一法圓融門中。便是多法。非是廢一同多。故不同也。如託一人便顯六親。非廢一人。方卽六親。況生其解。尤異相卽（已上）此有兩釋中。後釋云。行布門中體是一法等者。准志可依用之。又徒本已來色心不二。以色性卽智性故。以心智之所照解。卽顯境事上所具之法義。以智性卽色性故。以境事上之差別。還成心智之所照解。所謂隨有舍林池山等事。皆是法門。如舍表慈悲林表萬行等。旣色心不二故。定知隨其一事。如心智之所照解。則是無盡法門故。云託事顯法生解門也。此義深祕。留意思之。彼諸經論所說之表法。約今經宗。則皆是當門所明託事顯法之意也。卽事而眞之深義。思之可知。探玄記十八釋法界品末會中覺城東大塔廟處處文云。若餘教中託處表法非處卽法。此圓教中所託之處卽是所表之法名義卽事義也（已上）五教章十玄義釋當門。其意同之。又今疏下文明德用所因中云。六如影像者。一切萬法略有二義。一皆如明鏡含明了性一心所成故。二分別所現如影像故。由初義故爲能現。由後義故爲所現。故一切法互爲鏡像。如鏡互照而不壞本相（已上）此是雖通明十玄門之所因。而今色心不二亦心境互顯之義。准此鏡像互爲緣之義。可知之歟。
    鈔。如下經云（文）兜率天宮品文也。抄三下具引經文。委釋成之。
    鈔。意明一切因（文）此約緣起相由門。以明卽此一事本具一切法之旨也。旣一事具一切法故。隨生解卽是其法也。更不待融化法故。云非是託此等也。
    疏。萬行芬披（文）萬行名諸藏者。第四會有四品中。十行品十藏品（云云）大疏四下釋十藏品來意有五義中云。二前明正位。今依位起行故（已上）是卽行名藏也。又云。二釋名者。藏是出生蘊積之義。謂一藏內體含法界故。攝德出用一一無盡。寄圓顯十（已上）。
    鈔。設如菩薩大悲（文）問。今釋意正明大悲與萬行同時俱修純雜無礙之義。何云不成事事無礙乎。爾者全同下云如一施門等。何分爲別義哉。答。一義云。菩薩皆有悲智二門。以大悲故。窮未來際不捨因門。常修菩薩行無成佛時。故云唯見悲行餘行如虛空也。以大智故萬行圓備。可示成菩提故。云萬行俱修也。此是三乘教之常談。卽二門別論者也。故云不成事事無礙也。會解云。初意有二義。初濫理事無礙。設如下濫單約事說（已上）。


演義鈔一上纂釋第六

第七成益頓超（文）
    抄。若泰華倚天岷峨拂漢（文）泰山華山岷山峨眉山之。四箇山也。四分戒本行宗記一上云。此方有五嶽。東嶽泰山（兗州）南嶽衡山（衡州）西嶽華山（華州）北嶽恒山（恒州口口鎭山定州）中嶽嵩山（洛州已上）泰華二山者五嶽內東西兩嶽也。
    抄。論語云（文）彼第五（子罕第九）云。子見齊衰者冕衣裳者與瞽者（苞氏曰。冕者冕冠也。丈夫之服也。瞽者盲者也）見之雖少者必作。過之必趨（苞氏曰。作起也。趨疾行也。此夫子哀有喪。尊在位。恤不成人云也）顏淵喟然歎曰（喟然歎聲也）仰之彌高。鑚之彌堅（言不可窮盡也）瞻之在前。忽焉在後（言忽慌不可爲形像也）夫子循循然善誘人（循循次序懇也。誘進也。言夫子正以此道勸進人有次序也。已上）注有喪者齊衰者也。在位者冕衣裳云也。餘可知。但齊者論語第五（鄕黨第十）云。攝齊升堂○（弘安國曰○衣下曰齊。攝齊者樞衣也已上）又冕者。同第八（衞靈公第十五）云。服周之冕（苞氏曰。冕禮冠也。周之禮文而備也。其取黈纊寒耳。不任視聽矣已上）。
    抄。或時聞已（文）決擇云。鈔不信不解不須不入者。如次配教理行果四法也（已上）。
    抄。如來家故（文）疏九上云。一以如境爲家。無性攝論云。生如來家者。謂佛法界。於此證會故名爲生。二以行。
    疏。見聞爲種（文）問。令見聞者。解了上之見聞歟。又當雖不解了而只見聞則熏堅種歟。答。決擇云。地獄天子昔聞經時。不信誹謗。不善心中云何得熏成佛堅種○有云。其不善心但熏惡種招地獄報。其花嚴經熏成堅種作成佛因。良以在纒本覺爲本性住種姓。經聲入耳熏彼本覺用增勝故。名習所成種姓。本新相合共爲堅種。故法花云。佛種從緣起。是故說一乘○今謂通云。聞經之心具二種義。一先神解義。二暗鈍義。由神解義解得花嚴語義。內心爲因。經聲爲緣。因緣和合熏成堅種。由暗鈍義誹謗花嚴語義。內心爲因。經聲爲緣。因緣和合熏成地獄種。一念中齊熏二種實不思議。如謗不輕云。我等何用如是虛妄授記。由解彼言記自成佛。熏金剛種。由不信故熏地獄種○儻若不解得堅種者。無一衆生無堅種故。准諸法顯義體無有一法非花嚴故。豈有不見聞耶。若皆有種。何故抄云由昔無因。解曰。文中但云見聞爲種。何須要解。今復通云。若不解時不名見聞。如舍利弗等在逝多園。所見世尊卽是無盡身雲佛。所見祇園卽花藏界。所聞言教卽是花嚴。但未了解不名見聞。又云。見毘盧佛身。眼得清淨。現今所見一切境界。無非毘盧十身。何故一切衆生眼得未清淨耶。由此得知。未能解得並是佛身不名爲現。如人見金解作其鐵。外人問曰。汝見金耶。彼人答曰。我不見金。但見其鐵。應知不解不名見聞。應知見聞必作其解。由解心故順本覺性。由順本覺熏成堅種。於理甚妙已上疏下釋教起因中云。令得見聞爲堅種故（已上）決擇第三亦有問答委細釋之。問。神解暗鈍二義者。出何經論哉。答。釋摩訶衍論第四云。是末那識具足十一義○一者根本無明。二者業相。三者轉相。四者現相。五者智相。六者相續相。七者業識。八者轉識。九者現識。十者智識。十一者相續識○相識兩字何差別故。更加其數別建立耶。甚大別故。云何差別。謂一切諸眷屬染法。皆悉各各有二義故。云何爲二。一者神解義。二者暗鈍義。神解義者。據從本覺流轉邊故。闇鈍義者。據從無明流轉邊故。依初門故建立識名。依後門故建立相名○所識者解了義故。順於本覺。所言相者背本義故。順於無明（已上）起信論說拔末不覺中。明三細六麁並立相名。說生滅因緣中。明五種意並立識名。故如是釋也。今決擇師全用此釋論。又以至要故是引之。問。決擇所擧有人釋亦有其理。所謂且如梵網四十八輕戒中云。若見牛馬猪羊一切畜生。應心念口言。汝是畜生發菩提心（已上）大賢古迹云。
    疏。八難超十地之階（文）問。於八難處卽超十地歟。爲當出難處後生善處方超十地歟。答。一義云。決擇云。此意但說八難見聞花嚴熏金剛種。非謂八難現身證聖。是故地獄轉報生天方登十地。故鈔云。皆容見聞爲種之義。未見明文種八難身得入見道。若許入見。何得名難。復違論說極忻非上二極慼非三途唯欲界人天佛出世現觀。□云但障權教見道名爲難者。劣道尚障。何況勝道。別教十地證竟。但是因家住爾八難未至。別教三賢豈許得證圓教初地。又准天台止觀。乘急戒緩許三途身而得聖道。更宜思審（已上）此有兩釋。初釋意則出難處生善處後方超十地（爲言）論說者顯揚論第十六也。如下具引。第二釋准天台止觀。於難處卽超十地（爲言）又會解云。言皆容聞經爲種之義者。似在難中方下種子。實由昔有聞種今方難處獲聞堅種旣成。出難證入矣。故地獄衆生遇光。出地獄已方於天宮。天子身上頓證十地也。以望來處在於難中。地獄旣爾。八難皆頓超也。以八難聞經成種。正約難中。八難皆得頓超。卽約出難後說。若爾何故抄云阿鼻地獄尚得頓圓耶。此望來處在地獄蒙光出已頓證。頓證由於蒙光故云爾也（已上）兩記意云。初地經雖在難處。而堪受此法必得聞經。隨好品以宿因故得蒙光觸。由此聞經及光觸熏成堅種。纔以此堅種爲因故。出難處後生善處。忽超十地之階。不經三祇之劫數。於一念間得三熏頓圓。是併由難處所熏成之微種故得爾也。仍爲圓經不共之法力也。問。大乘法苑第一云。提謂經說○三百龍王得信忍（已上）依仁王經。則初二三地也。又南山戒疏二下（無□房戒）云。就犯緣中。初明隨開造房○遂斫神樹○多見二論云。樹神兒子遊戲上下。遂斫兒臂。神大瞋怒。將加夜往佛所。聞偈得初果（已上）多見者。薩婆多論·善見論也。龍是畜生趣。神是餓鬼趣。旣並得聖道。是則餘經論許八難處直得三乘道果。豈得圓經却不許此義乎。答。依餘經論意。則彼龍鬼等見諦得果。是據化現說。非實類也。今具引正文。自可知之。顯揚論第十六（成現觀品第八）云。復次何處現觀。頌曰。極慼非惡趣。極欣非上二。處欲界人天佛出世現觀。論曰。於惡趣中不起現觀。苦受恒隨極憂慼故。不能證得三摩地故。色無色亦無現觀。欣棹重故。厭羸劣故。具故二界三趣不起現觀。唯一欲界人天二趣。有佛出世能起現觀（已上）唯識論第九云。菩薩起此煗等善根。雖方便時通諸靜慮。而依第四方得成滿。託最勝依入見道故。唯依欲界善趣身起。餘惠厭心非殊勝故（已上）了義燈第二云。經中亦說龍鬼聞法見種得果。豈許實耶。許卽違論。不許違經。故知經中據化相說入見諦等（已上）論判等並分明也。准此可會通。故知圓經意亦可然歟。問。此義尚不明。行願記第一云。若准諸說。八難障於聖道。今明以圓教力故。障難之凡尚入。況無難之凡耶。況賢聖耶。卽知此經功力起超於諸教。昭然可見（已上）又云。此八難有情不能入佛法中來。諸經論中無不此說也。若約花嚴。圓教之力亦得入佛法中進修證果旣（已上）旣無難之凡及賢聖外。別云障難之凡尚入。豈非直以八難凡身卽入聖道哉。若出難處生善處後方超十地者。卽可無難之凡等所攝故也。又若今圓經全同顯揚等。不許以八難凡身見諦證果者。何擧諸經論簡別不同哉。旣云。此八難有情○若約花嚴○進修證果（已上）解釋明鏡也。更不亙餘義歟。如何。答。案大小乘之教相。若今生卽身可斷惑證果。其乘種純熟者。必是可善趣之依身。所謂若依小乘。則忍不墮惡趣故。忍位已後見諦入望之依身。豈是惡趣之生哉。若依大乘。則且如起信論云。如凡夫人覺知前念起惡故。能止後念令其不起（已上）彼疏釋云。未入十信之前。廣造身口惡業而不覺知。今入信位能知惡業空根苦報。故言覺知。能止後念令不起者。觀利益（已上）善導散善義云。若深信生死苦者。罪業畢竟不重犯（已上）又圓經賢首品云。信於法門無障礙。捨離八難得無難（已上）探玄記第四釋云。正信之人不生八難（已上）准此等文。不論權實。若深信決定乘種純熟。卽於此生可斷證者。定不可生八難處。故知於惡趣中不起現觀者。應是大小偏圓共許之定判之也。但於行願記釋者。
    抄。長壽天難（文）大疏六上（加請中）云。案智論等。通上二界。除五淨居。皆長壽難。今不取初禪者。以彼有梵王多好說法。有覺觀聞法障輕。又正亡燒故不說之（已上）抄十四上云。卽智論三十八○等言等取梁攝論及成實論（已上）智論五有四彼說也（云云）但初云非想非非想處等者。是諸明共許故。只是三師異說也。學者之諍論不可輒定。
　　抄。佛會神鬼（文）會解云。鈔卽隨好及初地等者。引據也。以此輕八難容聞。唯此二文。問。若據此二文。唯攝地獄畜生并長壽天。何故便以此通八難耶。答。此由天親論。以海水爲畜生。卽惡趣。劫火爲長壽天。卽善趣故。說但取此義通八難容聞也。何者。如下云論經偈云。雖在於大海。及劫盡火中。決定信無疑。必得聞此經○今經堪受卽決定義。此中大意云。若有信有機爲堪受者。無問惡道善道難處生。皆得聞經。以難不障聞故言難也（已上）此記問答。爲消當文尤大切也。委可思之。故知今擧聰辨小州等。只是准例釋之。非謂經有明文也。
　　抄。阿鼻地獄極苦衆生（文）問。兜率天子由先世何惡業隨阿鼻乎。答。今抄四上（教所被中）云。地獄天子或由謗故墮於地獄。法花謗常不輕菩薩○畢是罪亡方受不輕教化（已上）意云。由謗法業故墮地獄（見）問。小相品說轉報生天益云。諸天子。汝以心不放逸。於如來所種諸善根。往昔親近衆善知識。毘盧遮那大威神力。於彼命終成生此天（已上）又正說觀教中云。但由於汝顛倒惡業愚癡纒縛。生地獄身（已上）只云顛倒惡業。未必見謗正法。然有何依憑。釋或由謗故乎。答。實如所難。不明說其業相。而如法花經。增上慢四衆種不輕菩薩所說皆當作佛之旨故。難墮地獄。而畢是罪已還預教化。今別准彼。尚不可定指故。云或由謗故也。會解記第八云。以經不出墮地獄之因故。今兩楹而言故云。或由謗故。故下疏云。此略無墮獄之因。謂雖修乘。戒行寬故（已上）私云。梵網十重配三毒之時。謗三寶戒爲愚癡業。今云愚癡纒縛。可准思之。
    抄。爾時諸天子（文）大疏八下云。後爾時下。正辨當機益。於中二。先一重益。後其諸香雲下展轉益。前中亦二。先得法益。後以衆生下見佛益。今初皆有故字。義似牒前爲因則見佛爲益。而前來未有得十地等處。爲何所牒。是以晋經皆無故字。應言聞說普賢廣大迴向故便得十地。獲諸力莊嚴三昧。上句得位。下句成行。分得十力爲莊嚴。二明見佛益中三。一明見因。二卽見下正明見佛。三爾時下敬心興信○上所持中有香蓋等故下。見香見蓋並皆成益（已上）。
    抄。以衆生數等三業（文）唐經具文云。以盡法界衆生數等身。以盡法界衆生數等頭。以盡法界衆生數等舌。以盡法界衆生數等善身業善語業善意業。悔除所有諸障（已上）私案云。衆生數等之等字當處。捈其大疏。雖不簡別。而准兩師共釋出現品十三量等身之等字。其義甚深歟。抄上釋海印三昧中。私具引大疏。可見之。探玄第十六云。謂得能同一切衆生身之身也。等猶同也。又釋。等猶遍也。卽遍以一切衆生而作自身故云也（已上）准此今者衆生數等之等字。亦以可爾。然則以如是盡法界衆生數等之三業。悔除諸障。卽是一斷一切斷之義也。又依第二釋。遍以一切衆生而作自身懺滅諸障。豈非一切衆生業煩惱通合一斷一切斷哉。故知今天子等不滯五位不經三祇。頓得十地。正由此義也。五教章斷惑義云。普賢品明一障一切障。小相品明一斷一切斷者是也。問。探玄十五云。大疏八下正釋今文。全無如是釋。何以餘處釋輒成此義故。從雖章云小相品明一斷一切斷。而彼指門品中聞香益云八萬四千煩惱了知如是悉是虛妄之文也。如何。答。今抄一下之言滅障益者。卽一斷一切斷。如隨好品天鼓教。以等法界三業悔過（等文。可見之）。
    抄。此卽第一重（等）問。今明三重益中。以聞香益可攝何重乎。答。且今抄文有異本。若依唐本。取此結文安以下云香幢雲自在光明清淨善根之文下。故會解記釋云。若攝聞香見益皆是轉益。第一重。地獄天子合止經中以散佛上之文。今兼聞香益者。以聞香得香幢雲自在光明清淨善根。此爲益相。清涼准瓔珞經配義。上第九地此進非同第二重輪王得十地。退非是第一重天子得十地。以但是轉益未得十地故。攝入第一重。卽第一重十地後轉化義爾（已上）意云。今但約得十地位擧展轉益故。第九不別立之。故八下云。此品總有三重。皆得十地。故名展轉益。一諸天子聞鼓說法得十地。二此天子無孔出花蓋雲。見者得轉王位。卽是十地。三輪王放光過去後得十地。此三位皆齊等同時頓成（已上）問。若爾現流布鈔意。可攝入第二重乎。其故者。引第一重經文結此卽第一重竟。次引聞香見蓋之兩段文結此卽第二重得十地故也。如何。答。爾也。下疏釋當機益科爲二。一者一重益。謂地獄天子益也。二者展轉益中亦二。初天子供佛香蓋。聞香者得九地。見蓋者得十地。二見蓋得益者身放光明。觸其光者亦得十地。此聞者見蓋二類之得益。雖有淺深。同第二重位。故合攝第二也。一義云。轉益之隨一故擧之評也。未必爲論三重攝不也。思之。
    抄。種清淨金網輪王（文）問。仁王·瓔珞二經。並以鐵銅銀金四種輪王。如其次第配屬十信十住十行十迴向。然今云金網者卽金輪也。爾者亦可爲十迴向。何釋云得十地哉。又一恒沙善根者。此輪王所種之善根歟。答。大疏八下委釋此事云。准晋經云。種一恒河沙轉輪聖王所植善根。所謂白淨寶網輪王等。是則多箇輪王。非一輪王之多善也。梵本亦爾。而言清淨金網者。准瓔珞上卷。金輪在十迴向。初地已上皆是琉璃輪。而增寶數爲別。是知舊釋爲寶網者。勝金網也。故彼經云。歡喜地百寶瓔珞七寶相輪○寶數一一增至第七地。十三寶相輪。八地但云大應寶相輪。九地云白雲寶相輪。十地云百萬神通寶光瓔珞無畏珠寶相輪。若順晋經白淨之言。則是九地。卽前香幢雲自在光明。若然彼但是所等則金網無失。若取十地爲清淨金網。正當十地。以無畏珠爲清淨義。又攝化分齊。與上第十地攝報果同。則證十地明矣。故下此王放光。遇者亦登十地。言一恒沙者。謂從九地已還。乃至十住銅輪。以此十地所化分齊。比前如恒沙矣。故晋經云。寶網轉輪王等。等取前也（已上）抄十八下解釋廣轉也。可見之。凡會今經總有二義。一准瓔珞經成晋唐兩經。謂准瓔珞經。第九地卽白雲寶相輪王也。故知晋經云白淨。前聞香益云香幢雲。合此白雲二字。則同彼第九地也。若剋指十地。則可云瓔珞無畏珠輪王。然今云白淨寶網轉輪王等者。從九地向下通等取前諸位功德。總爲第十地所具之善根故。晋經云種一恒沙轉輪王所植善根等者。不擧能具之第十地輪王名字。而但擧所具之前地諸輪王并所植善根也。故一恒沙輪王者。第九地白淨雲乃至十信鐵輪王等故。且擧第九地。向下通等取前諸位故。云白淨寶網轉輪王等也。爾者今唐經云金網者。卽擧當中之十廻向。亦通收前後諸位也。故知今云一恒沙等者。多箇輪王多善根也（已上一義也）又一義云。抄釋疏文云。言若取十地爲清淨金網正當十地者。下直須今經一轉輪王多善根義。以三義證成。一以無畏珠爲清淨義。二以又攝化分齊同十地義。卽次行經○三故下此經下以轉益文證成○則金網非所等。正是十地。但其金字瓔珞雖無。餘經或有故。金剛頂經廣說金輪佛頂（已上）問。且初義意。何以得知擧所具乎。答。抄十四下故十地總有三處總集方便。謂初地八地及與十地（已上）正撿三處經文。自可知之（抄十七上亦有釋）。
    抄。餘諸菩薩經於無量（文）大疏十下云。第四法仁者餘諸下明速證超權。以依實教（等文。如下引）又發大歡喜不久當得大果報故。無量菩薩於無數劫修菩薩行。汝今一生皆悉具得。皆由直心精進力故。其有欲得如是法者。當如善財之所修學便得究竟。諸菩薩滿一切願達一切法○善財當知。戒所願說。皆是普賢菩薩所行。應當了知。近善知識過去諸佛。專求菩提修習此行。於無量劫諸法有爲中受無量苦。猶不値遇過去諸佛。不具是行。善財汝今皆得成就。聞諸佛法行菩薩行（已上）如此文者。雙擧權乘中因人果人。以對簡之。又其有欲得如是法者等文。實以主要也。探玄第二十云。直心者。心中不雜異念故。趣入猛盛故。精進者。稱心而作故（已上）。
    抄。於一生內（文）大疏云。明速證超權。以依實教修行故。謂卽凡身一生亦解行生故。千年之烏不及朝生之鳳。普賢生位互融攝故（已上）抄二十下云。疏卽凡身一生者。約圓融說。亦解行生者。約行布說故。千年之烏下成第一凡身一生之義（已上）問。解行生位爲經長遠之時劫。將又如何。答。貞元疏第十釋普賢知識明位滿齊佛之文云。此卽義當等覺。以等佛故。因位旣滿○斯則一生頓成因果。行布亦足。非唯理觀初後圓融（已上）大疏十下至成位益中可引之。此事輒難盡。但威光太子經多生否。如次下記之。問。解行生菩薩可有利鈍不同哉。答。
    抄。威光太子（文）問。威光太子窮解行益者。一生成滿歟。爲當經多生歟。答。抄云一生也。問。正見遮那品。威光太子於初劫中逢十須彌山塵數佛之內。今經文但說値四佛出世聞法悟解然後命終生忉利天之旨。豈非此死生彼而經多劫哉。如何。答。彼地獄天子尚一生內三重頓圓。況今遮那之圓因。豈不一生成辨哉。是以今抄下引七十八經善財於一生內圓滿諸行諸願之文竟。次下云。威光太子亦是一生等。解釋尤分明也。但於命終生天者。十地品說地地攝報果中。初地云多作閻浮提王。二地云多作轉輪聖王。三地云多作三十三天王。乃至第十地云多作摩醯首羅天王。准此今遮那品云。威光命終爲忉利天王（已上）卽當第三地攝報果也。然經云多作者。抄十三下釋云。多作此王亦不必作（已上）意爲異唯識第七云彼必生存淨居天上故。云不必也。故知一乘教意不必作彼等王。而有可度之機緣時示現受彼果故。云命終爲忉利天王也。攝報果等事。至今抄二上。更可有沙汰也。問。五教章等。解行生人其身當白淨寶網轉輪王（云云）今何云爲忉利天生乎。答。圓教菩薩一身本具五位法。隨機所宜令物見之。何攝第三地之人法也。故威光太子且應同第三地門之機緣故。云爲忉利天王。更不可遮解行因滿第十地花報相當彼輪轉王也。探玄記第十八云。問。此善財何位菩薩。答。經無正斷。位相難明○依圓教宗有其三位○若爾善財定是何位。謂是何位。以在信是信位。在住是住位。一身歷五位。隨在卽彼位遍一切故。如普賢位（已上）太子所得之行位。准此可知。一義云。德用自在示現受生也。且如大願精進力救護一切衆生。夜神是第八不動地。知識所授善財法界法門。名菩薩教化衆生令生善根解脫引。彼夜神自說。得此解脫門。修行增進云。乃往過去善光劫中。寶光世界有一萬佛出世。其最初佛號法輪音虛空燈王如來。彼佛說普照因輪修多羅。爾時吾名善伏太子。聞法解悟得此解脫門。卽於此佛所出家學道。五歲中淨修梵行。我於爾時命終之後作轉輪王。値法空王佛。承事供養。次爲帝釋。値天王藏佛。次爲夜摩天王。如是六欲天王八部神王等。受無量生。毎受生皆値佛親近供養。乃至總結云。如是次第有六十億如來出興於世。我常於此受種種身。一一佛所親近供養。教化成就無量衆生。次下更說偈頌中云。三世所有諸佛海。一一明見盡無餘。亦能示現其身相。普詣於彼如來所○又於十方無量剎。示現種種諸神變。一身示現無量身。無量身中現一身（等文已上）唐經七十三取詮引之。准此今威光太子値十須彌山塵數佛之內。値四佛之後。命終生忉利天等。是卽示現自在之受生也。何謂業力結生。堅疑經生多少哉。又第七十九經。彌勒菩薩言。我爲化度。與我往昔同修諸行○而生於此閻浮提界摩羅提國拘吒聚落羅門家○我爲成熟兜率天中同行天故○於此命終生兜率天（已上）學者多疑故具引之。
    疏。圓曠劫之果（文）問。今云果者。沒同果海之果歟。爲當如何。答。兩記不同。且依會解云。賢首云。約報明位但有三生。如約善財明三生者。一見聞法位○二解行位。頓修此五位行法。如善財此生所成其普賢位是。三種入生卽因位窮終沒同果海。善財來生是也。清凉云。此解甚順經宗。但更有一理。謂歷位而修得見普賢。一時頓具。據此則一生歷諸位。是解行生普賢身中頓證法界爲證入生。不必要沒同果海也（已上）清凉云等者。大疏十上也。彼正云。此之一解甚順經宗等。抄二十上云。此之一解下疏辨順違。於中先正許順理。後但更有下疏正其釋。以向古釋後伽違前故。謂前之三生。今生但是解行而非證入。及至後釋卽言寄地。卽是地位。豈非證耶。故今云一時頓具。卽是第三證入生故。亦成頓漸得交徹故（已上）一時頓具者。今抄下明成位益中所引經云。當是之時。善財童子。則次第得普賢菩薩諸行願海等（云云）卽此一時頓具者義同妙覺故。爲證入生。卽大疏分別五相中云。其後四相亦得同稱爲寄位。前三義同等覺○普賢義同妙覺（已上）具如下引。善財逢普賢知識之時。或云。義當等覺。或云。義同妙覺。兩釋不同也。至下抄云。至見普賢便得因圓等之處。委可記之。旣是寄位。以普賢寄妙覺爲證入生故。云不必要沒同果海也。一義云。決擇云。三生之義各在何位。准賢首說。長流凡夫見聞成種。名見聞生。四十四位十地聖人眞解眞行。名解行生。妙覺如來因圓果滿。名證入生。准清凉義。但取十地爲證入生。餘同賢首（已上）問。此釋不爾。正違抄二十上云一時頓具第三證入生故之文。如何。答。今抄意。以兜率天三重頓得十地等爲證入生故。云三證入生卽下二句（文）決擇意正順此釋。但於大疏釋者。
    抄。三證入生卽下二句（文）問下二句者何乎。答。決擇云。言卽上二句者。見聞爲種并解行在躬。言卽下二句者。超十地之階與圓曠劫之果（已上）准此可知。問。此釋有疑。上二句者總指上見聞解行兩益。下二句者亦總指下頓證超權兩益。今何但就見聞解行兩益各有二句疎文。別論上下句乎。決擇所判恐不順文相歟。答。會解云。又此經家下○恐有難云。若上二明速證。何殊第三頓證耶。故別分三生。前二雖有速證。意成見聞解行之益。故第三科方是正明證入義也。然此三科皆下句是速證益三生不同爲門別也（已上）旣但就上兩益疏文生伏難故。如是判也。意云。雖上兩益中各下句是證入義。而各約上句爲門別故。殊第三頓證益也（爲言）。
    抄。第三頓證益（文）法界品。佛入師子奮迅三昧。現三種緣起法界德相。更放毫光。卽令衆海尋智光爲能證以證入此三昧境界法門。故云頓證益也。下具引之。
    抄。入師子嚬申三昧（文）問。嚬申者。梵漢中何乎。答。疏九下（法界品）云。言嚬申者。有人云。梵言訛略。具正應云毘實廩多。此翻爲自在無畏。如師子群獸之中自在無畏（等文）有人者刊定記主也。次下廣引涅槃等經破之。疏主依賢首意存是漢語之義。如下引。可見之。問。若爾疏主意。嚬申之義又其梵語如何。答。疏云。故依古德用此方言釋之。嚬申奮迅。俱是展舒四體通暢之狀。總釋者。卽用之體寂而造極。則差別萬殊無非法界。卽體之用不爲而周。故小大相參緣起無盡。名曰嚬申自在之義。差別解者○以同時大悲爲身。以增上大悲爲首。以卽智大慈爲眼（乃至）總取四悲爲足。依此意故。以法界三昧爲窟。所入證故。以無緣大悲爲窟門。入出由此故。以體用無礙爲嚬申。舒展自在故。以演法界法門爲哮吼。決定演說一切衆生本與如來同法界故（已上）其義如此。但於梵語者。問。師子者梵漢中何乎。答。光顯抄。
    抄。晋經云奮迅（文）會解云。言奮迅之義就師子說其義便者。以奮躍迅起卽自在舒暢之貌。正宣師子自在之狀。嚬呻語通故。下婆須密和亦云見我嚬呻也（已上）問。如今晋唐兩經辨別祖解釋者。於一三昧上。或譯爲奮迅。或翻名嚬申。然大般若經五十二（初分辨大乘品第十五之二）云。世尊云何名爲師子奮迅三摩地。善現。謂若住此三摩地時。於諸垢穢縱任棄捨。如師子王自在奮迅○世尊云何名爲師子嚬申三摩地。善現。謂若住此三摩地時。起勝神通自在無畏。降伏一切暴惡魔軍○世尊云何名爲師子欠呿三摩地。善現。謂若住此三摩地時。引妙辯才。處衆無畏。摧滅一切外道邪宗（已上）如此經文者。各別三昧（見）如何。答。
    抄。普賢開發後（等）疏九下云。就本會中。長科十分。一序分。二請分。三三昧相分。四遠集新衆分。五擧失顯得分。六偈頌讃德分。七普賢開發分。八毫光示益分。九文殊述德分。十大用無涯分（已上）今所引經是第八毫光示益分故云後也。
    抄。如來眉間（文）自下所引經者。是毫光示益分也。今云衆海頓證於林中者。卽指此文意。故抄具引之。故唐經六十一云。爾時世尊。欲令諸菩薩安住如來師子頻申廣大三昧故。從眉間白毫相放大光明。其光名普照三世法界門（等文）大疏九下云。大文第八爾時世尊下毫光示益分。令尋智光爲能證故○二從眉間下至光體用。表卽法界中道無漏正智方能證前所現之法界故。三世見相相卽法界。法界體用互爲其門。又通皆爲門。若見法界之性相卽入三昧之體用故（已上）此是如來入師子奮迅三昧也。卽欲令衆海同證入此三昧故。放毫光令尋智光爲能證智。由是衆海卽沒同如來所證之法界法門也。其法界法門者。次下所引經文云。或入法身。或入色身等。十種所入是也。然疏前所現之法界者。前三昧現相分。經云。爾時復以佛神力故。其逝多林忽然廣轉。與不可說佛剎微塵數諸佛國土。其量正等（等文）疏釋云。然此現相云何酬前諸門。令其因擊可現證故○一嚴重閣。二嚴園林。三嚴虛空。從略至廣。說有此三表三緣起。謂嚴閣顯自體緣起。嚴林表有爲緣起。嚴空表無爲緣起（已上）抄二十上云。法界體上緣起萬德。依此自體有爲無爲故。此三緣起卽光統意（已上）私云。光統受于佛陀三藏也。又兩卷旨歸上云。第八會說入法界品法界門中稱法界明因果用覺他備圓滿十方者。序中如來入師子奮迅三昧祇桓廣博明有爲淨土。虛空莊無爲淨土。重閣廣博無二淨土（已上）凡今經說五周因果者。證入因果者。卽指此頓證益。故具引示之。問。今毫光示益中。十種所入與前三昧現相中三種緣起。爲同爲異。准前所引大疏釋。衆海頓證於林中者。通指此兩種。如何。答。
    抄。時逝多林菩薩（文）毫光示益分爲四段中。初毫光普示者。卽前私所引文是也。自下所引文是第二依光見法也。菩薩大衆者。疏云。通新舊衆（文）第三顯見因緣者。今抄不引。卽經云。其有見此佛神力者。皆是毘盧遮那如來於往昔時善根攝受（等文）疏云。頓爾證見無非宿因○皆是如來所攝受故（已上）見因證因各別說之。第四明其得益中二。初略顯。二廣明。初中初明所入者。卽抄次下所引是故皆得入於如來等文是也。卽是今所言頓證也。次說十能入云。彼諸菩薩以種種信解種種道種種門（乃至）種種三昧。入如來等十不可說佛剎微塵數佛神變海方便門（已上）。


演義鈔一上纂釋第七

　　抄。第四超權益（文）問。大疏十上釋末會中云。通有三會。一比丘會。顯小入大故。二諸乘人會。顯通收諸權入一實故。三善財會。顯純一乘機一生成辨故（已上）准此若是攝諸乘人會。則可云超權益。然今指攝比丘會名超權益。有何意哉。答。五教章下（迴心章）云。問。如一乘攝方便中迴心與三乘中迴心所得法門分齊云何。答。若三乘中迴心卽入十信已去○次第而去。若一乘中如下文。舍利弗○因及○隨惠比丘等六千人。於文殊師利邊迴心。卽得十大法門。及十眼十耳等境界。義當卽是解行身遍於五位法也（已上）是卽一乘三乘同雖明迴小入大。而一乘實教所明迴小入大之義。超過三乘權教所說故。今云超權益也（會解意也）故抄下文云。有十通用皆圓益也（已上）問。今經明迴小入大中。有證果二乘迴心同大歟。答。一義云。不可有也。大疏云。又前二會表居信未久尚不定故。善財信終可入證故（已上）又唐經六十一云。此六千比丘。是舍利弗自所同住。出家未久（已上）大疏云。自所同住者。同居權小故。同住法界故。出家未久者。未證實際易可迴故。信心尚微須誘化故（已上）旣以未證實際及信心尚微爲迴小入大之由。明知局未證果之小乘。不可通已證果二乘云事。又十地品（卷第三十四請分中不堪有損止）云。然有其餘劣解衆生。聞此甚深難思議事。多生疑惑。於長夜中受諸衰惱（已上）大疏六上云。劣解之人通凡小等。皆是迷法之器故（已上）抄十四上云。凡卽地前。小謂小乘。等取權教菩薩。此中無小。何以揀之。謂此會中亦有小心之衆生故。亦可不欲廣被。卽名爲小。此雖揀之。激令起心卽爲所被（已上）准此等釋。不可有證果二乘也。問。
    抄。六千比丘會（文）大疏十上云。六千者表六根清淨。可入法界故（已上）會解云。言六千者。疏云。而言六者。前之六信。不可退故（以第六名不退）本自六根清淨故。十表無盡該果海故（已上）。
    抄。比丘興願（等）比丘奉見文殊。設敬興願。爲後正說之由。次文殊攝益中有二門。初令發十種無疲厭心。卽是授自分法。後爾時文殊師利下。授勝進法。初中亦正授法。謂十種無疲厭心也。謂一積集一切善根心無疲厭。二見一切佛承事供養心無疲厭。三求一切佛法。四行一切波羅蜜。五成就一切菩薩等（云云）次得無礙眼三昧故。得四種定用也。謂悉見十方等者。正明天眼用也。次及亦聞彼下。天耳用也。次亦能觀察下。化心用。次亦能憶念下。宿住用也。大疏云。一眼具斯四用故稱無礙（已上）次又卽成就下。通顯多門也。後爾時文殊下。授勝進法中。大疏云。亦二。先教勸。上但明大心無疲。今令廣住行願。進趣普修。後以成就下。明展轉獲益（已上）上來所授自分勝進益。並是無礙眼三昧中所得圓益也。問。十通用是等覺得益也。今何辨乎。答。疏云。然此顯圓教攝機創立大心乃得十地之後。十通之用以始攝終故。如發心功德品等辨（已上）是故今抄亦云一三昧中有十通用等者。卽此意也。
    疏。啓明東廟（文）會解云。毛詩云。東有啓明。爾雅云。明星謂之啓明。注云。大白星也。晨見東方。爲啓明。昏見西方。爲大白。據此今啓明卽東方明星之名也。今順福城東。又啓發善財智明故。特云啓明也。下云。東爲群方之首。亦啓明之初。十八問答云。表初起智明故。信心創立故。今云啓明也。廟者劉熙釋名云。貌也。先祖形貌所在也。今塔中卽見世尊形貌所在故云廟也（已上）。
    疏。智滿不異於初心（文）行願第一云。最初在福城東見文殊。表信智。今又見文殊。表證智。意明信證雖說始終智體元來不別。所以皆是文殊。如第二十信會在普光明殿說第七因圓果滿。重會普光亦表證極不離初心○故大疏云。啓明東廟智滿不異於初心也（已上）。
　　抄。卽第六十二經云（文）此是諸乘人會之經文也。但今爲證東廟之義引之也。次下云時福城人聞文殊師利等下。正是攝善財會之文也抄。勸諸比丘發阿耨○心已（文）問。此發心者何位發心哉。答。會解云。言勸發心已者。卽不壞相六千當發心位也。旣疏指如發心品說。雖是初發。卽攝位究竟不同三乘發心也（已上）加之前指此發心名超權益。明知不同三乘也。問。若爾何故大疏云。通有三會一比丘會○（如上引）一生成辨故。又前二會表居信未久尚不定故。善財信終可入證故（已上）故知六千比丘尚居十信初心（見）何云當十住中初發心住哉。縱雖疏指如發心品說。只是總指類發心之相。豈是全同發心之位哉。答。兩記意不同也。若依決擇云。唯居十信。卽引大疏并綱要下卷證之。會解記破云。若此道成唯居十信位者。何名超權耶。此由末會有三類機○前二不約歷參善友故。言表居信未久等。唯善財遍參故。當信心終心。入位定故。所以遍參諸友也。此約表法一義。不壞次第。故當信位。然卽此信位遍攝五位。故異餘宗。由頓具一切法故。方曰道成。非十信定位也。故鈔約具十通用成一切佛法。卽是道成○如何定斷但爲十信耶（已上）。
    抄。五百優婆塞（等）疏十上云。數皆五百者。表五位證入並通此故（已上）問。晋經。
    抄。下文殊師利（等）問。會下者對何上乎。答。彼攝善財會總有四科經文。第一四部奔□。謂今所擧五百優婆塞等也。等二三業調伏。此中亦二。初身意調機中亦二。初總爲四部現身光蔽大衆。以大慈悲令彼清淨。以自在智慧知其心樂。以廣大辯才將爲說法。次別觀善財。知其不群。特迴聖眷。善財會名因此而立。遍是正爲故。已上調機竟。次當機授法。卽今所引文是也。今略去上來諸文。直引當機授法之文。故云下也問。今當機者總可指四部。何別觀善財乎。答。今云當機者總指四部故。正授法竟。後結說勸進中通文世也。故知總標中別觀善財者。偏爲所爲故也問。今云一切佛法者何乎。答。此句是總標也。別列云說一切佛積集法（積集萬行）云說一切佛相續法（念不斷故。上二句佛因。自下約佛佛果）說一切佛次第法（妙用攝生）說一切佛衆令清淨法（乃至）說一切佛平等無二法（通因果通理事）總有十句法門。卽今抄云乃至者是也。問。次下云復爲衆生者何乎。答。疏釋此句云。餘非此機。隨宜更演（已上）前四部衆外衆生等也。是三業調機科意也。次第三上根隨遂。卽今云爾時善財童子下文是也。以三十四頌偈。傷亡沈溺。自勉不能。仰德依人。請垂拔濟也。次第四大聖重教（已上）。
    抄。智照無二相（文）問。無二者無何等二乎。答。抄二十下云。大文第四智照無二相。疏絕境智等諸二相者。謂一境智無二。二始末無二。亦信智無二。三染淨無二。四智斷無二。五理事無二。由證理智無二義故。染淨兩亡。或一性智性。一性平等。始末無差。能所齊融。亦不二。不二分別故（已上）。
    抄。遙申右手（文）問。今云遙申。或云過由旬者。爲自前信位申過今等覺位。爲自今等覺却逆申過前十信位。答。一義云。疏十下云。始信該於極果。故曰遙申。又云。信至極故（云云）准此自十信下位窮徹極果上位故。云遙申也。一義云。自等覺上位却過前已所經之諸位。別照最初十信故。云遙申等。故疏十下云。過百一十由旬者。徹過前位故。始信該於極果故曰遙申。隨順行成故云右手。然過城約超對城。由旬約超數量。又前超諸位斷德。後超諸位智地。按頂表於攝受。亦以普法並心頂故。信至極故（已上）抄無釋也。旣云徹過前位。明知自今等覺却逆超過十地已還諸位。別申手於十信位也。何況疏十上云。四後文殊名智照無二相。謂行圓究竟。朗悟在懷。照前行等。唯一圓智。更無初後。明昧等殊故（已上）思但至始信該於種果等釋者。此顯超前諸位別照最初十信之由。謂以信該果海故。得信智無二。如彼始教等者。信是有漏法。不知本覺隨染之所作。不知不動智佛之全體。故不可許信智無二。以漏無漏別執故。反例可知。又有人會云。自今等覺位遙申手於十信位者。表攝取十信令該徹極果之義也（爲言）問。表示之義且可爾。但其時理事從何處申何處乎。唐經第八十具云。爾時善財童子。從彌勒菩薩摩訶薩教。漸次而行。經由一百十餘城已。到普門國蘇摩那城。住其門所。思惟文殊師利○是時文殊師利遙申右手。過一百十由旬。按善財頂（已上）。
    抄。作如是言（文）疏十下云。二作如是言下。示海法門卽擧失顯得。謂若離信根等。不了法性等。反顯善財有信根等能了法性等。於中先別所闕行法文有九句。前七闕因。一闕行本故。二求小故心劣。處生死而憂悔。三橫不具。四堅不進。五滯一善。六不廣求。七不起無住行願。後二闕緣。後不能了下。不能成益中有十五句。前五約所知理事。後十約能知分齊此外無細釋也。
    抄。釋曰了知法性下（文）經正云不能不知等者。卽擧失反顯得。故今取反顯意。直揲云了知法性下也。故上所引疏云。反顯善財有信根等能了法性等（已上）。
    抄。若約不動智（文）最初十信以不動智爲體故云爾也。其故者。第二會中文殊於普光法堂說十信法。唐經第十二名號品云。東方過十佛剎微塵數世界。有世界名金色。佛號不動智。彼世界中有菩薩名文殊師利（已上）會解云。卽文殊本所事佛名不動智。表示大智爲本故。初後二智不二。不同上義約信智不二也（已上）能說之文殊旣以不動智佛爲本所事。是顯所說之十信以不動智爲本也。大疏八上釋十定品來意云。以極果由於始信故。重會普光。謂前依本不動智體起差別之住。今位極成果不離本智之因（已上）唐經二十八之三會共於普光堂說之故如是釋也。例准可知。
    疏。寄位南求（文）問。大疏十上云。三示方不同○地前知識多南方。地內無方。地後兼二（已上）今何偏云南求乎。答。約多分歟。問。多在南方有何所以哉。答。大疏擧古人五義。其釋尤廣。或云。擧一例諸。一方善友已自無量。況於餘方。或云。南者明義。表捨闇。何智故。或云。中義。離東西二邊。契中正實道故（等云云）。
　　抄。第六成位益（文）問。今經廣說五周因果。行位分齊甚分明也。今何不指彼。強擧善財寄位修行哉。答。實廣明行位。雖在前諸會。但是教相施設法門所談也。然今善財正爲圓機。歷事造修。於一生中頓成諸行故。殊擧之也。晋經云。其有欲得如是法者。當如善財之所修學（已上）大疏十下云。非獨善財。行者卽得（已上）准之可知。
    抄。摩耶已下（文）問。凡云兼者。對正之言。今對何正而云兼乎。答。總稱五十五智識。略有二門。故大疏十上云。且依智論配爲五相。謂初四十一人。名寄位修行相○二從摩耶下九會十一人。明會緣入實相○三慈氏一人。名攝德成因相○四後文殊。名智照無二相○五普賢一人。名顯固廣大相○其後四相亦得同稱爲寄位。前三義同等覺。故摩耶慈氏直入重玄門。文殊表菩薩地盡心無。初相普賢義同妙覺。纔見普賢便等佛故。今從別義。且爲五相。此五亦是菩薩五種行相。一高行。二大行。三勝行。四深行。五廣行（已上）。
    抄二十上云。疏其後四相下。此立別理。則不依五相。於中三。一總爲寄位修行。二今從下。却歸前釋。三此五下。別義料揀。言五行者。歷位上昇故云高行。二同入一實故爲大行。三具上高大成補處因故名勝行。四般若經相故稱爲深。五一一稱性故云廣也（已上）旣云別理。明知五相分別是爲正釋。然其後四相同稱寄位。卽摩耶已下寄等覺。是爲兼釋也。故今從下却歸前釋也。
    抄。至見普賢（文）問。上所引疏釋五相中後四相云。前三義同等覺○普賢義同妙覺（已上）爾者今亦可云至見普賢便得果滿。何云因圓乎。答。此且就經文言一配釋歟。謂經文云。與諸佛等○正覺等（具如抄下引之）旣與諸佛同等文正覺同等故。云義同妙覺也。故彼疏次下釋成其由。纔見普賢便等佛故（已上）便等佛者同妙覺之義也。故知總而言之。則後四相通寄等覺。故今抄云摩耶已下兼寄等覺。又疏十下正釋善財値普賢所證入之益云。位滿齊佛○義當等覺。因位旣滿等（具如下引）准此等釋。見普賢之處亦寄等覺云事。實分明也。爾者今云因圓。不可爲相違也。問。若爾上云前三義同等覺。下更簡別云普賢義同妙覺。豈却可云同等覺哉。若見普賢亦是同等覺者。何強如是簡別乎。答。下經明善財見普賢故位滿齊佛中云。與普賢與諸佛等（已上）疏釋云。初一等因圓。次一等果滿○此卽義當等覺（已上）准此於等覺一位分爲二等故。今且約等果滿之義邊云義同妙覺。有何難乎。問。普賢知識中正明善財證入。大有二段。初正明見聞證入。卽長行文是也。後聞佛德難思。卽偈頌文是也。疏釋云。前長行但顯因圓。此偈正陳果用（已上）又云。以顯善財果相（已上）明知善財見普賢。非但等覺因圓。亦可證入妙覺果海云事。若不爾者。何明證入中顯果相哉（是一）況善財旣修滿圓因。何不證圓果乎。若許證圓果者。今諸知識中尤可寄顯之。爾者寄普賢正顯妙覺。有何難乎（是二）如何。答。大疏十下云。上明見聞證入竟。第二○明聞佛勝德難思。前長行但顯因圓。此偈方陳果用。非頌前文。然有二意。一對普賢。普賢意云。上見我難思。當是因位。今示汝果。尤更深甚。二對善財。善財等佛。但是因圓。以果海離言故。不說成佛。今寄現佛之德。以顯善財果相故。長行偈文因果綺互（已上）抄無釋也（已上一義意也）一義云。今抄一下云。良以普賢該因徹果佛前佛得皆悉有故。普賢卽是諸佛根本故。法界體故（已上）旣該因。
    抄。文云時善財童子（文）善財觀見普賢勝德身相及一一毛孔出生光明花香衣樹等又包含三世間等之奇特大用故。得善財身卽等同普賢德化（云云）今不引觀見之文。但引身等普賢化之文也。故大疏釋云。後時善財童子下。自見己身等普賢化（已上）此中大意云。行願記第二云。普賢是法界體（等文）故知觀見普賢者。卽是觀見法界也。己身等普賢化者。卽亦等法界德化也。故知今云在普賢身內者。是表沒同法界證入法界之義也。
    抄。又云是善財童子（文）彼觀大用無涯中有三。上所引者。是第二觀見奇特中文也。自下第三挍量顯勝文。而撮要引之。從初發心者。初逢文殊也。案云。今文意似彼三種總集方便中第三總集。如前清淨金網轉輪王之文處引之。
    抄。當是之時（文）善財値普賢見聞證入中。大有二段。上來明得益因圓竟。自下明位滿齊佛也。大疏十下云。第二當是之時下。明位滿齊佛。於中初句明自得。餘皆等上。初一等因圓。次一等果滿。一身下別顯等相。此卽義當等覺。因位旣滿更無所修故但說等。不辨更求。此則一生頓成行布。亦是非唯但約理觀。初後圓融上明見聞證入竟（已上）。
    抄。第七顯因成果益（文）問。別立當門爲不共益。其相如何。答。會解云。衆生情塵因中顯斯果智故。云顯因成智益也（已上）探玄記第十六云。若三乘教。衆生心中但有因性無果用相。此圓教中盧舍那果法該衆生界。是故衆生心中亦有果相（已上）又云。餘聖教中未見斯義（已上）准此知之。又大疏九上釋出現品云無一衆生而不具有如來智慧之文。有三復次。廢立其委細。正是當門之所談。應知。
    抄。第八成就行願益（文）會解云。問。餘教皆云衆生無邊誓願度。何獨此經。彼豈不成益耶。答。餘教盡衆生爲願門。則與今同。塵塵行滿則與今異。以彼不約一切塵中諸剎內窮劫化生以滿於行。今約塵塵窮劫修行。故異餘教。若爾餘教旣不滿其行。應虛其願耶。不然。但於諸剎之中修行以化生爾。今約塵塵稱性故。得遍諸剎塵。思之已上私云。餘教於諸剎中修行化生。此亦且就同類一界論之。故經歷無數大劫修行成佛。正由此也。然今云塵塵。亦通異類界之塵道。然則善財一生一身圓曠劫之果。實由此等道理故也。問。今此八段明成益圓遍之相。有何所以作此次第乎。答。一義云。此八段中。初六正擧機所修得之現事。明圓家不共之益相。於中初三約見聞解行證入三生次第。此第三頓證益者。卽法界品本會之事。然彼末會有三會中。攝比丘會爲第一。故頓證益之次明超權益。攝善財會爲第三。故次辯成智成位二益。其次第可知。後七八益者顯前成益圓遍之理趣。謂第七益者。以衆生本具果智故。不同彼三乘之因性外別求果智也。第八益者。今是普解普行故。不同彼別解別行也（爲言）問。末會中有三會。今何不擧攝諸乘會乎。答。超權益外無別異相故。又。
    抄。稱性之極談（等）大疏一下云。然此經文當義博勢變多端。況一義一文包攝法界（已上）行願疏序云。一字法門海墨書而不盡（已上）同記第一云。海雲比丘云。我從於彼如來之所聞此普眼法門。受持讀誦憶念觀察。假使有人以大海墨須彌聚筆。書寫於此普眼法門。一品中一門。一門中一法。一法中一義。一義中一句。不得少分。何況能盡。釋曰。少分者卽一字也。以能詮一字全卽所詮法界故卽無盡。不同諸宗能詮定非所詮也（已上）十玄門云。所言教義者。教卽是通相別相三乘五乘之教。卽以別教以論別義。所以得理而忘教。若入此通宗。而教卽義。以同時相應故也（已上）上來所引並如次第。以後成前。思之可知。
    抄。普賢語善財（文）問。上以稱性之由。述文句源底不可窮盡之義。今何引此文爲證哉。答。此文意云。以稱性甚深法故。放捨所重之轉輪王位求得之問（爲言）若爾彼三乘小乘等中。放身捨命有見佛聞法。可云皆是稱性之極談耶。答。放捨身命求得己所敬重之法。可通大小權實。然其所敬重之法。隨教隨宗可淺深萬差。故知雖放身捨命之懇志是大小共同。而所敬重求得之法門偏圓有異。何必爲難乎。故大疏十下釋此文云。三我法海中下。別明求法行。於中反顯無不捨能捨。一文尚無所不捨。況全部耶。以一文卽一切之一如海一滴故（已上）解釋分明者乎。
    抄。四一乘之要軌者（文）清涼意許後三教通是一乘。而於其中。唯此別教一乘是成佛之要妙也。探玄記第一云。以離此普法更無餘語得成佛故（已上）卽此意也。
    疏。其猶杲日麗天（文）會解云。周易離卦云。離麗也。日月麗乎天。百穀草木麗乎土。重明以麗乎正。乃化成天下。注云。麗猶著也。今轉用易語也。科云智。明映奪喩者。約法因喩也。能喩應云日光奪曜喩（已上）。
    抄。如培塿故（文）龍龕（上聲）云。培（音部。培樓小阜也或作㟝。又音裴。埋也隨也助也益也）塿（落口反。培塿也。已上）會解云。言培塿者。上蒲口反。下郎斗反。謂小阜也（已上）。
    抄。五百年外（文）問。探玄記序云。六百年後方顯（文）今云五百年外。有何意哉。答。
    抄。事如別傳（文）問。藏錄中有龍樹菩薩別傳（畫字函）卽彼傳云。大龍菩薩見其如此惜而愍之。卽接之入海。於宮殿中。開七寶藏。發七寶華函。以諸方等深奧經典無上法授之。龍樹受讀九十日中通解甚多。其心深入體得法利。龍知其心而問之言。看經遍未。答言。汝諸函中經甚多無量不可盡也。 我所讀者已十倍閻浮提。龍言。如我宮中所有經典。諸處此法復不可知。龍樹卽得諸經一箱。深入無生三忍具足。龍還送出於南天竺（已上）見此傳文。但云諸經一箱。不云花嚴。何指如別傳乎。答。會解記第十。爲釋鈔云眞諦三藏西域記說之文。引上別傳文竟。次云。評曰。此傳但有入海見經。通說所誦并得經而出。雖不具說。三部花嚴旣見經無量亦可知（矣）此但傳略故爾。眞諦謂西域傳記說之也（已上）又龍樹造大不思議論釋十萬頌經者。今別傳中所不見也。彼亦波羅頗密多三藏之口傳也（云云）問。別傳中全不見此等義。若是脫略者。付法藏因緣經第五。述龍樹傳中。全同別傳。旣兩傳一同也。明知梵本傳文本不載此事歟。答（云云）委如綱目見聞集抄之。一義云。會解記云。言事如別傳及纂記者。若傳中唯有入龍宮緣。若纂靈記却有搜求得斯玄奧之典故。今發引以證也（已上）准此非謂別傳中明求得斯奧典之旨。爲證入龍宮之一邊也。
    抄。方數千里（文）戒疏引珂圖云。五千里（已上）意云。王城爲中。去城毎方面二千五百里。故成五千里也。尚書第三（禹第一）云。委分別之。
    抄。神州大夏（文）南山戒疏一上云。梵唯眞聖之都。雪山已南三方距海周輪九萬。厥名大夏（已上）又云。河圖云。崑崙東南五千里。號曰神州。亦稱赤縣（已上）行宗記一上云。神州者。總理論曰。地神曰祇。大曰黃地祇（統八方內地黃卽土色）小曰神州（據王幾千里內地）是則神王其地故得名也。赤縣者。或云。帝王南西。南方赤故。或云。取中心之處。縣卽境邑之通名。然上所釋並居王者。所居爲言。今此通稱。但是震旦異名。總目一國耳（已上）問。漢書云。張騫奉使大夏。窮河源。十年方還。武帝封爲慱望侯（已上）此云窮河源者。窮黃河之源也。卽天竺名大夏。又南山戒疏一上云。神州乃崑山東南。明知方維自別。斯二證也。大夏背山面海。東南海曲。西北無間。斯三證也（已上）行宗記云。二明神州在邊。則證崑崙爲中。三明大夏在中。則證四外爲邊（已上）又戒疏云。此土黃帝神游花胥王邵等解卽大夏國（已上）行宗記云。列子云。黃帝夢游花胥王邵。注云。卽天竺也（已上）此爲糺正梵語之證正。簡別方土之中邊也。准此大夏是天竺國之名也。今何云神州大夏乎。答。大夏者只是美歎之詞也。隨時對物美歎其處。何妨通用乎。故知若以震旦爲中。以四外爲邊。則震旦亦可稱大夏。卽諸傳中名東夏者是也。故今疏抄亦云東夏。會解釋云。夏字亥雅反。訓大也。書云。尹茲東夏。左傳云。撫征東夏（已上）但於漢書等釋者。此亦美歎彼土故立此嘉名也。未必謂字屬之名歟。
    抄。斯經清輝（等）問。結集之後經幾日時收入龍宮乎。答。貞元疏第二（第八流傳感通門）云。案智度論。第一摩訶衍藏。是文殊師利與阿難。海於鐵圍山間。結集此花嚴經。纔結集竟收入龍宮（已上）。
    抄。一千八百六十年沒（文）問。如來誕生入滅之相記年月者。其說紛然。今依何說如是判乎。又今云一千等者。居唐朝何時代如是指陳乎。答。此事難明。且依歷代三寶記卷第一。擧五異說。其後出自義。總有六異說。然貞元疏第二（第八流傳感通門）云。大師晦迹六百年後。方出五天。千二百歲始傳東夏（已上）會解記第二引此釋。卽註云。謂佛涅槃已。至晋義凞十四年。千二百歲（已上）又廣清凉傳下卷及妙覺塔記（會解記引之）共云。興元元年（甲子）歲造大疏。至貞元三年（丁卯）十一月五日絕筆（云云）就此兩處釋。配試彼異說。一云。依法顯傳。殷武乙二十六年（甲午）歲誕生。則至今開皇十七年（丁巳）則一千六百八十一年（云云取詮）然佛七十九歲入滅故。自爾已來至義凞十四年。成一千四百二十七年。至貞元三年。成一千七百九十二年。二云。依沙門法上意。周昭王二十四年初（甲寅）歲誕生。至今開皇十七年。則一千四百八十六年（云云取詮）然佛七十九歲入滅故。自爾已來至義凞十四年。成一千二百三十二年。至貞元三年。一千五百九十七年。三云。依正像記。周平王四十八年（戊午）誕生。至今開皇十七年。則千三百二十三年（云云取詮）而佛七十九歲入滅故。至義凞十四年。成一千一百六十九年。至貞元三年。成一千四百二十四年。四云。依道安用羅什年紀及石柱銘。周桓王五年（乙丑）歲誕生。至今開皇十七年。成千二百二十五年（云云）而佛七十九歲入滅故。至義凞十四年。成九百七十一年。至貞元三年。成一千三百二十一年。五云。依弘度律師佛滅後衆聖點記。則周貞定王二年（甲戌）誕生。至今開皇十七年。一千六十一年（云云取詮）而佛七十九歲入滅故。至義凞十四年。成八百七年。至貞元三年。成一千一百七十三年。六者。正出自義云。佛以王四年（壬子）二月十五日後夜。於中天竺拘尸那城入般涅槃。自爾已來至今開皇十七年（丁巳）一千二百五年世間眼滅（已上全文）至義凞十四年。成一千三十年。至貞元三年。成一千三百九十五年也。此六異說中。法顯傳所紀最長遠也。且依此說配試之者。貞元三年鈔主滿五十歲。其後經五十二年。至開成三年（已未）入滅。自佛入涅槃來。方成一千八百四十四年。故今抄云一千八百六十年者。尚次十六年。況於貞元三年製疏之時乎。
    抄。況逢聖主（文）問。今云聖主者何乎。答。會解云。卽唐德宗也（已上）凡清凉大師雖經九宗之聖世。而造疏翻經賜國師號。並是第十主德宗皇帝御宇之時代。故會解第一引妙覺塔記云。至德宗（丁酉）年印心受戒○興元元年（甲子）造疏。貞元（丁卯）功就。貞元（丙子）年翻經賜紫（巳卯）年授清凉國師號（已上）今云翻經者。四十花嚴經也。造彼疏亦是貞元中事也。問。餘帝之時代全無如此事歟。答。非謂全無。且第九主代宗朝。大歷三年（戊申）歲。詔入內。與大辨正三藏譯經。爲調文大德。第十二主憲宗帝元和五年。授僧統印。第十五主文宗帝大和五年。帝受心印於師。雖然不如德宗故云爾也。一義云。行願記第一云。疏主奉唐德宗皇帝勅旨述疏也○歷九宗聖世。爲七帝門師（已上）旣爲七帝門師。豈不通指之哉。
    抄。聖明天子（文）禮記十五（表記第三十三）云。唯天子受命于天。士受命于君（言皆有所受不敢專也。已上）古文孝經註云。夫明王設位。法象天地。是以禀命於天。而布德於諸侯（等文）白虎通云。王者父天母地。亦曰天子（已上）。
    抄。列剎相望（文）問。今云剎者何乎。答。寺院名剎也。問。會解第一（說經本之處）云。言剎者單梵語。具云剎摩。此云土田也。卽一佛所王土也（已上）准此今通指天下布列之州郡。名爲列剎（見）意顯一天皆崇佛法。四海悉鳴梵鐘也。何云寺院名剎哉。抑寺名剎者。梵漢之中何哉。疏抄補解云。寺者梵言毘訶羅。此云游止。卽出家者游履之處也。廣雅云。寺治也。釋名云。治事嗣續於其內也（已上）梵漢旣如是。此外更云寺名剎者何乎。答。會正記第一云。案靈裕法師等誥。凡寺有十名。一曰寺。二曰淨住。三曰法因舍。四曰出世舍。五曰精舍。六曰清淨園。七曰金剛剎。八曰寂滅道場。九曰遠離處。十曰親近處。各有意致。如彼具詳（已上）故知今云剎者。第七名也。此會正記者。南山行事抄之末書也。又有人云。列剎相望者。此語出文選。意謂寺寺隣次相近。以互相望見也（已上）又大宋高僧傳云。表基立剎（已上）凡此中大意云。以寺院擬淨剎故名剎歟。又南山業疏四上（說戒篇）云。出家人漂泊無侶○隨所弘道。不局坊主。望剎爲居。四海爲食故也（已上）濟緣記四上云。望剎爲居。到處卽止（已上）准此等釋。思之可知。又縱雖剎是土田之梵語。而轉用之名寺院。有何難乎。謂土田是總。寺院是別。雖總別異。而同是依報故。例如南山戒疏一上云。言佛者。梵云佛陀。或云浮陀·佛駄·步他·浮圖·浮頭。蓋傳音之訛耳（已上）此以浮圖爲佛陀之訛音。然亦有塔婆名浮圖。謂古清凉傳上云。北臺上有鐵浮圖二。高七八尺（已上）又諸家文集禪家語錄。並云浮圖僧。此是僧名浮圖歟。如是轉用其例是多。思之可知。
    抄。清凉靈山三千之最（文） 鈔十八下（住處品）云。漢明之初。摩騰天眼亦見有塔。請帝立寺。山形似於靈鷲故。號爲大孚靈鷲寺（已上）問。今云三千之最。豈非跨節之稱美乎。答。大疏八下（住處品）釋五臺幖幟云。表我大聖五智已圓五眼已淨。總五部之眞祕。洞五陰之眞源。故首載五佛之冠。頂分五方之髻。運五乘之要。清五濁之災矣（已上）觸事表顯如此深理。唯是今清凉山。非最乎。又鈔十八下云。五頂攅擁中開山心。離坎乾坤得其中理。千巖聳秀萬壑森沈。鷲嶺之仙峯。成花嚴之一葉。信可謂。衆靈朔集之沖府。集賢觀聖之玄都矣（已上）豈非三千之最乎。
    抄。大聖雖周法界（文）自下四句顯眞應無礙也。謂周法界者。眞身寬遍也。長在此山者。應身局處也。應感普周者。應身寬遍也。清凉長在者。眞應局處也。意顯眞應二身相對互通遍局無障礙也（决擇意也）。
    抄。攝機長在此山（文）清凉傳卷上（藍谷沙門惠祥撰）云。或問。大聖化物。理應平等。正宜周旋億剎。何滯一方乎。答曰。誠如來旨。誠如來旨。但以三緣須居此地。一是往古諸佛展轉住持。二便無志下愚專心有在。三爲此處根熟堪受見聞（已上）大疏引寶藏陀羅尼經云。我滅度後。於贍部州東北方有國。名大振那。其國中間有山。號爲五頂。文殊師利童子遊行居住（已上）。
    抄。萬聖幽賛（文）。
    抄。百祇傳慶於千古（文）行宗記一上云。總理論曰。地神曰祇（已上）貝如上引。是則對上萬聖故云百祇。意顯先聖後賢皆幽賛慶賀也。
    抄。一今微僧（文）廣清凉傳卷下（大花嚴寺妙濟述）云。花嚴疏主法諱澄觀○於大歷十一年。來遊五臺。前後遊臺四十餘遍。後止大花嚴寺。專譯大乘方等教。花嚴一經偏所翫習。以自娛心（已上）抄十八下（住處品）云。葱嶺之東地方數千里。曰赤縣神州。卽有唐中花之國也。去清凉之境。途程不遠。坦然通衢○往必感徵。如何不往。是知不往卽是三億之徒○西域諸王恨生五天不產東夏。豈唯遙禮大聖。毎多仰羨此君。故有遊西天者。先問曾居五臺山不。若不曾居。棄而不顧。今此國衆生宿因多幸。得誕中花（等文）。
    抄。不入餘人之手（文）出現品。
    抄。而遇芳舟。
    抄。手舞何階（文）決擇云。手舞之餘不能階及也。手舞之言出毛詩序。彼云。情動於中。而形於言。言之不足故嗟嘆之。嗟嘆不足故歌詠之。歌詠不足。不知手舞足之蹈也（已上）。
    抄。今初下有十門（文）下疏總（一下）釋名題中。以十門分別。可見之。然今抄云然此七字略有六對等者。是第二對辨開合門也。但彼云。題中七字十事五對（等云云）各據一義。不可爲相違。又今云故此七字卽七大性下。是第三具彰義類門也。凡今疏但略擧當字釋之。卽可屬此門攝。
    抄。二嚴字是總（文）決擇云。花字唯能嚴。大方廣佛唯所嚴。字通能所故（已上）。
    抄。體用一對（文）鈔五上云。然大方廣三字總有三義。一三字別釋配體相用。如下廣說。二方廣兩字合之爲用。對上大字爲體。三者大方爲體。方字屬大。便成無方○老子德經云。大方無隅○（已上）彼河上公注云。大方正之人。無委曲廉隅（已上）老子經前如具引。
    抄。故此七字（等）會解云。評曰。故字躡前而起。上說六對何得躡此爲七大性耶。應合云又此七字。不然應云然此七字。必恐傳寫之誤爾（已上）瑜伽四十六·攝大乘第一·雜集論十一·無著金剛般若論。共說七性。鈔五上具引之會諸論異說。并會同今題名七字。但雖總數同。而開合互不同。要者見之。
    抄。嚴者智大（文）大疏一下云。大智爲主。運諸萬行。遍嚴一切。無所遺故（已上）。
    抄。則七字皆大（文）抄五上云。古人亦各十義。釋其七字。不知以七字互相釋。今明大義。則七字皆大。方則七字皆方。廣則七字皆廣。佛則七字皆佛等。故以體大配於大字。若總擧七字。大者體也。方者相也。廣者用也。佛者果也。花者因也。嚴者智也。經者教也（已上）准是今亦欲以七字互相釋故。上來擧彼七大性配今七字。自下正以七字互相釋也。謂七字皆大者應知。七字皆相者釋方字。以上云方者相故。今直云七字皆相也。若依下疏。前七大性之外。更加義境業三大。以十義釋之。謂所詮義爲義大。卽總是六字也。以無盡衆生爲所化境。又此業用盡三際時窮法界處。故大疏云。二方十義者。方者法也。卽前十大皆名爲法。謂體法相法等。三廣十義者。廣者多也。用多繁興包無不盡故。則前十皆多。卽明一遍一切名之爲大。一攝一切名之爲廣（等文。要者可見）。
    抄。無說離說（文）決擇云。言無說者。性無言故。離說者。忘言方會故（已上）。
    抄。謂恒沙性德（文）下疏云。二者相大。謂恒沙性德無不具故。互相卽入微細重重等。具十玄門。皆其相故。卽經方字。方者法也（已上）此約同別二教。雙擧二義。今且略同教之一義也。
    抄。花喩功德萬行（文）問。花嚴之花與法花之花。同異如何。答。五教章通路記第一云。問。古德之私記。花嚴之花令同法花。爲白蓮花。從來皆爾。此義如何。答。義理爾。非無此事○然玄記中。花擧十義。其意並約蓮花爲言。況第十云。處世不染如蓮花（已上）文據分明。知是蓮花。由此義故。探玄記意。花嚴之花正是蓮花。然不言不通餘之諸花。故義須通自餘諸花。是故清凉大師所判亦通餘花。非唯事花。亦通義花。無不收攝。卽鈔所明。花有二義。一感果花。此是事花。二嚴身花。此乃義花。感果花中○一果俱花。卽如蓮花。譬彼因果交徹圓融。二不俱花。加桃李花。喩彼先因後果行布。此乃行布不等圓融。圓融不礙行布。二門不離。具足靡闕。彼嚴身花包金玉等。亙通因果。飾法莊人。具如此等種種義門。名爲花嚴甚深圓經。探玄記中。要略精簡。且擧蓮花。而不遮通彼餘諸花。清凉大師廣擧事義。是故花喩總通一切。古德所判唯局蓮花。此是一往順探玄記○又未見演鈔兼包該通。是故古德作如是判（已上）。
    抄。一以萬行（文）會解云。言如瑩明鏡者。喩本有修成。卽本有明而磨瑩故也。若琢玉成器。喩修成本有。然琢成時有本具成器之性故。如性非全玉。雖琢不成寶器（等）又鑄金像不離本金。此喩本有。巧匠成像。刻雕而就。此喩修成。通上四喩。法中卽成四句也。問。本有修生與修生本有。只是語之上下。何分爲二句哉。答。本有修生約法也。修生本有約人也。謂以法就人。則有迷有語。廢人論法。則三世常定。故知以本有取修生。亦三世常定。故修生屬法。以修生本有。則本有是迷悟之性故。設本有亦屬機。思之。問。次下云鑄金成像。正是本有修生之義也。何喩唯本有乎。答。上顯修生義中。或云瑩。或云琢。並是修智破妄顯眞之義也。然今云鑄金。不云磨金。此依如來藏經。爲取摸中像。喩唯本有句。故云爾也。又此四句中。唯本有及本有修生。是大方廣也。唯修生及修生本有。是佛字也。思之。不思議品·探玄記·大疏。具釋此四句。可見之。一義云。依決擇意。
    抄。唯經擧四義（文）決擇云。謂法也貫也攝也常也（已上）問。無涌泉何爲法義乎。答。軌令生總解。無窮盡故。
    抄。餘處釋云（等）問。餘處者何乎。答。玄賛第一云。經者爲常爲法。是攝是貫。常則道軌百王。法乃德摸千葉。攝則集此妙法。貫又御彼生鹿令畢離苦津。終登覺岸（已上）。
    抄。三世間（文）問。疏四下（十藏品）云。言世界者。准大品中。通三世間。謂衆生世間。五蘊世間。及器世間（已上）抄十一下云。言大品中通三世間者。卽上二十一經。而三世間是智論釋。論云世間有三種等。餘如疏（已上）爾者與今所別何相違乎。答。今依十地論也。但彼疏釋十四難中世間有邊等四句經文故。引用智論也。
    抄。謂諸世間主（等）自下暗指經文。以釋三世間嚴之相也。問。文意如何。答。疏一下（總釋題名）云。所以長行諸王之嚴。偈頌讃德。皆顯嚴佛（已上）意云。下妙嚴品中。長行各擧諸神王衆各所得法門。是諸王自嚴衆也。後亦以各所得法門結偈頌。讃佛德卽成嚴佛。故是智正覺嚴也（爲言）探玄記第二云。問。此欲歎德。何故頌已法門。
    抄。用當諸經之序品（文）問。何不直云序品。而云當乎。答。疏一下云。諸經無此廣嚴故。但初名序品。今明已兼正故。廣讃諸嚴。以爲花嚴由序（已上）。


演義鈔一下纂釋第一（自下決擇第三會解第一）

　　疏。歸命（文）香象起信疏以二義釋。今抄全用初釋。第二釋云。歸是敬順義。命謂諸佛教命等（云云）可見之。圭峯注疏亦用初釋。更有一釋。云又歸者是還源義。衆生六根從一心起。而背自源馳趣六趣。今擧命根總攝六情。還歸一心。一心卽一體三寶（已上）。
    疏。十方極三際（文）抄云極通橫竪者。且約十方極。可含二義歟。例如起信論云。歸命盡十方。彼疏釋云。盡十方者。明所敬分齊。然有二義。一云。非直歸於一方三寶。乃欲盡於十方齊敬。二云。於十方內非直各歸一二等剎。亦乃一一方所各盡。故盡彼方無盡世界一切三寶。所以爾者。顯三寶普通故（乃至）爲論標熾故（等文）准此。今十方極之言亦可含二義。故抄釋之三業普周（乃至）無盡三寶也。
    抄。亦無德不圓（文）問。上約菩提涅槃釋之。今云亦無德不圓者。同涅槃如何。答。上別局二轉依。今通指萬德。又上別約果德。今通因果。
    抄。一成上依處（文）問。文句旣斷絕。語便不連讀。何何成上依處哉。答。卽爲通此伏難故。引二文謂。下云佛身充滿於法界者。第六卷現相品文也。次云充滿法界等者。妙嚴品（卷第二）云。佛身普通諸大會。充滿法界無窮盡（已上）引此二文。意云。上句圓明調御師。連續下句法界之言。則上句調御師所依處之塵剎。以下法界之言成立之。其義尤有便。故爲顯成上依處之義。引此二文也。一義云。此義不爾。下引二文者。爲證法界言兼事理之義也。謂現相品文是事法界故。其次下句云。普現一切衆生前故。次妙嚴品文是理法界故。彼品抄六上以此一偈。配屬還源觀三通。云一塵普周法界通者。卽經充滿法界無窮盡（已上）。
    抄。佛身充滿法界（文）抄二上釋依主中眞應無礙時。解釋此經文。可見之。
    抄。又充滿法界（文）唐經第二云。佛身普通諸大會。充滿法界無窮盡。寂滅無性不可取爲救世間而出現（文）疏二上云。初二句卽前所通法界虛空。兼明能遍佛身。則十身皆通。無窮盡者。一出現無盡若高山之出雲。二非滅盡法猶虛空常住。次句寂靜也。由無性故。不可取爲一異俱不俱等（已上）抄六上云。疏一出現無盡等者。然還源觀說有三遍。一云塵普周法界遍者。卽經充滿法界無窮盡。二一塵出生無盡遍。卽疏前意。三一塵含容空有遍。卽疏後意。言不可取爲一異俱不俱等之普遍諸會。此應涅槃充滿法界。此應唯一性相俱寂故皆叵得。若有一異則合此爲俱。一涅槃旣亡俱從何有。若有俱句遣此雙非。俱句已無。雙非寧立。故四句皆遣百非俱亡寂乎。唯寂而無等者。亦不可說有無等。曰眞應等殊唯證相應耳（已上）。
    抄。百四十不共（文）抄八上（光明覺品）云。契經諸論皆說如來一百四十不共功德。今依瑜伽四十九說。論云。依如來住及依如來到究竟地。諸佛世尊有百四十不共佛法。謂如來三十二大人相。八十種隨形好。四一切種清淨。十力。四無所畏。三念住。三不護。大悲無忘失法。永容習氣。及一切種妙意（已上）會解引此文。委細注釋四一切種等。
    抄。承恩重故（文）大疏三下（淨行品）云。釋經云。見報恩人當願衆生於佛菩薩能知恩德之文。云諸佛菩薩始自發心普緣衆生。難行苦行。不顧自身。垂形六道。隨遂衆生。見其造惡如割支體。迄成正覺隱其勝德。以所樂法證攝樣救。見其橋恣示跡涅槃。留餘福教。以濟危苦故。自頂至足。從生至死。皆佛之蔭。斯之恩德何一報耶。得人小恩常懷大報。不知恩者多遭橫死○唯自利利人如說修行爲報佛恩耳（已上）自初云始自發門至終云以濟危苦。是名十種恩德。彼抄九下委細釋之。要者可見。此雖通諸佛菩薩。何況於本師哉。思之。
    疏。所住甚深眞法性（文）會解云。言甚深眞者。以法性通諸教。故以甚深眞字揀之。如法性眞常離心念。二乘於此亦能得。今以深字揀之。如權教菩薩。亦住此法性。通以三字揀之。顯所住法性之極也（已上）。
    抄。顯同體故（文）會解云。以疏正歸圓教別相三寶。所以相躡而起。表顯同體故。云但歸別相不會理故（已上）問。若爾何下擧三種三寶竟。卽云今通依之乎。何況次下釋成由理義融現門故。今如來住眞法性之旨。准此。眞法性之言專顯同相三寶義歟。何云疏正歸別相三寶哉。答。兼雖通三種。而正歸別相（爲言）。
    抄。且別相者（文）問上標中同相爲初。今別釋中別相爲初。有何意哉。是以唐本抄如上標列。先釋同相三義竟。次云且別相者卽如前科等。尤有其謂歟。爾者今抄文應是傳誤歟。如何。答。上標列中。約淺深次第。又依三寶章。然今別釋中。爲順疏文也。謂疏列所歸專約別相。卽如前科云初三句歸佛等是也。故抄家但指云如前科。更不細釋。於同相三寶者。廣立三門。委分別之。其意應知。但於唐本抄者。
    抄。橫該一切竪徹十方（文）問。上云。十方橫通三際竪窮。卽今指此文義。何如是釋哉。答。橫竪之言隨便不定。何必一准乎。今云橫該一切者。旣通攝十方三世。故更云竪徹十方也。
    抄。法則通四（文）問。三寶章明別相三寶體性。云法寶體者。小乘中理教行果○若依一乘。約有十法。謂理·事·教·義·因·果·人·法·解·行。皆就軌範義。說具足主伴無盡因陀羅等。如此住說。此約別教。言若攝方便前諸教法並在其中（已上）准此。四法是小乘所談。非一乘所說。今何擧十身具足遮那所住所流之法寶。而出小乘所立耶。答。彼章意前四教通以教等四法爲法寶體。但淺深爲異。然圓教中爲顯無盡。以十表之時。擧理事等十法。非唯法寶以此十爲體。明佛寶體之時。亦判理事人法等總爲佛寶體。是則得一經宗旨。以義判釋之。尤有其謂者也。但今抄意云。經論中出法寶體。皆以教等四法爲體。未見以理事等十法爲體之明文。故順普通之教相。如是釋之。何必爲難乎。然亦不可遮彼章以義判釋也。一義云。彼章就四法中。且約理法釋歟。行願記第二（釋歸敬偈中）云。二別相三寶（依賢首大師五教以明）分五。一小乘教有三。謂佛法僧○五大乘圓教亦三。一佛寶有二。一融三世間十身○二佛自具十身○二法寶有四。一教法（謂別教一乘）二理法（謂法界十玄）三行法（謂行有圓融）四果法（謂依正無礙）三僧寶（謂海會菩薩已上）旣依賢首五教。則五教並以教等四法爲法寶。然明圓教中法寶。則以法界十玄爲理法（云云）其十玄者。卽以教理事等爲所依體事也。准之。豈非彼章且約理法。以釋法寶簡異權小哉。
    抄。略擧理教（文）問。起信論歸敬偈別擧理果。彼疏釋云。別歸深而圓故（云云）尤有其謂歟。今何殊擧疏淺之教法乎。答。隨作者意。無別所以。或可彼通釋摩訶衍義故。別歸理果。故論云。有法能記摩訶衍信根。是故應說（已上）今別釋經教故。歸理教歟。
    抄。卽以無漏界功德爲體（文）三寶章云。三義雖別佛德不殊故云同相。此卽以佛無漏功德爲體（已上）問。無漏界功德者。爲局有爲無漏。爲通無爲耶。答。今云。以事就義者。別相三寶之事相上。以義區分三寶義。彼別相三寶旣通三身。豈此門所立不通法身無爲之理乎。又唯識論第十釋此卽無漏界之頌文云。此謂此前二轉依果。卽是究竟無漏界攝○界是藏義。此中含容無邊希有大功德故。或是因義。能生五乘世出世間利益事故。清淨法界可唯無漏攝。四智心品如何唯無漏。道諦攝故唯無漏攝（已上）准思知之。
    抄。二法上三者（等）問。三寶章唯就佛體上以義分之。今何通論法僧乎。答。一義云。彼章意略擧佛寶之一。例如法僧之二。故今抄主承用彼意。具就三寶上通論之也。但小乘教·始教意。於法寶上不可許性覺義。以彼偏執眞如凝然不變無知無覺故。若約四法中行果。則方可謂。法上有覺照歟。一義云。彼章·今抄意勢少別歟。三寶章云。一約事就義○此義通諸乘。但淺深異耳。唯除人天○二約會事從理門○此則以眞空爲體。此義通諸教。唯除凡少也。三約理義融現門○此義通諸教。唯除小乘及始教（已上）旣彼章意以事就義門。唯除人天乘。廣通小乘等故。但於佛寶上區分三義。猶是可通小乘等所知故。然於法寶上不許性覺義。如次上明。於僧寶上佛義難成。以因果隔別不許一體故。依之彼章於法僧二寶上。不區分三義歟。是以事就義門廣通小乘等故也。然今疏欲顯同體。故躡前起後。云所住甚深眞法性。豈通小乘等權淺哉。故抄主約躡前起後釋同體義。偏約法性宗。其深旨以之思之。佛寶上以覺照義名爲佛寶者。非但修生。以住眞法性之覺照故。准此。僧寶上以觀智爲佛寶者。亦非但因智。以所住法性是因果無別故。准佛寶何例知。今疏一下云。四智圓融無二性故。修生本有非一異故。不失經宗（已上）抄五下云。彼宗四智修生涅槃本有。今卽四智是本覺智。修生之四非別有體。如金成像。金像不殊故（已上）彼宗者。法相宗也。以覺照義名爲佛寶。准此可知。又十地經云。智起佛境界（已上）同地影像分大海十德大地十山。探玄記釋云。一云地內悉有佛果（已上）僧果（已上）僧寶之觀智名爲僧寶者。卽此意歟。若爾者。何爲住眞法性以顯同體之由哉。問。所立之趣是一宗之大義。敢非遮之。但今抄一段全不見其意。況抄主自總結云。然三寶通諸乘等（云云）明知。今同體之義亦通小乘等。何云偏約法性宗明其深旨哉。答。今云以事就義門者。別相三寶之事上。約就覺照等義區分三寶。然會解記釋抄次上云顯同體故之文云。以疏正歸圓教別相三寶（等文）具如上引。旣云疏正歸圓教別相。爾者於彼別相之事上。所義分之同體三寶。豈亦非圓教意哉。但於總結之文者。彼文意云。總而言之。三種三寶通於諸乘。含有勝劣。但今疏別歸圓教深勝三寶。非是前四教淺劣者也（爲言）如下引會解記。可見之。
    抄。二約會事從理門（文）問。當門意可存三寶不同哉。答。三寶章釋此門云。卽三寶相雖別。然同以眞空妙理爲性。故云同也。涅槃經云。若觀三寶常住。同眞諦我性佛性無別。此則以眞空爲體（已上）准此。三寶不同全屬前別相。而今會彼別相事。歸眞空一理。是爲當門意故。當門中不可存三相不同歟。卽今云皆依眞故者。此亦指躡前起後之文也。問。三寶章釋以事就義門云。三義雖別然佛德不殊。故云同相（已上）佛德不殊故云同相。而三義別故不失三相。故云同相三寶也。准此。今亦從理一味故云同相。而不壞收而會故不可失三相。如何。答。此難不爾。彼則事是別相三寶差別之事相也。義是覺照等三義不同之義理也。故雖言同相。而不失三相。今則不爾。如上可知。問。
    抄。由此一門（文）會解云。以第一門約事○第二門所歸雖亦法性。然通但空。唯第三正顯實理故（已上）。
    抄。三門雖異（文）問。自下文段爲總結以事就義等三門。爲別釋第三理義融理門。答。可有二意也。問。若云總結釋三門者。正見三寶章文云。三約理義融現門。心性眞如中離念本覺卽是佛寶。乃至冥合不二名僧寶等竟。卽引證中初引涅槃經。次引淨名經今文。次下云。若就覺義。而論並稱佛寶。乃至豈爲異耶。故云同相（已上）卽今抄全寫彼章文。豈非別釋第三門耶。若依之爾者。今見文相起盡。旣擧三門竟。卽結釋云三門雖異等。豈別屬第三門耶。如是結釋。次下所引經文并解釋尤通三門。是以行願記出體門中先辨差別。則同相三寶列釋三義。而後明體性中云。同體三寶通以眞如爲體等。卽引今淨名經文爲證據。明知。不別屬第三門。准彼三寶章所知之。但今云三門雖異等者。凡同相三寶者。初門唯約義。次門唯約理。今此第三門雙融理義。直顯一眞之中源。雖門居第三。而義該諸門。故雖三門別立。終歸一致。並稱同體。正由以此第三門該羅之故。上云由此一門故等者是也。次於行願記釋者。雖約本性與觀行及融通區分三義。彼唯別就今第三義。委細論之。故爲證此三義之體性。引涅槃·淨名二經。全同三寶章。何爲相違乎。此中大意云。三門雖異而其實約理融現。故並稱同體（爲言）問。南山戒疏一上云。有四種三寶。一理體者。如五分法身爲佛寶。滅理無爲是法寶。聲聞學無學功德是僧寶。二化相者。如釋迦五三千爲佛寶。演布諦教爲法寶。𤘽隣等爲僧寶。三住持者（私云。大同今抄等）四一體者。如常所論。唯約心體義分三相。如涅槃說三寶同性等（已上）行宗記一上云。他宗皆闕理寶四住分別獨出今（已上）疏又云。理通大小者。生空眞如。是小乘理清淨。以本卽大乘理○歸敬儀云。理謂至理。天眞常住。還是心體。若爾。與一體何異。答。一體在迷。專據凡說理寶。約證唯從聖論。故分二矣旣云他宗皆闕理寶等。爾者今三種中。實闕理寶歟。如何。答。今同相有三義中。法上三者大同。彼云一體在迷也。但今是動靜迷悟。一源莫二之眞性。不局凡也。佛僧上者大同。彼云理體約證等也。但今。
    抄。三住持三寶者（文）問。住持之得名如何。答。法身章云。此中住持有其二義。一是所住持。謂由前同相別相。眞實三寶餘勢力故。
    抄。力持力（文）決擇云。言力持身者。舍利等也（已上）抄七云。卽力持身如爲就留影力持不滅（已上）問。第十七上云。舍利梵言。此翻名身。若云舍利羅。此云身骨。論經名受神力身。此身是佛攝受衆生。留化神力。故云出現品中醫王持壽喩正喩力持身也（已上）餘如前釋教主難思中引之。
    抄。然三云寶通於諸乘（文）會解云。若同相三門唯除人天乘。通餘四乘。但淺深異者。第二門兼除小乘。通後四教。第三門兼除權乘。通後三教。若別相住持皆通五乘。然約就諸教勝劣不同。今歸圓教之勝。故云以義科揀歸勝非劣。此顯源義故。揀餘乘言一理統之。下此顯廣義。則普收諸乘三三寶也。具揀收二義。方顯敬無所遺矣（已上）。
    抄。一一微塵中（等）行願品云。於一塵中塵數佛。各處菩薩衆會中。無盡法界塵亦然。源信諸佛皆充滿（已上）。
    抄。難思普賢（文）問。上云普賢。下云普賢位。同異如何。答。上云普賢者。廣指普賢機。未必局一人。其數不可測。故云難思也。下云普賢位者。此約法普賢。指圓融行位。故玄四云。信滿成此普賢位故（已上）一義云。今普賢文殊者。別擧上毘盧之理智二德。故知。別指普賢一人。云難思普賢也。但云難思者。第八十卷經說善財童子逢普賢菩薩。卽得顯因廣大相中。正明善財見聞證入有二。先長行述正見聞證入。後偈頌顯聞佛德難思。大疏十下釋此不同云。普賢意云。上見我難思。尚是因位。今示汝果。尤更甚深（已上）具如前卷引之。彼長行中。顯因深廣之經文云。普賢菩薩摩訶薩。告善財言。善男子。汝見我此神通。不唯已見大聖。此不思議大神通事。唯是如來之所能知（已上）指此經文云上見我難思。又今抄云雖思普賢也。普賢意自云見我難思。故今連書難思普賢也。
    抄。偏擧二者（文）行願記第六云。三聖觀中。先明二聖三重表法。初重普賢表所信法界。卽衆生如來藏。此是緣起法界。非互指一眞法界也。以眞法界但是根本。於眞法界中。就能起諸法義邊爲普賢。能照義邊爲文殊。其所信法界帶能所。故亦爲緣起。第三重理智契合者。卽會緣歸一眞法界也（已上）能起諸法義邊者。是如來藏緣起法界之理也。能照義邊者。觸境照解靈知不昧之智也。此中大意云。一眞法界義分理智。是名普賢文殊。卽是爲法界宗之上首也。
    抄。然通顯歸意（等）問。今顯歸意有幾數乎。答。會解意。起信疏六意。三寶章行願記。各七意互出不同。今云衆多者。含此等義。但今抄略有三意。初顯吉祥故。謂三寶功德第一吉祥故。次又一切下發生信心故。謂欲令後人聞此教典不起疑惑。故先讃歎三寶也。然今先以經六成就例顯立文之意。佛滅下准例以正釋也。離過失故者。彼六成就中。釋安信聞二成就由云。離增減異分過失（云云）思之。三請威下爲求加護故。謂像季傳教障難頗多。先敬三寶上求加護也（云云）私云。今有四意。前第二意中。初令生信故。次佛滅下表有禀承故。行願記云。欲顯所述且非胸臆（云云）准彼可知。
    抄。未得顯加（文）綱目云。第七明入定意者。略有四意○二意受加佛力加持。此爲器故。論云。何故加。以得三昧故（已上）。
    抄。第九迴向（等）會解云。卽無縛無著解脫迴向。此第三十一一卷皆說普賢。故云爾也。良以下出所以（已上）。
    抄。良以普賢（文）問。普賢是因人之名也。何云徹果乎。答。三聖圓融觀。貞元疏第三（末會初）明二位統收中。文殊表信·解·智三。普賢表理·行·果（云云）豈非普賢通果。探玄記第八（第九迴向）云。以普賢門內通因果故（已上）今抄釋全同之。況行願疏云。一經之主卽是普賢（等文）若普賢不通果者。豈花嚴一經不通說果法乎。問。普賢有人有法。且人中亦三種。並是因人。不通果位（見）故貞元疏第二（輔翼圓滿）云。又曲濟無遺曰普。隣極亞曰賢。此約諸位普賢。以俱發普賢心。三賢十聖皆普賢故。又德周法界曰普。至順調善曰賢。此約當位普賢。普賢正是等覺位故。又果無不窮曰普。不捨因門曰賢。此約佛後普賢。成佛之後亦曰普賢。位中普賢悲智雙運。佛後智海已滿。而運卽智之悲。寂而常用窮未來際。教化衆生（已上）准此。諸位當位之二種正是因人也。佛後亦不捨因門。故名普賢。更非果門之稱也。唯知三種並是因人不通果門云事。又今抄云。佛前佛後皆悉有故者。點釋上該因徹果之義歟。將又別義歟。答。貞元疏第（辨定所宗門）一云。位前普賢行卽是因行。位後普賢行卽是果行。位中普賢義通因果（已上）高祖定判如是。何事劬勞乎。但佛後亦不捨因門。故非果門之稱云事不可然。旣云果無不窮曰普。何唯執不捨因門之言。而忘果無不窮之釋乎。又今抄云。佛前佛後者。點釋上該因徹果之義。卽位前位中二種通名佛前。其相准前可知。是卽除位前普賢。其餘二種廣通果門也。又大疏八下（普賢行品）云。
    抄。諸佛根本故（文）問。諸佛根本與法界體有何別哉。答。行願品云。一切如來有長子。彼名號曰普賢尊（已上）彼疏釋云。言長子者。最尊勝故。出現前云誰。是如來法長子故。若表法者。旣表法界先萬物生無過此。故如有偈云。普賢眞身遍法界。能爲世間自在至。無始無終無生滅。性相常住等虛空。旣無有始。則是長義。不捨因行。故佛子（已上）同記第六云。此偈卽金剛瑜伽頂經偈也。所遍卽一眞法界也。能偏卽普賢也。世間卽一切緣起諸法也。主卽最初能生也。無始無終者。全同眞界也（已上）准此。一切如來長子故云諸佛根本歟。此約人門也。若約法者。如行記第二云。普賢是法界體故。云法界體。應知。
    抄。故金剛頂經（文）。
    抄。但願大法弘通（文）起信疏上云。申敬意中。餘論之首多申二意。謂利自他法久住（已上）等大賢梵網古迹下。
    抄。而聖后所翻（文）編年通論十四云。延載元年則天加號天册金輪聖神皇帝。作七寶。復聞于闐國梵本花嚴大經。卽遣使奉玉帛。往求之。并請彼國善梵學者一人隨經以來。於是于闐主。以實母難提妙花嚴宗旨遣赴命。則天見之大悅。詔入大遍空寺○翻譯花嚴。則天時幸其寺。親施供饌焉（已上）。
    抄。賢首將解（文）崔致遠傳云。以新經旣加一會。舊疏或涉三思。爰隨補闕之文。聊招提綱招之義。重述略疏。始妙嚴品至第六行。迎知報盡。因越次折十定微言。僅了九定未絕筆。而長逝。料簡有十二卷（演義抄云。聖后所翻曰。至第十九經奄然寂滅。遺恨何極）門人宗一·惠苑兩續遺藁。一師足二十軸。頗近從繩。苑公成十六編。或譏斷組。是惟尺有所短詎得寸無所遺（演義抄云。苑公言續而疏亦刊○已上）意云。唐經（第四十）十定品云。爾時世尊在摩竭提國阿蘭若法菩薩場中。始成正覺於普光明殿（等文）然晋經脫此品。不見十地品重會普光法堂。故但成八會。於是賢首隨補闕之文。重述略疏時。知報命將盡。故超越諸品。決折十定品。而其亦不了（爲言）。
    抄。筆格文詞。
    抄。便遮那心源（等）決擇云。言遮那心源者。性海果分也。普賢行海者。緣起因分也（已上）問。何故配釋因果二分乎。答。自宗意心觀行境卽沒同果海。信解眞正皆是因分門也。而今苑公不貴宗通。故迷行境。乖昔大義。故信解不眞正。解行旣顛倒。故因果二分共失也（爲言）次下十意中。第二意正顯心觀沒同果海之旨。餘意多明普賢門中信解眞正之義歟。一義云。顯密圓通成佛心要云。今依圓教。修行略分爲二。初悟毘盧法界。後修普賢行海。且初悟毘盧法界者。謂花嚴經所說。一眞無障礙法界。或名一心○後修普賢行海者。旣得了悟無障礙法界。是自本心。於中本具十。花藏世界微塵相好帝網無盡神通功德。與十方諸佛更無差別○故須稱自家毘盧法界。修本有普賢行海。令無盡功用疾得現前（已上）准此。今云遮那心源者。毘盧法界也。餘可准知。
    抄。後進望涯（文）論語第六（先進十一）明先進後進二人之相。要者可見。莊子第二十云。君其涉於江而浮於海。望之而其不崖○（絕情欲之違也已上）古文尚書第五（徵子十七）云。今殷其淪喪。若涉大水。其亡津涯（淪沒也。言殷將沒亡。如涉大水。無涯際。無所依就也。已上）殷紂王無道將滅亡之事也。准此等釋。今云望涯者。淪沒大水。無所依就。故意深望得涯。而不得涯之意也。
    抄。若指其瑕纇（文）會解云。言瑕纇者。玉·絲之病也（已上）玉篇云。纇（力對切。絲節不調也）。
    少乃黷○撫心五頂（文）龍龕云。撫（芳武反。安也。持也。據也。疾也。反存恤也）大般若四百二十五云。爲諸菩薩摩訶薩衆。宣說六種波羅蜜多。示現教導。讃勵慶喜。安撫建立（已上）。
    抄。然疏中欲掩（等）准決擇意。此通伏難。有難云。今十意者。是述作疏之意。疏意旣欲指昔。何故疏中不分明顯示乎。故云然疏等也。次下諸句亦通伏難。故決擇又云。鈔中何說。傳者須知得失。何須撰抄。諸徒誠請。難以違之（已上）次長時等者。會解云。長時弘宣等者。意云。但欲要知得失。爲諸徒諸之。汝等長時弘宣。不煩頻辨此也。辨之則恐迷宗。滯跡等也（已上）。
    抄。世路以多岐亡羊（文）決擇·會解共引列子第八。
    抄。何以屋上架屋（文）顏氏家訓第一（序致篇）云。魏晋已來所著諸子理重。半複遞相摸教。猶屋下架屋。床上施床（已上）。
    抄。五百比丘（文）○抄三上釋通會二宗中。引涅槃經。又下云如枅金杖等者。亦在彼處。可見之。
    抄。下經之中（文）妙嚴品說衆海雲集中。異生衆得法讃佛之文也。
    抄。海惠菩薩（文）同品如來師子座莊嚴具中。所流出海惠菩薩雷音普震菩薩等。亦以偈賛佛之文也。
    抄。或登地菩薩（文）會解云。登地如無著。加行如天親。時莫如戒點等。懸記如龍樹（文）。
    抄。皆是定心所演（文）會解云。皆是如來等者。出經正詮定之所以也。故經云者。卽金剛三昧經也。況花下進顯意云。餘經尚不離定心。況花嚴海印定中。所演菩薩定心所受而不示心觀耶（已上）圓覺隨文要解第四云。
    抄。經云汝所說者文語（文）金剛三昧經卷下（北凉失譯眞性空品）云。舍利弗言。一切萬法皆悉文言。文言之相卽非爲義。如實之義不可言說。今者如來云何說法。佛言我說法者。以汝衆生在世說。故說不可說。是故說之。我所說者。義語非文。衆生說者。文語非義。非義語者。皆悉空無。空無之言無言於義。不可義者。皆是妄語。如義語者。實空·不空·空不實離於二相。中間不中。不中之法離於三相。不見處所。如如如說（已上）今疏明教體中。第七會緣入實體。引此經文爲證據。故今具引之。又釋摩訶衍論第二明五種言說中。亦引此經文。證成如義言說。卽彼三師共委釋之。初舍利弗問云。一切萬法等者。普觀記等二云。謂所說教皆是能詮名言文字。如實之義性離文字不可言說。今佛云。仍而說法耶（已上）後佛答中。以汝衆生等者。諸師各作多釋。且普觀云。謂我所說法由汝衆生意在所生言說事故。不思實義但攻言說。唯自恃著音韻呼吸語言評論。我爲對治彼凡愚等。是故說之（已上）文語非義者。准此可知。又云。如義語者。謂由稱可如如說故（已上）稱可如之說者。彼論次下云。謂言說之極因言遣言者○於是能遣如如如說。所遣四種虛空言說。大本維摩詰契經中。作如是說。爾時文殊師利○如宜維摩詰爲我等大衆離言說。言說說非不二。除遣假說之垢。於是維摩詰默然無所說。爾時文殊讃維摩詰言。善哉。善哉。善哉。居士如言說如。耳聽如○斯乃眞實不二法門（已上）通玄抄第二云。故雖默然亦當能遣如義之語（已上）問。若爾。如義之語唯局頓教及眞如門。不通前三教及生滅門歟。答。通法疏第二云。問。准三昧經。佛所說者。義語非文。不言義者。皆是妄語。生滅門中。佛所說者。旣非如義。應皆妄語。若許生滅有如義語。今眞如門揀之不盡。於此兩途。若爲會通。答。如義有二。一眞如如義。如上所引三昧經說。二生滅如義。諸佛所說一切契經皆顯如故（已上）解釋分明也。思之可知。但案下教體中。第七門引此經文之意。唯局頓教歟。又通玄抄云。此如義語通眞如門全○前四言說虛妄說者。斯則通屬生滅門也（已上）又圓覺大抄至下教體中可引之。
    抄。唯攻言說（文）論語第一云。子曰。攻乎異端斯害也已矣（攻治善道有統。故殊塗而同歸。異端不同歸也已上）決擇云。唯攻言說者。心無妙解。口誦禪歌。念諸家章疏之文。狀同瓶瀉。昧一照之理。勢若雲矇。以此誨人。豈獲義利。苑公之類卽其人也（已上）。
    抄。不知萬行（文）唐經第十六（須彌偈讃品）云。不能了自心。云何知正道（已上）反例可知。但決擇云。言不知萬行會了自心者。如解脫長者誡善財云。善男子。應以善法扶助自心○應以精進堅固自心○應以智慧明利自心○應以佛平等廣大自心。應以佛十力照察自心。又遺教經云。汝等比丘已能住戒。當制五根勿令放逸。乃至云。此五根者心爲其主。是故汝等當好制心。心之可畏其猶毒蛇○當勤精進折伏其心。刊定反此。故云不知（已上）。
    抄。用以心傳心之旨（文）意云。用達摩心傳心之宗旨。開顯遮那內證之果海法門（爲言）故行願疏序云。果海離念而心傳（已上）同記第一云。果海離念則非情識所解。旣絕所解。則言之不及。須已言得意。得意卽是心傳故。別行十地經云。我今說一分。論釋云。十地有二分。一因分。二果分○今言心傳卽傳說不及者。果分也。亦卽楞伽宗說二通中宗通也○亦卽達摩無念爲宗。以心傳心。不立文字之意也（已上）問。鈔三上云。達摩以心傳。正是斯教○故南北宗禪不出頓教也（已上）准此。以心傳心及南北二宗。並是頓教之宗旨也。今何用此頓教宗旨。開顯別教一乘果海法門乎。又南北二宗同受達摩之宗致故。抄三上共攝一教。今何別教乎。答。今此禪教之相攝者。清涼走擧盛比論之。異朝和國之禪徒專執諍此事。加之。自宗學者當代明匠。其所存各不同。且一師傳云。以佛之祖之的的之以印。令同唯證相應之果海云事分明也。依南北宗禪不出頓教之釋。強不可謂以心傳心之旨是頓教也。但於一處解釋者。圓覺大疏（本云）禪門離念無念亦是。此中拂迹遮過之意。然以心傳心密意指授。非今簡牘所論。且約形言勤此辨矣（已上）意云。只約離念拂迹之一邊。判爲頓教。其實非謂偏是頓教（爲言）一義云。於達摩所傳。機悟不一准。謂達摩意全廢詮旨不立文字。直示行境。以心契爲冥符。然受此直示之機中。由根欲性有差別故。或可有沒同果海之類。或可有但得離念無念拂迹遮過意之類故。拾遺問云。達摩之三人得我法深淺不同。尼總持所得如肉。斷煩惱得菩薩。道育如骨。迷卽煩惱。悟卽菩薩。慧可如髓。本無煩惱。元是菩薩（已上）三人共受直指人心之密誨。故三人得法並無非以心傳心之旨。而深淺不同故。或云果海離念而心傳。或云以心傳心正是斯教等。處處解釋各約一機所傳。故不相違歟。又惠可禪師門葉其所悟亦不一准。故拾遺問云。北宗意衆生本有覺性。如鏡有明性。煩惱覆之不現。如鏡有塵闇○洪州意者。起心動念。彈指動目。所作所爲。皆是佛性。餘體之用更無別用。全體貪瞋癡造善造惡。受苦受樂。皆是佛性。如𪎊作種種飮食。一一皆𪎊○牛頭宗意者。謂諸法如夢。本來無事。心境本寂。非今始空。迷之謂有○上之三家見解異者。初一切皆妄（北宗）次一切皆眞（洪州）後一切皆無（牛頭）若就行說者。初伏心滅妄（北州）次信任情性（洪州）後休心不起（牛頭）且（宗密）性好勘會。一一曾參各搜得旨趣如是。若將此語問彼學人。卽皆且不招承。問有答空。徵空指有。或言俱非。或言皆不可得。修無修等皆類此也。彼意者。常恐墮於文字。常怕滯於所得。故隨言拂也。有歸心師。學方委細教授。令多時觀照熟其行解○荷澤宗者。尤難言述。是釋迦降出達摩遠來之本意也。將前望此云。乃迥異於前。將此攝前云。卽全同於此。故難言也○謂諸法加夢。諸聖同說故。妄念本寂。塵境本空。空寂之心靈知不昧。卽此空寂之心是前達摩所傳清淨心也（已上）今案云。佛付法於迦葉已來。乃至第二十七僧迦羅刃。第二十八達摩是爲二十八祖。皆是祖之付法。嫡之寫瓶。悉無不盡心符。故圓覺略抄二下注釋達摩云。依師下悟如來禪（已上）漢地七祖亦復可爾。但枝派相分中。旣有深淺不同。卽如上所引。故知。嫡之付法之親證。雖沒同果海。而彼枝派中。豈無同此頓教乃至始教空門之類哉。禪源詮中禪擧三宗。教列三種。彼此相屬思之可知。然知訥著話決疑論中。總不許以禪門判爲頓教。須准上所引微話之也。問。圓覺大疏云。非今簡牘所論者。但局嫡之付法之親證歟。爲當如何。

演義抄一下纂釋第二
　　第三扶昔大義

   抄。故講得五雲凝空（文）五雲凝空者。講晋經時之事歟。六種震地者。講唐經時之事也。編年通論第十四云。萬歲通天元年詔沙彌康法藏。於大原寺開示花嚴宗旨。方緒經題。白光顯然自口而出。須臾成蓋。停空久之。萬衆歡呼歎異。都講僧怕奏其事。則天悅有旨。命京城十大德。爲藏授滿分戒。賜號賢首。詔入大遍空寺。參譯經○長安元年則天將建大像○是歲詔賢首法師法藏。於東都佛授記寺。講新花嚴經。至花嚴世界品感大地震動。逾時乃息。卽日召對長生殿。問帝網十重玄門海印三昧。參合六相總別同異成壞之義。藏敷宣有緒。玄旨通貫。（等文。自下述則天聞而不明。故法藏指震殿金師子爲譬。以教示今觀流傳金師子章是也）。
    抄。大義屢乖（文）漢書第（藝文志）云。昔仲尼。歿而微言絕。七十士往而大義乖（已上）。
    抄。破五教而立四教（文）下明諸師立教中。立四種教。有光宅·天台·元曉·惠苑之四家。尋之應知。
    抄。使德相而無相入（文）問。假雖德相無相入相作。何必卽用之體不成乎。答。一義云。德相者全體之德相。故德相卽亦名體。起信論名爲性德者。例准可知。故決擇云。卽用之體不成者。業用旣有德相。獨無卽業用之德相不成故（已上）刊定記第一（末）云。起信論云。眞如相大者。具足無量性功德。故此德卽是相名德相也（已上）又云。眞如性旣具過恒河沙德。眞所起事德量亦然。是故此事及德同無爲性。非相所遷。非分限取。唯普眼見非餘境界（已上）准此可知體。一義云。會解云。然體是卽用之。今旣體無入作不成相卽也（已上）委如抄一上旨趣玄微中記之。
    抄。德相不通染門（文）刊定云。初體事者。卽是德用所依。此通二種。一純淨無漏。是德相所依體事。二通漏無漏。是業用所依體事（已上）故今難意。云德相不通有漏染法者。法界緣起事交徹義不可成也。問。刊定記云。先通辨德相因○謂佛菩薩從初發意。修諸行時。一一皆與法性相應。常觀諸法若同類·若異類·若同體·若異體。若雜染·若清淨。相雖差別其性是一。所謂無性。以無性故性相無礙。此彼相旣同一性。相隨性而融通。是故此事彼事成卽在等。無障是也。又由大願迴向善根同如相故。證淨法界所感依正還同眞性。具足一切無邊無礙德相（已上）旣出德相云若雜染若清淨。豈非德相通染門乎。答。此釋意云。從初發意觀雜染清淨其性是如。故至佛果位得性相無礙。又由同如之善根故。所感之依正還同眞性。是卽離垢染。無礙礙之清淨果德也（爲言）。
    抄。幽玄門之所以（等）問。文意如何。答。會解云。及出德用所因。但約眞如爲所因。如旣融通。相用安異。卽自語相違也（已上）問。若如此者。何故刊定記一（末）云。第三業用中。二先通顯所因。後別辨其相。前中謂佛菩薩成就無礙法界相應三昧。通明解脫陀羅尼等。用前體事。對應度者轉變自在。此所轉境通於染淨（已上）准此。業用但以神通力爲所因。全不見眞如所因。如何。答。實如來難。初正出所因。唯以三昧解脫力爲所因。然次下別辨其相中。云盡法界所有染淨法。無不同時具足相應。所以者何。一切染法一眞性故。一切淨法眞所起故。云於堪應者。現此境界（已上）此亦以眞如爲所因也。問。若爾。只是兼通之義也。今何云但就如明乎。答。
    抄。以緣起相由之玄旨（等）問。刊定記第一（末）顯義分齊中。明德用所因。而未見緣起相由與現性融通相望。而論同異之釋。今何如此難乎。答。光明覺品云。一中解無量。無量中解一。展轉互生起。當成無所畏（已上）大疏三上云。謂一與多互相生起。則一是所起而無力也。多是能起故有力也。以多有力能攝一。以一無力入於多。是故此一恒在多中。多依一起。准上知之○緣起法界理數常爾。稱斯而見何所畏哉。由此緣起成前平等。由前平等成此緣起。文理照然。不許事事無礙。恐未著深思（已上）抄八上云。疏謂。一與多下上標擧二門。今正將緣起相由所以。釋一多相容之門。此中大意凡所知所起卽無有力。若能知能起卽是有力。廣如玄文。由此緣起下結破靜法。彼云。此偈了一多平等。謂解多由一起。解一由多生。無一不成多。無多亦無一。了彼一多相由生起。一多之念息一多相平等。此會差別歸平等性。理事無礙非事之無礙。應審思其文。勿謬解也。釋曰。今疏卽賢首意。此公破師言是謬解。故今結示。卽符昔大義中之一也。此公意云。是理事無礙者。以例前諸偈多約會事歸理。一切平等拂諸見。故不合是事事無礙。故今先出此偈本意。言由此緣起成前平等者。上云。本會則住無所住。新集則入無所入等皆平等義。何以得此皆平等耶。特由緣起互相由。故且如本會與十方新集之會共成緣起。由因本會有十方。故十是所起無體。卽是本會由因十方說本會。故本是所起。所起無力。故入十方。故由緣起成前一切皆悉平等。言前平等成此緣起者。謂一有定性不由於多。多有定性不由於一。今由一無定性縱多而起。多無定性由一而生。故由無性平等之義方成緣起○故隨一佛會卽一切佛會。法界一切法會卽是一法會。故此一法會不動而常遍。不分而常多。前後互相成。如何不信。故賢首云。緣起法界理數常爾。應細深思自當見耳。觀此疏文。似此弟子當聽之時。早已不受持令深。且疏結云。不信事事無礙恐未著深思也（已上）刊定記第四云。九解了一多平等。謂解多由一緣起（等文全如抄所引）准此可知。問。何以得知。此刊定意以緣起相由。同理性融通耶。答。經旣云展轉互生起。卽是正明緣起相由之義。而妄會爲理事無礙。則亦成令同理性融通也。探玄第四釋如抄一上旨趣玄微中。明一多相容不同門之處引。
    抄。不欲欺誣亡歿（文）玉篇云。歿（莫骨切死也）意云。刊定記主已入滅。故云亡歿。而今不欲欺誣彼亡死之人（爲言）一義云。
    抄。使質而不野（文）論語第三云。質勝文則野（苞氏曰。野如野人。言鄙略也）文勝質則史（苞氏曰。史者文多而質少也）文質彬彬然後君子（氏曰。彬彬文。質相半也。貌也。已上）。
    抄。三地已下准錄古（文）問。今云古者誰人乎。答。
    抄。如釋淨行品（文）第二會說十信位法中。問明品說解了。淨行品明修行。賢者品說解行成滿之德也。然其修行者觸境發願。是隨事之行也。大疏三下（淨行品）云。三宗趣者。以隨事巧願防心不散。增長菩薩悲智大行爲宗。成就普賢實德爲宗（已上）探玄記第四云。三宗者。以願海爲宗。但願有四種。一誓願。謂行前要期等。二行願。此有二種。一與行俱起。二但對事發願。則此是行。以防心不散故。三行後願。謂以行迴向願得喜等。四自體無障礙願。謂大願究竟同法性海。任運成辨一切諸事。此中唯論行願。餘者義通可知（已上）其對事發願者。初菩薩在家時願。創出家時願。旣出家已受禁戒時願。乃至盡晝夜寢覺時願。如是始終隨事發願。無空過時。總有百四十一也抄。梵行品四果（文）第三會說十住位法中。續前十住品方說梵行品者。且探玄記以五義釋之。或云。前明正位。今辨成位之行。乃至或云。前辨位通。今別明出家人行（等云云）經說此出家人行。廣擧十法。所謂一觀身。二身業。三觀語。四語業。五觀意。六意業。七觀佛。八觀法。九觀僧。十觀戒也。此所觀戒者。經具說於和尚羯磨教授二阿闍梨等諸師中。以一白三羯磨受之旨也。就此十法兩師意別。若依香象意。則此十法只是所對境。推徵此十法。所顯之眞理爲梵行體。故探玄記第五云。初釋名者。離妄念之染故云梵。會無我理故云行（等文）更有兩釋。可見之。若依大疏四上。云梵行以何爲體。又略有三也。一者卽戒。戒能防非故得稱梵。二者四等。三者惠（等文）彼品大意如是。應知。然今云四果者。唐經第十七云。若僧是梵行者。爲預流向是僧耶。預流果○一來向○一來果○不還向○不還果○阿羅漢向○阿羅漢果是僧耶（等文）。
    抄。問明品貪嗔之名（文）唐經第十三云。文殊問法首言。如佛所說。若有衆生。受持正法。悉能除斷一切煩惱。何故復有受持正法而不斷者。隨貪·瞋·癡·慢·覆·忿·恨·嫉·慳·誑·諂勢力。所轉無有離心。旣能受持法。何故復於心行內起諸煩惱耶（已上取意）時法首菩薩以頌答曰。佛子善諦聽。所問如實義。非但以多聞能入如來法○如人數他寶自無半錢分○於法不修行多聞亦如是（等文）大疏三上云。第七正行甚深○勢力已下結成不斷。謂有持法。非唯不滅舊惑。亦乃隨解新增十一種惑。勢力所轉（等文）是卽偏學教法。體著解門。不如說修行之過失也。凡預學流雖悅無窮。隨解增惑。則非至悲哉。
    抄。十向品三倒（文）十迴向品（卷第二十二）第一救護一切衆生。離衆生相迴向云。不起心顛倒·想顛倒·見顛倒迴向（已上）大疏五上云。謂於前諸事起心。分別常無常等名爲心倒。於常等境取分齊相名想倒。於相執實名爲見倒。翻背正信立以倒名。翻上名爲不起（已上）此略釋經文。卽通諸說次（云云）下釋三不同中。小乘擧分別論者及俱舍論之二說而抄（十二上）云。其薩婆多中更有一釋（等云云）又疏云。若大乘中亦有多說。一云。依七識心義分三倒。謂七識妄心性是乖理。顛倒之法名爲心倒。依是心故便有一切妄境界生。如依夢心有夢境起。卽於彼境妄取其相說爲想倒。於所取法執實分明說爲見倒○諸宗異說恐厭繁之（已上）抄云。若依大乘下雖標多說。但出其一通性相宗（等文）次下更擧有釋。又出三說。謂起信·禪宗·玄奘也。問。若爾。清凉旣廣明諸宗。何但刊定記乎。豈非成自害哉。答。
    抄。至如昇兜率天品（文）晋經昇兜率天品云。爾時一切諸天衆及他方來諸天子衆下。探玄（第七）釋云。大文第五覩佛勝德中。大衆見佛法界身雲無邊德用分爲十門（等云云）唐經（第二十二）大同。晋經大疏（五上）亦科云。第五覩佛勝德。而引攝論佛地經及同論等諸經論。以二十一種功德委配釋之。問。若爾。此段破之正禪賢首。豈非違前云扶昔大義哉。答。一宗大義全用賢首。卽爲相承之依憑也。但入文判釋之時。或科文大判。或分句細釋等。此是小事無後害。故各據一義互述所存。例如無著·世親師資異他。而釋金剛經之時無著。
    抄。又如離世間（等）抄十九下（離世間品）云。今初問卽刊定問。然其問意不問十信從十住。問亦爲六段。謂前四三賢十聖。後二卽等妙二覺。則令六段盡皆不同。謂以信爲住。以住爲行。以行爲向。爲地。以地爲等覺。以因圓果滿爲妙覺。此判旣非。則令此公此一品經不解一句。以判六段盡皆互故（已上）會解引此鈔竟。次云。清凉正從十信配經至妙覺。卽五十二次第無差。今云四十二者誤也。問。決擇作二釋。初釋同會解。第二釋云。或攝十信入初住中（已上）此釋尤有理歟。上下諸文多云四十二位。況當門末文總結云。四十二位之（云云）上下符順。何云今是寫誤乎。答。今別就離世間一品。行刊定誤卽專由立十信不立之不同。故知。縱雖餘位合論。而於十信尤可開之。何攝初住中乎。
    抄。然性相二宗法相文。問。今云。性宗者。終圓二教中何乎。又云。法相宗者。始終二教中何乎。答。愚案云。性宗者雖廣通後三教。而今別指圓教也。相宗者。別指瑜伽等之始教法相也。問。凡性相二宗之對論者。悉約始終二教。比論之。謂或云性相二宗十別。或就自受用身方論色聲有無。是卽性相二宗之對論。亦是始終二教也。或出現品疏於佛果。論心王心所之有無。亦是始終二教之對論也。未見一處而始教圓教相望名性相之文。故知。今性宗者。亦可指終教乎。次今云法相可局始教之法相者。若爾。次下所擧四智·六通·五忍·三身等。豈可終教不談此等法相乎。況五忍是本業經所說。又起信等中盛明三身六度正是終教。全非始教之所談。今何云局始終乎。答。就大乘中論法相同異。專以始圓二教可對論之。謂終教雖少立法相。以唯依妄念有差別故。終會歸一理故。頓教直顯寂知。未顯法界德相故。然圓教意理事本末更無別異。劫同始教。以無爲性屬法相數。故知。論法相同異專以始圓二教可對論也。故圓覺略抄四上釋後三教云。三是攝事歸理。會末同本。四則泯事泯末。唯理唯本。今全事卽理。卽末全本。故云理事本末無別異也（已上）重意云。非謂終教不立法相。但雖少說之。終以會歸爲本旨。故疏下文釋五教法相中。云三終教中。少說法相多說法性。亦會歸性（已上）抄三上釋云。故此宗中非不有相。宗意顯性以爲玄妙（已上）圓教不爾。所立十玄等法相。悉是法界家實德。故不欲會歸一性。花對始教可比論之也。但至處處釋義者。或雖終會歸一性。且就少分所說之法相對論之。如十別等是也。或約餘義論二宗不同。如論王所有無是也。何況正見下疏抄釋。九門·六度·四智·四涅槃等。並引瑜伽唯識。全所引起信·寶性。思之。
    抄。如初卷歎德（文）疏序云。故我世尊十身初滿（等文）。
    抄。釋智入三世（文）初卷歎德明教主難思中。說三業普周。於一切法成最正覺。智入三世悉皆平等（等文）大疏一下云。一三業普周○今初意業卽釋上成正覺言。前云於一切法。此云三世。乃橫竪顯略耳。智入平等是正覺成也○此復有二。一以量智達結名入三世。以理智證眞名悉平等（等文）。
    抄。以九門六度（等）會解云。下疏云。瑜伽·菩薩地六度各有九。有九門。一自性門（謂出行體）二一切門（謂能具行）三難行門（謂就中別顯）四一切門門（謂行差別）五善士門（謂作饒益）六一切種門（謂編攝聖教）七遂求門（謂隨所須）八與二樂門（謂令現在作大饒益。令未來廣大安樂）九清淨門（謂離相成波衆密。已上）。
    抄。若爲成種智之境（文）圓覺疏序云。然佛稱種智。修假多聞（已上）同略抄第一下云。修假多聞者。旣一切皆達具一切種智。方名爲佛。故修因必須假藉多聞（已上）。
    抄。若取法花玄宗（文）抄十三下云。卽方便品初云。爾時世尊。從三昧安祥而起。告舍利弗。諸佛智惠甚深無量。其智惠門難解難入。論釋云。諸佛智惠卽證甚深。其智惠門卽阿含甚深故。此二句卽佛教證二道○彼經自釋如來知見廣大深遠。卽實智也。如來方便知見波羅蜜皆已具足。卽權智也。所以難解者。一當體深故。二權實隱顯故○昔不言三是方便。故方便門閉。今云三乘是方便門。開云則見實。故彼經云。此經開方便門。示眞實相。故方便門如蓮之花。眞實相者如花之蓮。此花不有而已。有則花實雙合。此經不說而已。說則權實雙辨。一經唯爲說佛智惠。故彼文云。說佛智惠故諸佛出於世。以佛智惠不離教證。權之與實故說。二深卽以略示法花經宗（已上）。
    抄。先所出內（文）法花信解品文也。論語第十云。猶之與人也。出內之吝謂之有司（孔安國曰。謂財物也。俱當與人。而吝嗇於出內措難之。此有司之任耳。非人君之道也。已上）。
    抄。如十地品內（文）問。今擧十地法相中。不明初地之絕度。有何意哉。答。今以地地觀行卽顯當地之得名故。略不出之也。大疏六上云。初證聖處多生觀喜。故名觀喜地。此有二義。一二利創成故。二聖位新得。遂本期心故生觀喜（文）。
    抄。不了三聚（文）大疏云。二離能起誤心犯戒煩惱垢等。清淨戒具足故名離垢地（等文）抄十五上云。言性戒成就者。總該三聚別對律儀（已上）。
    抄。不曉八禪（文）大疏七上（第三發光地）云。今統取下經及諸經論。有三義。立發光名。一以初住地十種深心爲能發。勝定聞持爲所發光○二以聞持爲能發。以聞法竟靜處修行方發定故○三以勝定總持並爲能發。彼四地證光明相以爲所發（已上）。
    抄。四地道品（文）大疏七上（第四焰生地）云。言焰惠者。法喩雙擧○莊嚴論云。以菩提分惠爲焰自性。以惑智二障爲薪自性。此地菩薩能起焰惠燒二障薪。名焰惠地（已上）。
    抄。五地諸障（文）大疏七上（第五難勝地）云。世親釋云。由此地中知眞諦智。是無分別。知世間工巧等智。是有分別。此二相違應修令合能合難合。令相應故名極難勝○莊嚴論云。於此五地有二種難。一勸化無惱難。二生不從心惱難。此地菩薩能退二難。於難得勝（已上）。
    抄。六地般若（文）大疏七下（第六現前也）云。前以來者○又四地出世未能隨順世。五地隨順而不能破染淨之見。此地觀察無染淨法界。破波見故○名現前者。莊嚴論云。不住生死涅槃。觀惠現前故○無性釋云。謂此地中住緣起智。由此智力令無分別。而得現前。悟一切法無染無淨（已上）又云。便證無染淨眞如。謂此眞如本性無染。亦不可說。後方淨故（等文）。
    抄。融羅十門（文）大疏云。第二別明觀相。卽緣起觀○佛教所宗。乘智階差淺深多種○今經文內略顯十重。窮究性相以顯無盡。非唯寄位同於二乘。言十重者。一有者相續。二攝歸一心。三自業助成（乃至）十隨順無所有盡。各有逆順。卽成二十○論三觀者。一相諦差別觀。二大悲隨順觀。三一切相智觀。初但觀有爲無有我。故卽大悲爲首觀。二悲隨物增。卽大悲增上觀。三委悉窮究因緣性相諸門觀。故卽大悲滿足觀。初一不同二乘一切也。次一自顯菩薩道相智。後卽上同諸佛一切種智（已上）是卽以此三觀一一合觀前十門也。且約初門者。大疏以下云。然上相續一門經文無二。隨義分三。初明倒惑起緣。實無有我。成一切智觀。次順癡倒事成道相智觀。後委究解惑染淨性相。成種智觀（等文）。
    抄。七地窮一切（文）問。上云四地道品者。旣於四地中。具修菩提分法。今何重云窮乎。答。經正有此問答。故唐經三十七。爾時解脫月問金剛藏菩薩言。佛子菩薩但於此第七地中。滿足一切菩提分法。爲諸地中亦能滿足。金剛藏菩薩言。佛子菩薩於十地中。智能滿足菩提分法。然第七地最爲殊勝。何以故。此第七地功用行滿得入智惠○於初地中緣一切佛法願求故。滿足菩提分法。第二地離心垢故。第三地願轉增長得法光明故。第四地入道故。第五地順世所作故。第六地入甚深法門故。第七地起一切佛法故。皆亦滿足菩提分法。何以故。菩薩從初地乃至第七地。成就智功用故（已上）大疏七下云。初地願中具。二地戒中具。三地聞中具。而云願增長者。欲依如來智惠利衆生故。餘可知。七地一切者。瑜伽中說佛功德。七地皆得。八地成就。九地具足。十地圓滿○徵意云。何以前六各一至七。方具一切。釋云。從初積集至此成故（等文）同上文云。六地以前漸起諸行。謂初願。次戒等。故名爲生。七地已上念念頓起一切諸行。故云無生已上此釋七地已上名無生忍之由。有四義中。第二義也。旣前六地各但起一行。故未窮之。第七地方具一切。故云窮一切等也。問。第七地具一切者。其相如何。答。晋·唐兩經及十地經論並廣說此義。旦探玄記十三釋此菩薩於念念中常能具足十波羅蜜之經文云。一念之中捨已善根。與諸衆生名爲壇度。卽此念中能息煩惱。名之爲戒。慈悲相應不損名忍。進求無厭心無異念忍。法無生巧起此行。大願轉增異論。不壞妙達所宜。是故一念起一施時。卽具此十。餘者念念中相續不絕。雖前諸地皆欲修此。到七地中方得成就（已上）問。今第七地中念念中常具一切者。一行中具一切歟。爲當一切行中具一切行歟。答。此事諸論說相多途。人師解釋亦不一准。且案清凉意。云前六地漸起諸行。故各但修一行。第七地頓起諸行。故一行中具諸行。第八地已上方始一切行中修一切行。如上所引大疏七下。可知之。問。大疏六下引瑜伽論云。地前雖行一切。一一行故。地上一一各以一切成故。不動已上一切行中具一切（云云取意）准此。地前但修一行。初地已上通一行中具諸行（見）何云但第七地一行中具諸行哉（是一）又探玄記十一云。初至第六於一行中修一切。故名爲廣。二第七地中一切行中修一切。故名大（已上）此釋如何會通哉（是二）如何。答。
    抄。權實雙行（文）問。五地眞俗合觀。與今雙行同異如何。答。大疏六上（本文中）云。七善修無相。功用究竟能過世間二乘出世間道。故名遠行○五地眞俗無違。何異此中有雙離。略有三異。一彼猶未能過二乘故。二雖以眞入結。猶於雙行未自在故。三彼尚未得甚深般若故。於雙行非深妙故（已上）且第二釋以眞入結者。第五地菩薩根本智證眞理之體性之時。兼知眞理上相用。是名眞俗合觀。譬如以一眼見鏡并鏡上影。是卽一根本智中帶結緣之用。故云以眞入結也。然於空有二行。未能雙行故。大疏七下（第六地）云。六地已前空有間起。名之爲生。七地已上寂用雙行。故名無生（已上）抄十六上云。亦是生起之由不同前。行隨一行中有空有。故入觀起空。出觀起有。故間起名生。七地常在觀而涉有不迷於空。觀空不礙於有。故稱方便。更無出入之殊。故云無生（已上）此釋四·五·六地名順忍。七地已上名無生忍之由。有四義中第三義也。同抄六上云。以七地有空中方便惠。有中殊勝行功用行滿。故云無量（已上）同十七下（遠行地）云。定散自在故勝行了（已上）唐經三十七（遠行地）云。以願力三界受生。而不爲世法所染。雖常寂滅。以方便力而還熾然。雖然不燒（已上）。
    抄。八地七分該羅（文）大疏七下釋第八地云。正說分中二。先地行。後地果。前中有七種別。一總明方便集作地分。謂總前七地。集作此地方便故。是遠方便也。二得淨忍分。謂前地得忍光明。此地修熟令淨故。是進方便也。已上二分卽入心。自下皆住心也。三得勝行分。謂依前淨忍發起勝修故。是初住地行也。四淨佛國土分。謂依前勝行。更起修淨佛國土之行故。是正住地之始也。由淨土行故得二種淨土果。一相淨果。謂衆寶嚴淨等。以直心等行業爲因也。二自在淨果。謂三世間圓融等。以淨土三昧等德業爲因也。五得自在分。謂依前修行三世間自在行。故得十自在。是正位地之終也。命自在者。以不可說功命住持故。心自在者。以無量三昧入智故等（云云）六大勝分。七釋名分（已上取意）。
    抄。九地居法師之位（文）第九善惠地菩薩修習如來智慧。入如來祕密法。以如來智慧。如實知衆生十稠林。謂以種種相煩惱種種相。或業。或三聚。或根欲性等也。隨其心相等爲法要。故云藥病須知也。
    抄。不得四十辨才（文）今經說四無礙辨。有十種不同。故云四十辨才也。唐經第三十八說。第九地菩薩說法成就中第四。四無礙云以法無礙智知法差別。義無礙智知義差別。辭無礙智隨其言音說。樂說無礙智隨其心樂說（已上）能詮之法所詮之義等。應知。唯識論第九偏存此義也。又第七。四無礙之法無礙智知一乘平等性。無礙智知諸乘差別性。辭無礙智說一切乘無差別。樂說無礙智說一一乘無邊法（已上）大疏八上云。第七大小乘相中。約權實以分法義。一觀相。謂一觀不異。唯此一事實故。二性相就彼根性有三乘故。三解脫相會彼三乘同歸一實。解脫相中無差別○四念相卽開方便門。隨機念異心行不同。以多法明。說諸乘法。然皆爲一事故。論云。隨顯解脫（已上）十七下之知實爲法。知權爲義。會三歸一爲詞。開方便門爲樂說（等文）准此。法圓經是詞樂說二無量之所說歟。
    抄。如始成正覺（文）大疏一下云。次文成正覺。約教不同。小乘三十四心斷結五分法身。初圓名成正覺○大乘之中。約化八相示成約報。十地行圓四智創圓。名曰始成正覺。據實卽古今情亡心無初相。名之爲始。無念而照。目之爲正。見心常住。稱之自覺。始本無二。目之爲成。約法身自覺。聖智無成不成。若依此經。以十佛法界之身雲遍因陀羅網。無盡之時念念初之爲物而現。具取主伴攝三世間。此初卽攝無礙功之初。無際之初一切成無成不成○不壞假名。故言始成正覺（已上）。
    抄。如幻喩中（文）唐經第四十四十忍品說如幻忍。云菩薩摩訶薩知一切法皆悉如幻從因緣起。於一法中解多法。於多法中解一法（等文）。
    抄。具引㝹章（文）會解云。言㝹章者。未詳何人所作（已上）私云。探玄記第十五（十忍品）云。如幻㝹有其五義。所依之中。二幻師術法等（云云）大衆全寫此釋。故云具引也。但改㝹而爲馬。故大疏八下云。如結一中幻作一馬。一有所依之中。二幻師術法。三品現幻馬。四馬生卽是馬死。五愚少謂有。初中喩法性。二術喩能起因緣。謂熏識等。三喩依他起。法卽衆生等。四喩依他無性。卽是圓成○五喩取爲人法。今菩薩反此。故云解了。二約圓融復有三義。一以理從事。故說相卽。如馬頭之中不異足中。說頭卽足故○二以理融事。一多相卽。如馬頭無別有。卽以中爲頭。以中體圓融故。令頭卽足故○三約緣起相由力。則法界同一幻網。令一多相卽如幻師術力。令多卽一等（已上）抄。如影之喩（文）凡如影忍者。經有十一對文。大疏八下科釋。云初七對雙遮顯性。以成止行。如影無實故○二對雙照性相。以成觀行。如影雖虛而現故○二對遮照無礙。成雙運自在行（已上）又三影者。一水月喩。此喩於定地所引境界。以水有潤。澄清性故。二光影喩。謂身映目等。而有影則弄影多端故。喩境牽諸識轉變萬殊也。三影像喩。此喩非定地果報。以鏡中影像離本質別現鏡等中故。喩於果與因處別（云云）問。以此三影喩前三行歟。又何必分此三影。卽爲自能哉。答。
    抄。第七迴向剎平等（文）問。何必於剎平等等諸句。廣出諸句哉。答。唐經第二十九說。第七等隨順一切衆生迴向中。辨成益有四段。成四德。一因位廣大德。二果位清淨德。三會違自在德。四相盡平等德。前之二段卽隨相益。後之二段卽離益。且第三會違自在德中。有十五對。經文大分爲四。初十一對明法法相望無違。次二對明世世無違等。初中亦分三。初六對事事無違者。經云。如是迴向時衆生不違一切剎。剎不違一切衆生。剎衆生不違業。業不違剎衆生（等文）如是心境等相望（云云）次二對事理無違者。經云。法性不違相。法相不違性。法生不違性。法性不違生（已上）疏五下云。初對約所相之法○後對約能相四相○略擧一生耳（已上）次三對理理無違者。經云。剎平等不違衆生平等。衆生平等不違剎平等（等文）如是一切衆生一切法等相望（云云）疏五下云。然上三段無違。初後二段唯約異類相望。由後段中以乎取理有多平等。故中間事理無違則有二義。一自類相望。如剎望剎平等。二異類相望。如剎望衆生平等。平等卽無性之理也（已上）今此三種無違。正是一宗之大義。故尤作諸句。可簡別之也。問。若爾。三種無違眞○作諸句。今何偏就理理無違之文。殊作諸句哉。答。初二無違遍在一經。會之品品無處不說。然於理理無違者。說處頗希歟。故今就此文便委細釋之。尤有其謂歟。問。理理無違者。其義如何。答。彼有五重四句。且引第四句。大疏五下云。一剎無性卽衆生無性。以無二故。二不卽以無可卽故。三剎卽空生以無性。是衆生剎迷無性。卽衆生故。四剎不卽衆生。以不礙兩存故。此中初二句是第三段理理無違。以無可卽亦無可違故。第三句是第一段事事無違。第四句雖非無礙亦不相違（已上）抄第二下云。言此中初二句。是第三段理理無違者。一剎無性卽衆生無性。卽空生無性。二理同故。言以無可卽亦無可違者。釋第二句。理理無違義（已上）又云。事理無違及理理無違由此。故令事事無違。謂旣同一味事。復卽理由事卽理。理融於事故得事事無礙。故無違也（已上）此中大意云。抄。第八迴向歷境起願（文）唐經第三十（等相迴向）云。佛子菩薩摩訶薩。見可愛樂國五園林草木花果。名衣上服○或見帝王成德自在○見是事已。以方便智○爲諸衆生勤求善法○願一切衆得諸如來。可愛樂見見法眞性平等平等。願一切衆生見諸如來○圓滿供養等（云云）總有三十一願也。疏五下云。由見可愛樂境。可愛示善故。願成可愛樂德（已上）問。橫竪次位者。何乎。答。疏云。釋此諸願。通有二意。一橫對上境。發等依願。二竪配地位。以影總願。總者隨見一境卽發多願。緣因果故（等文）初橫對上境發願者。意云。若見國土。當願衆生見法性土受用變化淨土。若見園林。則當願衆生極無漏法林總持三昧園苑。若見草木。善觀五乘三草二木智差別故等（云云）次竪配地位者。初見眞法性。次圓滿供養是十信位。如是三賢十聖一一配釋之。故云爾也。問。竪可論次位。何云橫次位乎。答。三身·四土·三草·二木等。是優劣疎細其位不同。又義門道理次第不亂。故云橫次位也。
    抄。普賢三昧（文）問。何必別指此品。名妙中妙乎。答。會解云。恐是普賢行品傳寫之誤。以此品與出現品是平等因果故也。又彼文中明所治廣多。一障一切障。能治深妙。一斷一切斷等（已上）大疏八下云。普賢行品○遠答第二會初所行問。及不思議念請本願問。故前雖已答。下二深妙故重明。亦猶相海隨好而妙中之妙。古德別爲一段因果（已上）旣彼普賢行品疏正云妙中之妙。明知。今抄云普賢三昧窮妙中之妙者。應是普賢行品。會解記釋尤有其謂也。問。何故七處九會三十九品中。殊指普賢行出現二品。獨爲其妙乎。又本經文有其所見乎。答。晋經卷第三十四云。普賢菩薩行品第三十一。爾時普賢菩薩摩訶薩。若諸菩薩言。佛子如向所說是微少說（已上）唐經四十九云。佛子如向所演。此但隨衆生根器所宜。略說如來少分境界（已上）探玄記十六云。如向說等者。釋有二義。一約近。如前小相品所說。令諸天子成普賢行。是微少說。以隨所化愚癡衆生。惑業障重墮惡道者。顯小相用。故爾也。若約障性智慧衆生。辨大相業用。則廣大不可說不可說也。二約遠則五周因果中。如前第二周。是微少說。以前五位漸次因三位差別果。雖諸門內亦有普賢圓融之義。不同三乘。然門相階降同彼三乘遂機就病不盡法深。名微少說。此下二品明普賢因果逐於法性。不就淺機以分階降。名廣大說（已上）大疏八下作三釋。初後兩釋意全同探玄。第二釋云。二通指前所說之果。爲少分境。果海絕分故（已上）准此。經文并解釋以前諸品通爲微少說。但以此二品殊爲玄妙云事。實分明也。有一義云。法界緣起與性起門相望。比論尚以性起殊爲深妙。故云爾也（云云）此義亦有其謂者歟。集成記第六釋十玄義總標云。此中具明一卽一切。一切卽一等。無住無我圓融道理。故名法界緣起。此由佩詮不及性起（已上）其佩詮者。卽探玄記云。然其門相階降同彼三業等之意也。出現品疏釋如次下引。旨見之。
    抄。出現一品（文）大疏九上（出現品）云。然此一品之旨宏奧。能頓能圓。究衆生之本原。罄諸佛之淵海。根本法輪之內更處其心。在金輪種中復爲嫡子。妙中之妙。玄之玄。並居凡類之心。入小巧而能速證安。得自欺不受長淪生死之中。今聞解能欣。尤須自慶昔善（已上）意云。一代諸教中。以華嚴經爲根本法輪。又根本法輪之內。以出現品更爲其中心肝心。故云更處其心也。譬如四輪王中以金輪爲最上。又金輪有千子中。以嫡子爲長。都以菩薩乘爲金輪種。別以普賢機爲嫡子也。探玄記云。此下二品明普賢因果等（云云）普賢因果者。普賢自體因果也。故搜玄記第四（普賢行等）云。此卽第二自體因果。此品是因性起是果（已上）探玄記釋普賢行品云。問。此與性起何別。答。有三別。一此約因。彼就果。二此是能發。彼爲所起。三此通修生。彼唯性起（已上）。
    抄。法藏界藏（文）法界觀是杜順作也。花藏觀旨歸關脈及義理之分齊（此指五教章）並是香象作也。謂疏下文義理分齊四門。專依法界觀釋花藏品。用彼觀意釋教起十因中。十種益并同十緣中時處主三緣全寫旨歸。又華嚴傳第二云。釋靈裕○造華嚴疏及旨歸合九卷（已上）綱目云。法業出義記二卷。名華嚴旨歸（云云）兼指此等歟。釋經題名立十門中。第五展演無窮。第六卷攝相盡。第七展卷無礙。第九攝歸一心。第十泯同平等者。卽當彼關脈義總立四門中。一展轉無盡。二卷攝相無勢。三卷展無礙攝之義。故知。依用彼文也。問。會解云。關脈未詳（文）決擇云。關脈繫表。應是生·肇·融·叡等諸法師所造章疏。皆性宗關節血脈。綱繫表顯之文也（已上）此等釋如何。答。此等釋者。定是誤歟。和國現有關脈義一卷。流傳于世。其題下云。法藏撰（是一）又三聖圓融觀云。以文殊二智證普賢體用。此之一門古德親問三藏言。有經說未傳此方（已上）古德者。諸處並指香象也。然探玄記十八末會初立十門。明二聖法門中不見此言。於是關脈義云。以文殊當般若位。普賢當法界門。所以知者。師云。三藏言有往作如是說（已上）明知。清涼引此文也。但圓融觀云親問。今云師云等者。
    抄。關鍵之幽微（文）會解云。關鍵卽文超法師作（已上）行願記第一云。然一法界心成諸法者。總有二門。一性起門。二緣起門（關鍵中約親疎也。已上）又云。故關鍵中說法界起諸法時。有性起門及緣起門（已上）准此。出現品疏抄等約染淨二緣起。順性違性。以明緣性二門者。正是用彼關鍵。約親疎之意歟。故抄六上九下引用遺忘集。是文超法師作也。
    抄。關中繫表（文）會解云。卽關中生·肇·融·叡等所作章疏文。古出於象繫之表。故云繫表。此非名題也。故對下格言（已上）同第六云。鈔言關中者。卽禹貢雍州之城東目華略河。而北西自岐隴原極于北垂盡其地。儒書云。漢興都關中是也（此取關中四聖釋也。已上）。
    抄。三玄格言（文）會解云。三玄格言者。有云。周易眞玄·老子虛玄·莊子談玄。此格言也。或恐非此（已上）有之者決擇也。但抄四下云。然此方儒道玄妙不越三玄（等云云）何云或恐非此乎。不審不審。
    抄。上古妙義（文）決擇云。下疏（第九下半四十二紙內）云。從他聞言已解爲盜法。觀佛三昧說。此人墮地獄。如箭射空。後學誡之（已上）。
    抄。如破娑婆形（文）決擇云。花藏品中廣叙世界體形。至此界云如虛空。而刊定破云。大小乘經論但說無形狀。今旣云如譯之謬也。先師賢首在其譯場之內。故清涼出古意云。外書中說六合之空狀。如圓窮古就外。況故無失也。如法花云。譬如梵王是衆生父。如來豈不知妄計。但就常情所知爾（已上）。
    抄。纖芥在於珠中（文）會解引下抄云。今疏意非不許苑師。但已著在經。小有可通卽爲會釋。不欲使人輕毀聖教耳。故今云何須繫破也（已上）。
    抄。又如十行品（文）晋經第十二行品說第八尊重行中云。彼菩薩觀察衆生了達非有。而不捨一切。譬如河水不至彼岸。不來此岸。不斷中流。能度衆生○菩薩摩訶薩亦復如是。不趣生死。不趣涅槃。亦復不住生死中流。而能濟度此岸群生到於彼岸（已上）探玄記第六云。問。旣不趣生死不起涅槃。應言不住此二中流。云何偏言不住生死中流。答。遠法師釋云。前不趣二處。是離有也。不住中者。是離無也。謂生死無處名斷中流。不住此無故云不住中流。今更如東流水。不住南岸。不住北岸。亦得說言不斷北岸中流。以中無別體。約岸分故。若爾。南岸亦得何以不言涅槃中流。釋以所度衆生在此岸故。是故偏就生死而論。約彼亦得（等文）意云。生死爲此岸。爲北岸。涅槃爲彼岸。爲南岸。如是可見文也。旣擧遠公等。故云廣申異見也。
    抄。今文分明（文）唐經第二十云。譬如船師不住此岸。不住彼岸。不住中流。而能運度此岸衆生至於彼岸（等文）法合之文同晋經也。大疏四下（十行品第八行）云。喩中初句喩能化。次之句喩悲智不住之行相。後而能下三句喩不住之功能○生死卽此岸。涅槃合彼岸。合上中流。亦言生死者。以發心之後成佛之前。十地三賢尚居二死。是以中流卽是生死。故云生死中流。非生死涅槃之中間名生死中也。文旨顯然。晋譯者。失旨。不應廣引（等文）自下更擧三師釋略之此中大意云。晋經云。譬如河水而不云船師。故云失旨也。餘文大同。思之可知。
　　抄。須存禮樂（文）尚書序云。先君孔子生於周末。觀史籍之煩之懼覽之者不一。逐乃定孔樂明舊章。刪詩爲三百篇（已上）古文孝經云。移風易俗。莫善於樂。安上治民。莫善於禮（已上）。
    抄。草剏者難固。論語第七云。子曰。爲命早諶草創之（孔安國曰。諶鄭大夫名也。謀於野則獲。謀於國則否。鄭國將有諸侯之事。則使乘車以遍野。而謀作盟會之辭也）世叔討論之人。子羽修飾東里子產潤色之（馬融曰。世叔鄭大夫游音也。討治也。早諶旣造謀。世叔復治而論之。詳而審之也。行人掌使之。子產居東里。因以爲號也。更此四賢而成。故鮮有頑事也。已上）。
    抄。落落星布（文）老子經下河上公注云。落落喩多（具如抄一上私抄引之）。


演義鈔一下纂釋第三

自下第三開章釋文
    抄。今轉勢用之（文）問。轉勢者如何。答。一義云。決擇云轉勢用之者。更改用之。彼以須彌合佛。身智合論。動合說經。亦通共與不共。今文須彌合身。智慧合海。動搖合說。但論不共。不通其共。故云轉勢（已上）准此。有三轉勢。一者智論佛身佛惠並局能說。喩之須彌。此須彌動卽合說經。然今疏意別取佛身合須彌故。二者論以佛智偏局能說。今通所說故。三者論通述共不共二種般若教起因緣。今爲證華嚴教起因緣故。但論不共不通其意也（爲言）得此等意可見抄釋。一義云。會解云。由智論以說般若。爲動須彌。卽所說。今轉以能說人爲搖須彌。又開智通能所說故云轉勢也（已上）意云。論以所說般若爲動須彌。今轉喩能說人（爲言）問。今引智論者。爲例證。爲直證。答。會解云。問。論中乃般若緣。今何用爲華嚴緣也。以是不共般若故今用之（已上）此釋意存直證歟。卽今抄云。並卽不共般若者。亦述此意歟。問。正見智論第一（緣起品）云。問曰。佛以何因緣故說摩訶般若波羅蜜經。諸佛不以無事及小因緣。而自發言。譬如須彌山王○答曰。佛於三藏中○爲諸聲聞說法。不說菩薩道。唯中阿含本末經中。佛記彌勒菩薩○佛今欲爲彌勒等廣說菩薩行。是故說般若波羅蜜（等文）自下廣有二十五復次。釋成大因緣義並別就大品經。明教起因緣。故知。彼論偏局大品一經。尚不通共般若中餘方等經。何況通不共般若哉。如何。答。彼論含通別二意歟。謂望正所釋之經。別明大品經之教起。其義勿論也。況立緣起品。專明大品經之教起也。二十五復次更不可有異途。但彼論意因釋大品。廣述一代大小權實之大義。般若經之名義總互諸大乘。就中於華嚴經者。數處指之。或云得道夜般若。或云不思議經（二處在之）或云不共般若（二處在之）故知。今雖正明大品般若因緣。而意兼含不共般若因緣。有何難乎。問。若爾。可通餘方等之教起乎。答。
　　抄。又於經中（文）一義云。決擇云。前解智通能所。後解身亦通二（已上）一義云。會解云。又於下此非轉勢。乃貼論意釋也。彼般若爲所說。今佛身佛智爲所說。文勢皆同非轉用也（已上）准之。
    疏。出現本爲大華嚴故（文）問。此釋者爲顯華嚴是如來出世之本懷義。將又如何。答。此有異義。可分別之。一義云。先伏難意云。今引下經。是明如來出現世之緣。全非如來說華嚴之緣。今何引此證說經之緣乎。今會通意云。實雖此經文明出現緣。而如來出世之本懷唯爲說華嚴一大事因緣。故望其本懷時。以出現緣全取爲說華嚴之緣（爲言）問。探玄記直引法華正文。今以義暗指彼文。雖有此實。而同是法華中一大事因緣也。然彼經文自指當經所說之佛知見名一大事。今何引此文證華嚴名一大事之義乎。況妙經中自稱此是出世本懷。華嚴中全無如是文義。有何依憑成立華嚴是出世之本懷義乎。答。至法華會所入之佛智卽是最初所說之根本佛惠者。自他宗一同之定判也。故知。故今抄釋一大事因緣卽華嚴佛智也。何況晋經性起品說。性起正法總相十種因緣中云。十者分別演說無量諸法實義（已上）玄十六釋云。若不成佛者無由宣說無盡法義。故現正覺（已上）是則圓經中。以華嚴爲出現本懷之誠證也。但探玄大疏當段總指彼十種。故無別指此文爲證誠也。云爾豈謂以華嚴爲出現本懷非誠證耶（已上一義意也）一義云。法華云一大事因緣出現出世者。此亦明如來出現之因緣。全非以法花爲出世本懷之文。是故今復下明教起因中。有開因性之一因。卽爲證此義。引法華之今文。故下抄釋云。言因緣者。因此緣此說出現（已上）是則教起因有數多中。擧開因性之一因也。何必以此爲華嚴稱出世本懷之文耶。但今抄伏難等意者。論出現與說經之同異。而答意約人是出現。約法卽華嚴。以人法是一故。出現之緣卽華嚴緣也（爲言）全非謂出世本懷唯爲說華嚴法界故。望其本懷以出世緣爲說經緣也。
    疏。因十義者（文）決擇云。因十義等者。通有三釋。一皆用花嚴卽體之義爲因。二皆用華嚴異體之義爲因。三隨應不定。初卽體之義爲因者○一法應故○大華嚴經常說遍說。非由別因法爾合說故。二酬宿因故。但取經上能酬之義。非取所酬爲因。三順根機故。但取經上能順根機盛之義。非取不順爲因。四爲教本故。但取經上能爲諸教根本之義。非取諸教爲因。五顯果德故。取能顯義○十利今後故取能利義○十利今後故取能利義○二異體之義爲因。一法應爾故。准世界成就品疏文云。二法如是者。梵云達摩多。此云法爾。或云法性。若是法性卽以本識如來藏身爲所依持。恒頓變起外諸器界（可證後義）若云法爾者。謂有問言。何以諸佛衆生起於剎土。答。法應亦是不可致誥（可證前義）若會此二。謂法應如是藏識變起○二酬宿因。取所酬願行爲諸經因。三順根盛。亦取所順○十利今後皆取所利故。三隨應不定爲教本取卽體義爲因。利今後多取卽體之義爲因。餘皆異體爲因。或皆通二（已上）凡定因之義者。邪正決斷之至要也。今此卽體異體二因之義。尤可留意者歟。
    疏。夫王道怛怛（文）問。今云。王爲輪王。爲帝王。又道者遊行之道路歟。仁義之政道歟。答。會解云。新經疏云。如皇王帝道千古同觀。意云。帝王之道尚千古不易。況佛法王證極法界而異途耶（已上）決擇云。或我世尊但傳古事。非自新說。如世君王初登寶位。但行古道非創新規。故成法爾（已上）旣云帝王。云君王。故知。是帝王非輪王。又兩記意共是政道之義。非遊行之道路也。問。探玄釋今法爾云。如大王路。豈非道路哉。同第五（十住品）云。三世佛果無不皆由十住因盛。如大王路理無岐住。故云同說（已上）同第六（十藏品）亦同之。凡此喩出梁攝論第二。如探玄第一綱目等私抄中引之。何況楞伽心玄義云。初順古者○如大王路三世同遊也（已上）此等釋並何遊行之道路如何。答。
    抄。第五大那羅延。大疏八下（不思議品）第五常遍演法力。此卽不退言音無變。無斷盡故。文中二。初明一身轉。後如一佛下明多身轉。前中三。初顯所說多。次如是演說下明所說常。後所謂下不所說體。後多身可知。是則常恒之說。前後無涯。生盲之徒。對而莫覩。隨所盛見說有始終（已上）抄無釋。會解記云。問。上引不思議品云化現。又云神通力等。此乃業用法爾。應是德相。何爾耶。答。就機雖是業用。約佛無非德相。以德上用故（已上）。
    抄。結釋經文（文）問。如何結釋乎。答。會解意云。抄次上所引經。云如是盡虛空界等者。此卽處。以毛端橫指法界也。次云一一世界中念念現等者。此卽時。以剎那盡於劫海也（云云）但今疏自結釋自所引經文。
    抄。旣常旣遍故（文）問。縱雖常遍。何必爲不待別因之由乎。答。若有間斷之法。再起之時必可待餘緣。旣爲佛德能本無間斷。法爾常遍故不待別因。例如五教章（斷惑章）釋第七識云由相續故。非第六所引不同五識（已上）還源觀云。古今常然名爲法爾（已上）准此可知。會解云。不待別因者。但佛證窮於時處中法爾頓起常起。不同餘教要別有因牽故方起也。問。今云法爾不待別因緣者。何故次下云但隨見聞。又云離機說法無所用故乎。答。會解云。疏但隨見聞下順機盛意。次云昔因法爾。雖能常遍約可流傳。皆由機盛爲門不同。在機則有始有終。在佛則無始終也（已上）准此。約佛德能則唯是法爾常說遍說。不待別因緣。若約機緣則有始終。故要別有因緣牽之也。問。今云法爾者。與彼老莊自然及外道自然。同異如何。答。抄十六上云。自古諸德多云三教之宗。儒則宗於五常。道宗自然。
　　疏。但隨見聞。問。今云。見聞者。三生中見聞生歟。答。
    疏。令尋於此（文）意云。尋此略所流傳之一部經。卽見常恒所說無邊法海（爲言）下喩中正顯此旨也。故大疏八下云。是則常恒之說（等文如上引）問。此義不爾。今抄釋此文云。以見理圓融（等文）意云。
    疏。二酬宿因（文）會解云。問。旣云宿因深故法爾而轉。何得上云不待別因耶。答。上云不待別因。乃不待現因。今顯昔方能法爾。故不同也。若爾。旣由昔因安成法爾耶。答。教章云。由約智故。說舊來如此不成。卽已成則離始終故。智及與法舊來成故。同時具足故。據此若約舊來如此。宿因亦卽法爾。以同時具元故。若依由智故說舊來如此。故云酬宿因也（已上）准此。案云一切諸佛纔成正覺。卽轉法輪者。正由法性實德故。法爾如是常說遍說者也。於是有難云。縱雖法性實德如是。何必諸佛常說遍說哉。故此通云諸佛往昔發心修行。必定稱順法性。以發大願修勝行。故今成正覺亦酬宿因。稱順法性常說遍也。如五教章十玄義。釋因陀羅綱門云。法性實德法爾如是也（等文）今疏云創躡玄蹤等。思之可知。然今會解記意。法爾約法約理。宿因約人約智。縱雖法體必然之道理。而非智行。爭得開顯哉。故疏云何以法爾如是轉耶。宿因深故（爲言）問。不待現因者。是何因哉。答。禪源詮下卷云。性宗則一切諸佛自體。皆有常樂我淨十身十智。眞實功德相好。通光一一無盡。性自本有不待機緣（已上）圓覺略疏亦同之。彼略抄二下云。性自本有者。論云。性上本有過河沙數無漏功德等。不待機緣者。揀獲教應化佛也（已上）准此。機緣等名現因也。問。若不待機緣等之現因者。何故今十因中。以機盛別立爲一因乎。答。決擇約德相業用。以簡別之。具如下引。可見之。
    抄。標因深廣（文）問。正見疏文。云宿因旣深教起而大此云大者。卽廣大義也。若爾。可云標能起因深所起教廣。今何但云因深廣乎。答。會解記糺正此旨云。似此科合云標示深廣○不應獨科云標因也。恐後人筆誤爾（已上）准之可知。
    疏。創躡玄蹤（等）問。因深教大之義。如何科揀乎。答。會解意。自初至頓朗萬法者。是因深也。乃以下教大也（云云）決擇作二釋。初釋同上。次釋意。自是以妄相下果大也（云云）此師者教大名果大也。問。今云因深者。爲別指等覺已還因位善根。爲望所起教。通取佛果功德亦屬能起因。答。兩記共約因位善根也。且決擇意。創躡玄蹤者。存相菩提心也。按神等者。離相菩提心也。事理無礙眞菩提心也。或上觀下止。卽止觀無礙也。悲智等自他俱利也。行願等可知。次云是以下果大也。妄想等者。不斷而斷。卽如理智也。靈覽等者。如量智也。乃以此二智無礙解脫力。開闡花嚴妙法門也（云云取意）若依會解意。初二句約證。謂初句明能證智。以初發心時便成正覺故。卽涅槃之菩提也。次句明所證理。以衆聖歸宗冥會之所故。卽菩提之涅槃也。次二句約修。謂初句明大悲般若恒相輔翼成無住行。次句總明普賢無方願行。次二句約徹眞達俗。謂是以二字由上修證同時無礙。故得妄本寂性本淨也。謂初句明妄本寂而徹眞。次句喩性本淨而達俗。由上六句無礙融通故因深也。次下明教大。可知（云云取意）問。見會解釋。悉約果位（見）何云因深乎。答。圓教意。因緣果安初心卽極。何足怪乎。
    疏。諸會佛加（文）問。今云諸會者。通指九會歟。答。會解云。卽一三四五六。此會入定有加。二七不入定故無有加。第八入定無加。而有發起。第九佛自入定故亦無加。故准五會有加（已上）問。下云主仙神者何乎。答。初會供養衆中。開化匝地主山神也。唐經第四卷。
    疏。三順機盛（文）決擇云。上之二因並是德相。約法性力。約佛德能。常遍說故。下之八因並是業用。臨根示導故。或唯初一是德相因。中間八因是業用因。故疏云。乃以無障礙解脫闡斯妙門。神通解門唯業用故。最後一因通德相業用○或初一亦通業用。鈔引不思議品神通說故（已上）。
    抄。十方法惠白佛言（文）問。正見經文。十方塵數佛同名法惠。各現其身在法惠菩薩前。作如是言（云云取意）如何。答。會解云。以名字誤書作白字也。合云十方法惠同名佛言（已上）。
    疏。將欲逐機（文）問。圓覺大疏上（本）云。華嚴稱性不逐機宜對待。直顯一眞法界（已上）五教章稱性本教。逐機末教等（云云）並明花嚴是稱性之本教。故不隨逐機宜之旨。今旣云將欲逐機。豈是稱性之直談乎。答。以時處等校量。顯示法之時。同時異處表顯本末不離。是同教義也（云云）又花嚴根本法輪中。含同別二教。有德相業用二業。若就佛意。約德相則純說一極常恒而無間斷。是卽別教一乘不共之玄旨也。若約就佛德於機。則機有頓漸。若爲漸機兼有於一佛乘分別說三之志。是卽業用門之一分同教一乘之施設也。會解云。若但讃佛乘衆生沒在苦。今欲開頓說漸。故作此言。然佛本意純說一極。此意在法爾中也（已上）。
    抄。天台指爲乳教（文）會解云。今據妙玄。云呼爲乳者。意不在瀆。以初故本故。如牛新生血變爲乳。純淨在身犢子。若𡂡牛卽出乳佛亦如是。始座道場新成正覺。無明等血轉變爲明。八萬法藏十二部經。具在法身。大機犢子先盛得乳。乳爲衆味之初。譬頓在衆教之首。故以花嚴爲乳耳。評曰。旣云初故本故。又云衆味之初。此初卽是本也。豈非指部。爲本耶。又衆味不從乳出。因何而有耶。此但頓漸對說。豈得不然（已上）今云。妙玄者玄義第十也。此文次下又云。又約行者。大機禀頓。卽破無明。得無生忍行。如醍醐。又雖禀此頓。未能悟入。始初立行其如乳。若望小根性人行又如乳。何者大教擬小如聾如啞。非己智分行。在凡地全生如乳。以此義故頓教在初。亦名醍醐。亦名爲乳。其意可見也（已上）釋籤第十云。四約行中。亦從所對得有二名。一從所證理極得醍醐名。二得乳名復從二義。一大行之始。二小機未轉。先列二義。次何者下釋小未轉之相（已上）私案云。如此釋者。初頓有三機。故通二味。一約法身菩薩得證悟。則喩之醍醐。二約大根性之始行。則喩之乳味。三約小機未轉。亦以喩乳也。問。若爾。乳者是喩未熟。何云意不在瀆哉。答。
    疏。先照高山（文）唐經第五十卷出現品中說。出現語業之文也。問。今爲顯開漸攝末之二種本。引日照高山喩。爾者此高山者。爲喩所轉之法輪。爲喩所被之機。答。可有二意也。問。二意俱不明。若云喩法輪者。正見經文云。譬如日出先照須彌山等諸大高山。次法合云。先照菩薩摩訶薩等諸大山王。旣以菩薩合高山。豈非喩所被機哉。何況引此文竟。結釋云。始成便說花嚴是照菩薩山王（已上）旣云菩薩山王不云花嚴山王。明知。不喩所轉之根本法輪也。若云喩所被機者。今爲顯開漸攝末共以花嚴爲根本法輪。更無二箇根本之義。故擧日照高山喩。意云。日出最前照高山。是喩佛日出現先說根本法輪。日沒時還照前山。卽喩法花等所說一乘更無別物。還指最初所說根本一乘。爲舍利弗等所入之義。若強云喩機者。有法喩不齊之難。謂花嚴所被是直往大機也。法花所被卽迂迴漸悟之聲聞等也。旣漸頓有異。何以一個高山爲喩乎。又若以高山譬所被機。更以何物譬根本法輪乎。住云而彼如來大智日光等。此日光合能說佛意。以根本法輪是所說法門非能說人故。亦不可合日光也。如何。答。出現品說佛身業者十喩。第四日光等照喩者。佛平等隨應力。卽今所引經文是也。又玄十六釋晋經今文云。初日光等照喩。云佛平等應機身。合中有六位機盛。謂三乘及三聚無念而照益（已上）准此。以高山合所被機之間分明也。但機不自發必得法利始成器用。法不自顯絕機摧破德。方名法輪。故出擧機則其所得法自然具之。更不待言者也。故抄二下云。一音但是教。本非卽是教。教乃在機。隨機不同（已上）准此可知。就中今經文。雖明佛平等應同之身業德故擧機盛。而其佛身虛不應同。必以法應同之。況此文明先大後小。正約法以明之。故探玄記第一明教前後中。依本起末門引今文竟。次又引三千初成喩文云。先照菩薩諸行智慧。次起緣覺聲聞及餘衆生一切善根（已上）雙釋云。此等文明佛初時說大後漸說小。約法以明依本起末。非約根器。以無先學大後學小故○小乘之法定從大乘流出故（已上）大疏一上全同之。准此。若非約法爲顯本末者。今列先大後小。有何所表耶。若唯約機。則先大後小不可有所表故。明知。經列高山黑高原等。喩菩薩緣覺聲聞等大小機。其先大後小正爲顯法本末。豈非以高山喩根本一乘法。以黑山喩十二因緣法等耶。故今抄次下云。唯明一極爲照菩薩（已上）上云一極是法也。下云菩薩卽人也。合此人法總喩高山。故云還照高山。故會解記云。問言。法花涅槃唯聞一極爲照菩薩者。何言歸於花嚴○答。以照菩薩約人。入於佛惠約法。以人從法故歸花嚴。以法從人爲照菩薩（已上）。
    抄。先照須彌山等（文）大疏九上云。黑山喩緣覺者。無法空之光故。不出功德故。不同菩薩十大山王十地。高原喩聲聞者。不生佛法蓮花故。大地一種通合三聚。取決定能生處喩正定聚。得緣方生喩不定聚。砂鹵等地喩邪定聚。然亦不於故皆等照然（已上）亦不捨者第五十一經擧趣寂二乘及邪見衆生竟。次下云。然亦於彼曾無厭捨（文）此意也。又不同菩薩十大山王等者。第三十九經（十地品記影緣分）云。菩薩十地因佛智故而有差別。如因大地有十山王。何等爲十。雪山王·香山王○須彌盧山王。佛子如雪山王。一切藥草咸在其中。取不可盡。菩薩所住歡喜地亦復如是。一切世間經書技藝文煩呪術咸在其中○如香山王一切諸香咸在其中○離垢地亦復如是。一切菩薩戒行威儀咸在其中（乃至）如須彌盧山王純寶所成。大威德諸天咸住其中○法雲地亦復如是。如來力無畏不共法。一切佛事咸在其中。問答宣說不可窮盡（已上）意云。黑山唯闇瞋而不出。生此等諸德故云不同也。
    抄。唯明一極爲照菩薩（文）問。法花等中廣開會三乘五乘。今何云爲照菩薩耶。答。一義云。探玄記云。要先迴入共教大乘。捨二乘名得菩薩稱等（云云）一義云。會解云。
    抄。以義證教（文）凡法報化三身。是經論所詮明之法門義理也。於是攝論。明法身爲本令生報化。以報化是所生之末故。還歸法身之乎義歟仍今類例此本末之義理。以證成花嚴爲本餘教爲末。亦可從生還歸之旨。謂以報化二義類三乘等。以法身義類花嚴。故抄云。今以法身類於花嚴也。雖有學者頗存異義。而不能具抄。問。梁攝論第十三（意差別勝相第十）云。由如來昔時學三乘十二部經。後成佛時各觀一切法。無不從此法身。生無不還證此法身。故一切法門同一法身爲味。由見修多羅祇夜等經同一法身味。是故生喜（已上）如此文者。但明三十二部經等教法。從法身法界等流之旨（見）。
    疏。除先修習（文）問。今云。先者指何先時哉。答。法花文句第九（踊出品）正釋今所引經文云。一根利德厚。世之已來常受大化。始見我身卽禀花嚴入如來惠。果熟易零是衆生易度。二根鈍德薄世。之不受大化。故須開頓說漸三藏方等般若。而調伏之。亦令此人今聞法花入於佛惠。比前雖難於佛甚易（已上）准此。通指世之已來之遠劫云先也。
    疏。然依正無通有六句（文）決擇云。問。相入門中旣有正中現依依中現依正。應有依正中現正及正依中現正。然相入者。必更互故。若許爾者。應成八句。何但有六。今謂。通云。理實可爾。且就顯勝。中現二。非取二中現一。如擧塵毛之分現圓。非取身剎之圓現分之例也（已上）。
    疏。又有四句（文）決擇云。問。何故相卽不同相入而作六句耶。今加二句云。此佛依正卽彼佛之依。此佛之依卽彼之正。今謂通云上句不異四句中第一句。唯有剎故。下句不異四句中第二句。唯有正故。若更救云。彼四句中能卽成單。此後二句能卽成雙。何云不異。復更通云能卽任單任雙。其體成廢。唯有所卽。或剎或身故不異也。故抄云相卽互亡。故無有六（等文）更有數重難。答。繁故略之。問。相卽四句中初二兩句者。事理及事事二種無礙中何哉。答。會解意通二種無礙。決擇意局事事無礙歟。抄云。由性無二以性融相之處。私引兩記。可見之。
    抄。一佛卽剎者。此釋意先約法身之身土明身剎相卽無二。是事理無礙也。後以此性無二爲由。方成緣起身剎事事相卽之義也。故知。法身有身土別之義。於此處可明之。今具引疏抄（文）大疏二下（普賢三昧品）云。問。法性身土爲別不別。別則不名法性。性無二故。不別無能依所依。答○性雖一味隨身土相而分二別。智論云。在有情數中名爲佛性。在非情數名爲法性。假說能所而實無差。唯識亦云。雖此身土體無差別。而屬佛。法性相異故。謂法性屬佛爲法性身。法性屬法爲法性土。性隨相異故云爾也（已上）抄七上云。疏性雖一味下二解妨。正答前問也。謂與身爲性名法性身。與土爲性名法性土。卽三土三身之眞性也。未失一味。疏智論下三○共答前問○佛者是覺。人有靈知之覺。今第一義空與之爲性。故名佛性。非情無覺。但持自性。得稱爲法。今眞性與之爲性。故名法性。故結云。假說能所而實無（老）次引唯識亦爲證前。卽第十論云。又自性身依法性土。雖此身土體無差別。而屬佛。法相性異故。此佛身土俱非色攝。雖不可說形量大小。然隨事相其量無邊。譬如虛空遍一切處。釋曰○謂法屬佛下是疏釋論。然准彼疏云。佛義是相爲功德法所依止故。衆德聚義故。二身自性故。法是性義功德自性故。能持自性故。諸法自性故。體爲土義。相義爲身。此公意云。屬佛是相。屬法是性。直證所依名土。故云體爲土義。以能依名所依爲法性身。故云相義爲身。今疏意小異。謂佛有覺義。故名屬佛。土無覺義。故名屬法。土無覺義。但持自性故名爲法。言性隨相異者。身土約相則有二差。隨所依性則無差別。今以無差之性隨有別之相。故云性隨相異也（已上）。
    法身之身土者。諸宗之異論也。學者不可不存。況於唯識論文。互釋不同也。尤善可窮始末者歟。私案云。論文上云相性異故。而下云然隨事相者。正順今師釋者乎。
    抄。廢己從他（文）會解意云。自下二句轉展釋上也。謂何故佛體卽法性土耶。謂廢己從他故等第二句。亦有三所以。以後後釋前前（云云）。
    抄。由性無二（等）問。自下釋何句乎。答。會解意云。上別釋二句相。並是理事無礙也。自下躡上合釋二句。謂由法性無二故。顯法性融通義。卽事事無礙。所因總合初二兩句。方成諸法相卽自在門也（云云）問。三四兩句當十玄中何門乎。答。會解云。三四二句亦卽祕密隱顯俱成門。以互奪故隱。不壞相故顯也（已上）意云。合二句成一門也。然決擇有二釋。初釋意此。第二約體句。但就相卽一門。約能所卽義分四句。故彼云。身剎之上各有有體無體二義。有體之義爲所卽無體之義爲能卽。說雖前後具則同時。前之二句各取一有體。一無體。互爲能所卽。第三句雙取二所卽。第四句雙取。二能卽所卽各對彼能卽。能卽還對所卽。非謂二有體並二無體俱故。或二有體是不卽義。要由不卽方能卽故。尋抄自知（已上）或二有體等者。是第二釋也。
    抄。體外無用（文）問。若爾。用有相卽義。體有相入義可云乎。答。決擇擧二師異說。其外立自義。恐繁故略之。
    疏。一道至果（文）決擇云。釋有二義。一者一因一果。二者萬聖千賢同修萬行。更無異路。皆一道義（文）。
    抄。周易下繫云（文）周易第八全如所引。盂蘭盆疏會古通今記上卷（光嚴無際大師普觀述）云。梵王修四等。以慈心爲首。帝釋修十善。以殺居初。並是馳生爲本因也。天地以生物爲德。故易曰。天地之大德曰生（已上）准此。生長萬物爲天地之大德（爲言）。
    疏。初地云一地之中（文）問。抄牒文亦云初地云下。然正檢初地經文。全無此文。如何。答。實如來難。但初地十願中。第四修行二利願（唐經三十四）云。又發大願云。一切菩薩行廣大無量。不壞不雜。攝諸波羅蜜。淨治諸地。總相·別相·同相·異相·成相·壞相。所有菩薩行皆如實說。化一切令其受行心得增長（已上）大疏六下意云。初廣大等者行相也。謂廣者。從初地至六地。大者七地。無量者八也（已上等云云）次攝諸波羅蜜者。行體也。次淨治諸地者。行業也。以十度行淨十地障等（云云）四總相下行方便也。疏云以六相圓融巧相集成一具一切（等文）是就十地所修二利十度等諸行。以明六相圓融也。豈非圓經明說六相圓融者。正出願文哉。故同經十地品初明加所爲中。依自利行有十句文。地論主以此六相融攝消釋經文。以信行地爲總相。於中開出願樂位見位修位究竟位名別相。更明同異成壞。如常應知。然則或十度等諸行。或信住行等諸位。以六相令融攝之義正出地品。初明加所爲中。及說初地十願之文中。故云初地之等也。一義云。晋經第一列同聞疏中。先擧普賢菩薩衆竟。其歎德中。云住於一地普攝一切諸地功德（已上）今疏所指之全文卽是也。爾者今云初地云等之地宗。或可作卷歟。或可作會歟。思之。若依唐經。云能隨方便入於一地。而以一切願海所持恒與智俱盡未來際（已上）大疏一下云。三能隨下明得位極。謂普賢身遍於六位。隨在一位以願海力持於一切故。舊經云。在於一地普攝一切諸地功德。今此文順西國。若順此方應云能以方便隨入一地。以願海力攝持一切地也（已上）自下廣破刊定。要者可見。
    抄。前中自有二義（等）問。就圓融門分此二義。爲義一機上義分之爲二機。各別修證之。答。於一機上以義分之。謂初總辨相攝者。次下鈔云約理行圓融（云云）決擇釋云。以理融行。圓盡圓融（已上）也是則擧一全收。正顯圓融門。門實義故云總辨也。次五位互攝者。次下抄云。兼明行證相似（云云）決擇云。且約相似中。圓融如長劫。唯攝長劫等也（已上）言兼明者。大經中廣說圓融義。勢變多端無所𤘽礙。或善趣位行中。具攝一切位。如賢首品說。或別指初位。具攝因果。如發心品說。或隨擧一位卽攝一切。如經云在於一地普攝一切諸地功德。或實種類相似顯圓融法理。卽如今五位互攝是也。是則委欲顯圓融之時。或有稱性直顯。或有實法曲顯。雖義門有異。無非同顯圓融義故。一義云。餘經餘論已明行證相似。今根本法輪中亦兼明之。故云兼明。是同教一乘意也（云云）。
    抄。如初住攝於初行（等）會解云。回向品疏云。然斯位滿總有五重。一約信滿（如賢首品說。得灌頂而寂位等）二約解滿（如灌頂住及海憧處說）三約行滿（如第十行入因陁羅羅細法顯等）四約願滿（如第十入法界無量迴向證窮法界故）五約證滿（如十地墮在佛教故）然抄中唯從十住滿對行向地說。兼下引證云信該果海。卽是五住滿。卽至佛故也（已上）問。今以十住爲能攝。亦可有以行等爲能攝乎答旣云互攝。何無此義乎。
    抄。第十住滿珊灌頂（等）兩記共云。自下至亦灌頂成佛者。明證相似。以各得灌頂成佛之極證是相似故。次十行智度圓等者。明行相似。以所修之行業各相似故。問。五位互攝同名行證相似。然今唯住地相望明證相似。行地相望明行相似。則於兩處終不攝迴向。又行證不廣。兼通有何意乎。答。實如來問尤可兼通。故決擇今抄之。釋相似竟。次下卽云上雖略示。總相而言。所修妙因名行所獲妙果名證。住行向地相梯而言。一一相似各隨似互相攝也（已上）准此可知。
    抄。一云一地之中（等）問。今此經文唯明十地中。一地攝餘地。何引此文。證總辨相攝耶。答。抄云。以一例諸等（云云）擧十地一位。例住行等諸位也。
    抄。二云信該果海（等）問。今唯明信該果海義。何以此證五位互攝乎。答。准會解。上立義云。五位互攝。而但擧住行等四位。略十信。故今引證中。但云信該果海。亦略住行等。立義引證影略互顯也。問。五位互攝者。約行證相似。尋其流類。明互相攝之義。而賢首品意。明十信成滿時由大緣起力。故頓攝諸位之旨。正是總辨相攝。非五位互攝義也（是一）次十住十行等。名竪有十重次位。故可有初住初行等互相攝義。而十信無此義。約何次位成行證相似義乎（是二）又十信尚是退位。爭與不退際上諸位互取攝乎（是三）又大疏四上（發心品）云。通說諸位相攝。總有三類。一以行攝位。如信中具一切位。賢首品說。二以位攝位。如十住滿卽得成佛。如十住品及法界品海幢比丘處。其十行十向十地皆爾。各如自品說。三初心攝終。如十住初心卽攝諸位。如此品說（已上）此云以位攝位者。卽是當今互攝義。此外別云以行攝位等。明知。賢首品所說信該果海義。非五位互攝義云乎。如何。答。實如來難。雖十信是退位。竪無次位。而賢首品明十信終心得灌頂而昇位。全同彼住行等位滿稱灌頂位。卽示成佛儀。故約此證相似一邊。對彼住行等以論互攝義。非謂如初住初行等彼此互相攝。亦有初信二信等可論互攝歟。爾者初三難不可來。次至發心品疏釋者。彼約行位有異。故別開之。今約諸位滿心之證相似。故一往合論之。各據一義故不相違歟。
    抄。如賢首品中乃至（文）此品中明以信爲本。卽此信展轉能成諸行。其所成所具諸行中。十住十行十向總束擧之。於十地者。歡喜離垢等各別列之。如是說竟。卽次下云。若得十地十自在修行諸度勝解脫。則灌頂大神通住於最勝諸三昧。若獲灌頂大神通住於最勝諸三昧。則於十方諸佛所應受灌頂而昇位（等文）凡說諸行相由之義。並云若得等則獲等（五見彼經文意知）大疏三下釋云。以若有彼則有此。非是前後鉤鎖相因。唯是本位信中有此則有彼。同時俱有而說有前後。是故信門具足一切行位之相（已上）抄九下擧十味香及漏路之喩釋之。尤至要也。繁故略之。要者可見。今抄云。乃至則得等者。省略超越具足一切行位之相。故云乃至也。
    抄。正明以初攝後（文）會解云。正意只是初心攝後究竟位。兼則通二義（已上）問。今二義者。其相如何。答。初義意。旣裏存五位互攝。而表則以初攝後。故初發心住攝第十灌頂住時。更不待行向等。卽成佛果。故云當位相望。是則於五位互攝之十住一位中。初後相望故也。後義意。約總辨相攝。而別擧初住攝後妙覺。故云巽住相望。次下引四十二字門正明此義也。雖二義不同。共是列擧初攝後之一義意也。
    抄。四十二字（文）大疏十下（衆藝知識）云。結云四十二門者。爲表四十二位。故云智論中諸位圓融明初阿具後諸字（已上）就此四十二字。有兩重相攝。一總攝諸字歸初五字攝。二重攝五字。歸初阿字。
    疏。以行布是教相（文）問。爲教相唯屬行布。理性唯屬圓融。將又如何。答。決擇云。今將教義理事兩對。辨圓融行布也。斯則約教約相。論行布顯也。約理約性。論圓融顯也。非謂教之與相唯行布。理之與性唯圓融也○又解。約教相則所有圓融皆行布。隨根隨相各不同故。約理性則行布皆圓融。就義就性成無礙故。細思有味（已上）。
    疏。相是性之相故行布（文）問。上辨定其相中云行布是教相施設之行布。與今正明會融中云行布不礙圓融之行布。同異如何。答。上云行布者。卽如抄五上云。行布卽始終二教。圓融卽是圓教是也。今正明會融有三重中。初重之行布者。如大疏三下（賢首品）云。以法是圓融具德故○如下善財童子兜率天子等所行所得。並其人不同行布次第教中之所說也○此經假有行布。亦皆圓融（已上）准此。今正明會融中行布者。是此經亦皆圓融之行布也。
    疏。圓融不礙行布故一爲無量（文）上直明無礙竟。自下第二番明非無礙而互相成也。意云。一理平等之體自具無量德。卽此無量德全體一理平等故互相成也。問。今云無量德者。淺深勝劣之德歟。爲當如何。答。章十玄義釋同時門中云。此上諸義隨一門中。卽具攝前因理事一切法○故此經云。初發心菩薩一念功德深廣無邊際○何況於無量無邊劫。具足修諸度諸地功德行義。言一念卽深廣無邊者○如彼同體門中。一錢卽得重重無盡義者。卽其事也。何況無邊劫者。卽餘一一門中。各顯無盡義者是也（已上）准此可知。問。今云一理平等者。理性一如故云爾歟答。不爾。今則事事諸法擧一全收圓融一味。以法性實德法爾如是。故云一理平等也。法界觀周遍含容觀中事如理門。思之可知。
    疏。無量爲一故融通隱隱（文）自下第三番也。意云爲一故融通而不失無量本相。故隱隱然似有（爲言）問。抄云不失本相者。其義如何。答。決擇兩處有釋。謂當卷上文釋顯果德中。相卽四句之俱泯兩句。卽如上引。可見之。又抄一上云。言曆然者。不壞相故（已文）決擇第一云。不壞相行布義。非圓融中體廢相存也（已上）此約能卽故云體廢相存也。今卽圓融中體廢相存。名爲不壞本相之義亦可通歟。謂體廢故云隱隱。相存故云然似有（爲言）但當處決擇釋云。將行布就圓融門。故言隱隱然似有。如將不變。在隨緣門。故說眞理。名之爲隱。此之類也如將不變者。抄一上釋往復無際中云。然眞有二義。一約隨緣（等文）彼決擇（第一）釋眞生滅中。具有問答。准此等釋。細思可知。
    疏故世親以六相圓融（文）問。今疏抄釋爲同成一意。爲各成別義。答。會解云。言總同成別異壞者。新經疏云。故由六相有圓融義。又依總圓成。別則說圓融。依別異壞則說行布。據此則初意是今疏中意。又依下卽今鈔意（初義六皆圓融。次義三是圓融等。已上）問。今抄釋成疏意。而如會解釋者。反成相違歟。又有何所見。如是釋耶。答。貞元疏旣作兩釋。以彼文相校今疏抄。則疏云六相圓融者。全同彼云故由六相圓融義。抄云總同成等者。全同彼云依總同成等。彼此校合宛似函蓋。但至疏抄相違者。二文影略互顯一義。有何難乎。況上圓融行布二門別論之時。圓融門中引三文證。是唯圓融義也。今明二門無礙。尤可引二門無礙之文證。故疏但云六相圓融。而抄爲兼明二門無礙。故列總同成別異壞也。意同彼貞元疏。云依總同成則說圓融。依別異壞也。意同彼貞元疏。云依總同成則說圓融。依別異壞則說行布也。尤有其謂者乎。問。若今抄釋全同貞元疏次義者。復次義意。唯總同成三是圓融義。而今抄擧六相竟。通云由此故得擧一全收。豈非同彼初義云六皆圓融乎。答。旣云依總同成則說圓融。依別異壞則說行布。是則二門相成本是一理平等。況若無差別無可圓融。故通結由此故得等也。問。疏云六相圓融者。爲一一相彼此與力論圓融義。爲一一相中擧一全收故名圓融。答。決擇云。隨擧一相攝餘五相。總號圓融（已上）問。
    抄。雙引論疏（等）問。今望經疏簡上下義者。爲廣指圓融義。爲別指六相文。答。會解云。言經則唯是下者。在初地經中故（已上）准此別指六相文也。意云。若直就經文。則唯出初地經文。其外更無說六相之處。故但云下文也。若以疏釋見一經文。則毎列十句。意含六相。故一經上下廣明六相。其文非一（爲言）問。
    疏。一頓成諸行（文）貞元疏第一云。二頓行諸行者。一行卽是一切行故。此復二義。一約心觀。二約性融。今初謂一念相應能頓具故。謂知此心卽是佛智。佛智卽是無念。無念心體內外無著。諸過自防。忍可諦理離身。以相寂然不動。了見性空善達有無。進諸妙覺。是眞修習。決斷分明。十度具矣。十度旣爾。餘行例然。故修一行成一切行。二約性融者。以隨一行稱法性故。法性融故。此一行如性普收無形不具（已上）今云內外無著下句。如次是檀等十度也。又此頓成諸行之二義。尤肝要也。且如梵行品說初心成覺之文。云知一切法卽心自性者。正約心觀明一行卽一切行。故彼疏（四上）云。由理觀深玄了性空云萬行齊修等。今疏所引十住品等者。約性融歟。
    疏。十住品云（文）唐經十住品（卷第十六）偈頌說第七不退住中。云一卽是多○卽一（已上）長行云。說一卽多。說多卽一（已上）。
    疏。普賢行品（文）問。教受斷惑義云。普賢品明一障一切障。小相品明一斷一切斷（已上）今何云普賢行品說一斷一切斷等哉。答。抄釋等言云等取一障一切障等。故知。今亦存普賢品明一障一切障之旨也。但於餘處釋者。所詮小相品偏明斷惑義。普賢品雙明斷障二義。故不可爲相違也。小相品但明斷義者。彼品云。爾時諸天子聞說普賢廣大。迴向得十地故○以衆生數。清淨三業悔障一切諸業障（已上）於抄一上明見聞益中。委記之竟。又說聞香益中云。八萬四千煩惱了知如是眞是虛妄（等文）正是明一斷一切斷之文也。普賢品雙明二義者。如會解記釋。次下引之。應知。
    抄。等取一障一切障（文）普賢行品（卷第四十九）先明所治廣大云。若諸菩薩於餘菩薩起瞋恚心。卽成就百萬障門故。何等爲百萬障。所謂不聞正障（等文）初四十障十信也。又云。不示佛法障習氣蒙法障（等是）次九障十住。次十一障十行。次五障十向。餘障十地也。是卽嗔恚之一障以障一切也。復辨能治深妙中。經文云。是故諸菩薩摩訶薩。欲疾滿足諸菩薩行。應勤修十種法。何等爲十所。心不棄捨一切品生。於諸菩薩生如來想（等文）是卽今抄云。初說十句者也。次經云。安住此十法已。則能具足十種清淨○具足十種廣大智○得入十種普入○住十種勝妙心○得十種佛法善巧皆○佛子菩薩摩訶薩。聞此法已○捋此法者。少作功力。疾得阿耨多羅三藐三菩提。皆得具足一切佛法。悉與三世諸佛法等（已上）私案云。五十種是一修一切修也。少佛功力疾得阿耨等者。一證一切證也。
    抄。一念嗔心（文）問。如本經文者。先明所治。復辨能治。卽如上引。今何例引哉。又文相起盡全不次第相因。有何意哉。答。實如來難。但今抄上通列斷惑修證。下略指經。明其相之時。爲證上一修一切修等。先指示頓成五十種行之文。是當段之正意故也。次爲證上一障一切障。引一念嗔心等文。是則逆次引示之歟。大疏八下云。標雖百萬略列百門。古人寄位分五。初障十信行○（如上指配）昔結云。菩薩萬行不過此五。起一嗔心一切頓障。此釋非不有現○又所障法界如帝網。重重能障同所。亦皆無盡。故知。百萬猶是略明（文）抄十八下云。二古人寄位下叙古釋。刊定同此。三此釋非不有理。辨順違。四又所障下結成正義。猶是古釋故有又言。疏意取此。不欲局配。故爲正義（已上）。
    抄。故偈中云（文）問。此所引偈文全不與不隣。如何。答。自下引二文。並以玄妙文通顯圓旨。以證今頓成諸行之義也。就中此偈文者。正顯普賢行中。明卽悲大智行。有十種行。第七三世間自在行。有十頌中。第六偈也。大疏釋云。三世間自在行。此中玄妙宜審思之（已上）抄云。疏此中玄妙宜審思之歟。大經文理觸途多妙。但文言浩博不能具釋。又理玄文易故令思之。旣云玄妙。今重略釋○六融念劫。於時自在。上二事理雙遊（已上）上二者第五偈不動遊剎。於器界自在（云云）。
    疏二遍成諸行（文）貞元疏云。言遍成者。謂次第淺深各各差別。於中又二。一者行本。二者行相。言行本者。謂菩提心經云。忘失菩提心。修諸善根。魔所攝持故。二千行法冠之最初。善財求友。先○發有菩提心。是法器故。然菩提心略有三種。一者心體。二者心相。三者心德。言心體者。廣有無量。海雲比丘說有十心。要略唯三。一者直心（等文）如今抄所引。又若依瑜伽三十五心就菩提心出五種相。一自性者。論云。以初正願爲其自性（已上云云）二行相者。論云。決定希求爲其行相（已上）三所緣者。論云。以大菩提及諸有情一切義利爲所緣境（已上）四功德者。論云。問。論云。以初正願爲其自性（已上）倫記第八云。初辨自性。略纂曰。此願以何爲體。謂欲信及勝解爲體○若剋性卽欲信爲體（已上）然今疏抄等以三心爲體者。同異如何。答。凡判菩提心體。依教宗依義門。不可一准。且依彼法相宗意。則一切法悉以法數判斷之故。如所引。若法性宗意則如今所引。
    抄。體卽三心謂一直心（等）疏三下（十住品）云。然三賢十聖皆以菩提心而爲其體。菩提心有三。一者直心。正念眞如法故。二者深心。樂修一切諸善行故。三者大悲心。數護一切苦衆生故。所念眞如亦卽本智。本覺智故。後二顯是恒沙性相。然此三心有一。必兼二。而三賢互有增微。十住直心增故。故名爲解。解爲行願本。故首而明之。十行深心增。故名爲行。依於前解以起行故。十向大悲增。故名爲願。迴前解行。願諸衆生離苦得樂故。十地三心等證。故名善決定。而大悲爲首。故擧其願。是以論願善決定者。如初地中。發菩提心卽此本分中願。十信通信此三。覺此三等佛。故知。又菩提心是諸位通依（已上）抄十上云。四然三賢下廣說。於中五。一標擧。二菩提心有三下引論辨相○三所念眞如下疏釋彼論。四然此三心下歷位辨差○所以增名解者。正念眞如是智解故（等文）。
    抄。言相者卽無相（文）問。無相爲相等四句爲句句各顯別義。爲四句共成一義。答。一義云。四句展轉共成一義也。謂無相爲相。故同法界相。以同法界相故絕分量相。以絕分量相卽是無齊限之相也。是則以上三句展轉成下無齊限相也。故貞元疏第一云。言心相○謂要無齊○若約悲願。盡度衆生。盡修諸行○其一一行皆無○齊。若約正念眞如無齊限者。則下無衆生而可度者。上無菩提而爲所求中。無萬行而可修斷。亦無眞如而爲所念故（已上）旣以無齊限之一義。歷諸門明之。故知。今所擧無相爲相等三句。不顯別義。終歸第四句也。問。瑜伽論云。願決定當證無上正等菩提。能有情一切義利畢竟安處。究竟涅槃。及以如來廣大智中。如是發心定自希求無上菩提。及求能作有情義利。是故發心以定希求爲其行相（已上）旣以決定希求爲菩提心行相。今何以無齊限相爲相哉。答。法門建立依宗。依宜不可偏執。且今圓宗意。稱性之直談。不逐機宜對待故。發菩提心亦同法界相。以法界無分量故。菩提心以無齊限爲相也。卽初地十願云。虛空界盡衆生界盡。乃至衆生煩惱盡。則我願可盡而虛空界等不可盡。故我願不可盡等（云云）橫盡佛界生界。竪盡九世十世。如其法界橫竪無盡。菩提願心亦復如是（爲言）然瑜伽等意以法相爲宗。故於菩提有情起上求下化之誓願。以此能誓願爲名自性。此是心用有四分中見分也。此能緣之心必記所緣之境。卽於菩提有情之境上。決定希求是名行相。謂相分也。其菩提有情卽名所緣。是本雙也（已上）彼出五種相中。初種者是也。故倫記第八云。第三所緣卽據質。第二行相是其影像（已上）是則以法相爲宗。故併入法數釋菩提心之體相等也。各依所宗互不可是非者乎。問。是依瑜伽論。何以非慮之相分爲菩提心之行相哉。故唯識論第二破相分。名行相之義竟。次下云。故識行相是了別。了別卽是識之見分（已上）又云。相分是所緣。見分名行相（已上）倫記解釋豈不違此等論判哉。況論正云。以定希求爲其行相（已上）希求之當體全是見分也。縱雖餘處有相分名行相之義。而於今瑜伽文。可見分名行相者也。如何。答。有一義意。如來難成立之。倫記釋者用否可依時（云云）但仲算私記意。唯識見分名行相。瑜伽相分名行相（云云）旣會本末二論不同歟。爾者得本論之趣。如是判歟。謂唯識對小乘破定執。瑜伽明菩提心之體相。故尤以倫記釋可爲指南。故知。今瑜伽文擧所緣之境。顯能緣之心也。謂菩提心者希求之心也。卽所希求菩提有情之影像。於能求之心上現在前時。菩提心方成。譬如鏡中像現前時。彼鏡能照之用方顯。今菩提心亦如是。能希求心中所希求有情之影像現前時。菩提心體相方顯。故知。今文擧所緣影像之行相。顯能緣之菩提心也。


演義鈔一下纂釋第四

　　疏。九開因性（文）問。玄十六云。若三乘發中衆生心中。但有因性無果用相。此圓教中盧舍那果法該衆生界。是故衆生心中亦有果相（已上）今旣明圓經教起。何不云開果性乎。答。出現品云。無一衆生而不具有如來智慧（已上）疏九上云。此有三意。一明無一衆生不有佛性。則知。無性者非衆生數○二者衆生在纒之因。已具出纒之果法。故云有如來智慧。非但有情後方當成。亦非理先智後○三彼因中之果智。卽他佛之果智。以圓教宗自他因果無二體故不爾。此諸衆生有果。何名說佛智耶。斯則玄又玄。非花嚴宗無有斯理（已上）抄十九上云。一明生等有因。二明因有果智。三自他交徹（等文）會解記引此疏文竟。次云。評曰。三義中初通終教。次通同教。後唯別教。今云開因性。卽衆生因中具果德。當次義。又上果德卽十佛果德。今亦衆生性具此。當第三義（已上）意云。直就衆生心論之。故名因性。然其所開正是果性。故行願疏云。五開物性源（已上）同記第二云。大疏此段名開因性。如何開耶。出現品云。佛子無一衆生而不具有如來智慧（等文）准此可知。是則正符合玄記釋。何爲相違乎。問。今抄釋因義。但云本有恒沙性德等者。唯約因性不通果性（見）況旣云開因性。何用強會乎。答。抄云。本覺佛智無二體故（已上）本覺是因性也。佛智卽果性也。意云。因性具果性（爲言）故疏九上云。所以知。以佛智遍者。無一衆生不有本覺。與一切佛體無殊故（已上）又抄十九上云。因有佛智○所以有者。因果二性無二體故。若因無果性。果是新生便有始終。故新生有始。佛性非常住故（已上）以此等文校合今抄釋。更無異徹。何況疏云。謂上因果理事皆由衆生性有（云云）所言果者。卽指第五顯果德也。加之。次下別釋中。引破塵出經卷等之文。思之可知。問。圓頓成佛論云。今時修心人。先以自心日用無明分別之種。便爲諸佛不動智○清涼祖師依性起品。佛智在衆生心之義立三復次。一生生自有○二當果自有○三他果在我○若但返照性淨本覺爲不動智佛。則當初復次。若成事事無礙佛。則當後二復次。圓融成佛也（已上）旣云。後二復次是事事無礙。何會解記云次通同教者。答。
    疏。但相變體殊（文）自下明迷覆因性之義者。爲顯開示之義故也。今先且略述五法名義。抄六上云。疏文五法諸經皆具。且依楞伽列次第者。則名相忘想正智如如。以爲其次。若瑜伽七十二云。一相。二名。三分別四眞如五正智。分別妄想涅槃名（已上）此云疏文者。次下引之。准此。今疏亦依楞伽也。問。五法之義如何。答。大疏二上·抄六上委釋之。次下引之。且唯識第八云。彼說。有漏心心所法變似所詮。說名爲相似能詮現施說爲名。能變心等立爲分別。無漏心上離戲論。故但總名正智。不說能所詮（已上）此云彼說者。指瑜伽也。此文詮要故先引之。
    抄。相反體殊者（等）大疏二上（第四至空神之處）云。迷如以成名相。妄想是生。悟名相等本如。執翻成智。如外無智。智體卽如。此二猶空寂照無礙（已上）鈔六上云。言迷如以成名相。則妄想是生者。此顯迷時唯有三法。一名。二相。三妄想。故此五法通該一切而不必同時。謂妄想正智此必不○故今有妄想。決無無正智。其如如者。名相則有隱顯。此中迷故如如則隱。名相則顯。次云悟名相之本如執翻成智者。此顯悟時但有其二。一正智。二如如。旣有正智。決無妄想。了名相如。名相則隱。雖不壞相擧體卽空○故楞伽云。謂了名相及與妄想。體不○得名爲正智如如。卽是名相妄想本自不生。釋曰。名相不生則境如矣。妄想不生則心如矣。了心境如是爲正智。故唯正智及如如存。次云如外無智智體卽如者。復融上二以爲一味○故疏結云此二猶空寂照無礙。卽是如照卽正智如日念空。雖有二事一相難分（已上）問。付明五法且名相與分別相望。能生所生義如何判之乎。答。密嚴經下云。名依於相起。二從分別生（已上）又云。名從於相生。相從因緣起。此二生分別（已上）同疏第四云。上文中說二法分別生。何故此文此二生分別耶。如是二文互不相違。上文中說名相。二法從分別生者。就實而說。大乘法中心爲本故。今此文中此二生分別者。起次第作是說故。良以起執迷名及相執爲實故（已上）根本無明有迷眞執妄之二義。今名分別。亦名妄想者是也。然大疏云。迷如以成名相者。此是迷眞之無明熏成名相故。密嚴云名相也。從分別生也。執妄之無明返執名相。爲實有故。密嚴亦名相。二能生分別也。
    抄。知見性相並皆疏二上（欲界諸天之處）云。以開攝示。以悟攝入。謂開示初能化。悟入約所化。彼論云。開者無上義。謂深一切智智更無餘事。卽雙開菩提涅槃。謂以知見之性爲涅槃。知見之相爲菩提。衆生本有障翳不現。佛爲開。深則本智顯現。故示者同義。三乘同法身故。悟者不知義。不知唯一實事故。今令成報身菩提故。入者令證不退轉地故。卽是因義爲證初地已上。菩提涅槃因故（已上）抄六上云。言以開攝示等者。此有二釋。前卽嘉祥意。四句雖殊不出能所。開示約能化。悟入約所化。全彼疏文。彼更釋云。能化有大開之與曲示。所化有始悟之與終入。意云。但說有性名爲大開。言此是凡夫性。此是聖人性。因果理行卽名曲示。豁然了知故名爲悟。行修契證因之爲入。則始淺終深。下引論意則初深終淺。以入約因故。彼論云。卽第二釋彼論說釋如來知見。云知見者。如來能證如實。知彼義故。疏意云。如實卽法性是所證也。知彼義卽能證大智也。能所知見以名知見○今疏但出開示四句。開者無上義論標名也。謂深一切智智更無餘事者。釋所開卽一切智智。一切智者。是根本智。重言智者。是後得智。根本名知。後得名見。深此二事更無有餘能勝過此。故名無上。卽雙開菩提涅槃者。釋所開一切智智也。謂以知見之性下釋雙開義。衆生本有下疏釋開義○知見性相並皆本有。有大智慧光明遍照法界義。故涅槃云。佛性名第一義空。知見性也。第一義空名爲智慧。知見相也。在因爲性相。在果爲菩提涅槃。故云衆生本有障翳不現了○示者同義。別示知見之性。以成涅槃。悟者不知義。別示知見之相。以成菩提○上三皆果斷德智德。以總別故而成三句。入卽因義。未知何可能證。故示與無量智業無量智者。卽果中一切智智體用。而言業者是彼因也。所以要擧初地已上爲因者。登地證如爲涅槃因。能證地智爲菩提因○又開者卽涅槃○示卽法身。悟卽解脫。三德涅槃。卽是三句入是三德之因上有三意。一約佛性。二約菩提涅槃釋。三約三德涅槃釋爾。並同佛性有果果。卽菩提涅槃故。三德涅槃攝菩提故。約佛性故（已上）問。上所引疏抄有二釋中。當段疏抄當何釋意哉。答。云可通兩釋。不可偏局。故大疏三上（問明品）釋經其性本清淨開示諸群生之文云。衆生等有或翳不知故。佛開示皆令悟入（已上）抄九上云。衆生等有或翳不知下釋第四句。卽用法花開示悟入佛知見意。謂開除或障。顯示眞理。令悟體空證入心體也。大意然矣。此有多釋。已如前引。今更略擧禪門釋之（等文）如前引者。指疏二上等也。此疏抄釋全同當段疏抄。彼旣云大意然矣。而令通含多釋。今亦可爾歟。故決擇類聚疏抄處處釋。總爲三義。一依法花論。二依嘉祥。三依禪門。初義中引疏二上衆生本有等文。次第義中引抄九上開除或障等文。豈非爲當段疏抄令通此等諸義哉。一義云。當段疏抄并問明品疏抄卽同法花論意。謂今抄釋開義云。知見性相。並皆顯現。問明品疏云。衆生本有等。彼抄釋云開除或障等者。並全同疏二上·抄六上述法花論意之釋也。又今抄云不知令知名之爲悟者。全同彼論云悟者不知義也。思之可知。問。行願記第二云。能化有二。謂大開而曲示○若依法花論釋。開者雙開菩提涅槃二無上果。示者別示法身○清涼國師解云。開者開除或障。示者眞實理（等文）今略引三師釋開示二字之釋。餘二字之釋應知。是卽三義大不同也。明知。抄九上云開除或障等者。是清涼之別義也。何輒混同法花論意哉。答。疏二上引法花論雙開菩提涅槃之文。卽釋云衆生本有障翳不現佛爲開除（文）故知。行願記云清涼國師云等者。解釋上所引法花論文（爲言）非謂清涼別解也。但於三師釋大不同之難者。嘉祥與論實不同也。清凉只釋論釋。餘非別義。謂衆生本有知見性相。而障翳不現故。佛開除或障令性相雙現。故云雙開。爲言其性相者。如其次第涅槃菩提也。卽今抄上文云。二但相反下覆彼因義。是須開所以（等文）正明此意。委可見之。
    抄。故談已下（文）問。今明開示悟入。爾者約能化歟。約所化歟。答。一義云。今披處處解釋。大疏二上雙存兩釋。謂嘉祥與法花論也。又大疏三上唯有一釋。全同法花論意。又彼抄九上釋之時。更擧禪門釋之外不別出餘義。並如上引。准此。清涼處處雖有多人。並是他師釋也。未見別出自義。但多述法花論意（見）然述法花論意。旣云故佛開示皆令悟入（文）故知。論意亦開示約能化悟入約所化云事。但嘉祥釋大開曲示。論判雙開菩提涅槃別示法身。嘉祥釋始悟終入。論判悟約菩提。入緣修因。故知。雖四字別義有差異。而約能所則嘉祥與論是一同也云事。卽今疏云故談斯經等。抄釋云結成開義。思之可知。餘解記云。言略釋如下者下。抄云古有多釋。一法花論云。開者無上義○二嘉祥云。開示約能化。悟入約所化○然此天台破云。經明四句。皆云爲令衆生。語意爲主。前機得益。非關化主。應作所化入開悟。那卽分兩句。作能化開示耶。今爲通云如經二句。云欲示衆生佛之知見。豈非佛爲能示。又法花論牒初句云。如經欲開知見。令衆生知得清淨。故牒第二句云欲示衆生佛知見。故皆爲約能開示說也。若牒第三句。則云如經欲令衆生悟佛知見。故牒第四句。欲令衆生入佛知見故此二句。約所化悟入說也。故經論正意自約能所明義。那忽破云。四句皆云爲令衆生耶。花嚴亦云。其性本清淨開示諸衆生。亦佛爲能開示也。只由此故。吾宗多引嘉祥此義也（已上）先德釋分明也。尤可依用之歟。問。此義不爾。今疏云。亦有二種。一以言顯示等（云云）准此。示之一字兼約能化。開示悟入之四通約所化。以之思之。若如所立者。旣初以言顯示之義。是約能化。何但明示義不通開義哉。後使修行悟入之義。是約所化。何不局悟入而通開示哉（是一）況今是明圓經教起因中。釋爲開因性故說今經之義。故知。雖借用開示悟入之言。於其義者未必全用歟。故疏主爲證花。而但是爲取語便之相似。未必全用歟（是二）又抄次上云。若寂照雙依則因性開矣（已上）此正約所化機開發已性。以釋開義（見是三）明知。縱雖餘處釋符同法花論。而當段疏抄偏釋圓經教起因。中明開因性之義。故不可同餘處爲釋法花意。全引用法花論及嘉祥等釋也。如何。答。今疏云。亦有二種等者。初約解。後約行。全非約能所化也。但其開示悟入之字義。不可違彼論釋也。謂初以言顯示者。此約解了。然佛但指示之。令其知有卽如示貧女宅中寶。而未見未用。故唯明示義不通開義。其故者以開除惑障。必由修行故。次云二使其修行等者。欲令生修行悟入。故佛開除惑障。顯示眞理。卽抄釋云。義通開示者是也。意云。疏云使其修行者。正明所化機之修行。雖可局悟入。而欲使其修行則佛必爲其開除惑障。故云義通等也。抄云。顯現之言對於開示者。由能化之開除。故所化心中所具知見之性相。今方顯現。故云對也。當段疏抄釋得此意。可知之。
    已上一義意也
    一義云。開示悟入之四字俱通能化所化。謂法花論意。開者雙開菩提涅槃。示者別示涅槃。悟者別成菩提。入者總是能證菩提涅槃之因也（云云）如上所引抄六上釋。可見之。若開示之二字局能能化。悟入之二字局所化。互不相通者。能化之佛可不教可證菩提涅槃之因業。何故彼抄云。悟者不知義中。別示知見之相。以成菩提。入卽因義。未知何能證。故示與無量智業（等文）旣並云示。豈非能化之教示哉。又所化之機可不顯示涅槃法身之眞理。何故彼抄云。示者同義。別示知見之性。以成涅槃（已上）豈無所化之機成涅槃哉。故知。法花論意不可局配能化所化。但可隨應俱通能所。故處處解釋或約能化。或約所化。任便釋之。當段疏抄正存此旨也。故抄六上述嘉祥云。四局雖殊不出能所。述論意之時全無能所言。明知。不局配能所也。但清涼處處見述法花論意者。准前義可知。問。四字俱通所化者可知。又故今抄之使其修行義通開示（等文）但悟入之二字。如何通能化哉。答。抄六上委釋法花論文。見彼可知。
    已上一義之趣也
    一義云。今疏意者。示之一字獨約能化。開悟入之三字共約所化歟。其故者。疏云。一以言顯示令其知者。此約能化。然抄釋云。唯明示義（文）疏云。二使其修行悟入顯現者。此約所化。然抄釋云。顯現之言對於開義（文）次下卽引法花文云。欲令衆生開佛知見。欲示衆生佛之知見（云云）如文相者。空生自開佛知見。諸佛世尊顯示衆生。於佛知見（爲言）爾者。開字約所化。但示之一字約能化分明也。是卽非唯當段疏抄如是釋成。彼妙經意亦。
    抄。大乘法師（等）玄賛第三云唯以一大事者。事物體事事義道理。隨應皆得（已上）玄賛要集第八末（鏡水沙門栖複集）云。言事物體事等者。大事者。不越性相也。大事若是相。則是事物。大事若是性。卽是體事。大事若是境。則是事義。大事若對能詮教。則是道理也。事物有爲也。體事無爲也。事義無爲也。道理有爲也。若准四義。總具足方名大事。作三義解。正一大事者事物。物謂菩提涅槃也。眞實法名物事者總義。二云大事者體事。菩提涅槃有體法名體事。三大事者事義。菩提涅槃對此緣智名境義。只此境義便名大事。道理兩字結上之三義。或是事物之道理。二或是體事道理。三或是事義之道理。第二或道理兩字解經中因緣者。法之道理。疏主意不必具取四義名一大事也。或是事物通理智。或是體事通理智。或是事義道理通理智。隨應皆故（已上）。
    抄。今略釋之（等）抄三上釋妙經無二亦無三文。引慈恩·天臺等釋意。次出自義云。若望經意。但立一實爲眞趣。擧二三皆悉不許。不論大小如說世中此人獨立。更無與比非。要別指張王二人（已上）當段略釋亦正述此自義也。
　　抄。因果幹能（等）會解云。易曰。貞事事幹也。故有幹能卽爲事也。今令物解脫。故爲能事也（已上）圓覺略抄一上云。文言○貞者。事幹也（天能以中正之氣成就萬物。各得幹濟。莊氏之意。以是四句明天之德。元是物始。於時配春。草是通暢。於時配夏。利爲和義。於時配秋。秋旣物成各合其宜。貞爲幹濟。於時配冬。物成收藏。事皆幹了云云）貞因。足以幹事（貞正堅固令物得成使事皆幹濟已上）龍龕云。幹（古按及莖大姓）抄。言因緣者（文）會解云。初義因緣局人。仍因緣不分。故云因此緣此也。又因緣下因緣屬法。又自親緣疎也（已上）私云。今抄云生因。
    抄。正因佛性爲因（文）正緣生了。四因佛性本出涅槃經第二十八。今大疏三下（須彌偈讃品）抄十上具引彼經文。配屬圓經文。委細釋之。但解釋繁廣不能具引。故今統要格類。相從抄之。凡四因相望互有通局。且正因唯局親因。此有二類。若別望佛果剋性。而論其正因。以第一義空卽爲正因。此是唯局正因。不通餘因。若總望諸法能生因緣。親疎對論。則但是親因卽爲正因。故此正因亦名生因。如穀生芽。亦正因攝故。疏云。以正因爲生因（已上）故知。藏識所持名言種子。應名正因。亦名生因也。次緣因者。資益正因令顯發也。此因最廣。且出二類。一者善友。是增上緣故名緣因。然此緣因亦名了因。以善友有開導德故。抄云善友是疎亦緣亦了（已上）二者。疏云緣因者。謂六波羅蜜（已上）禮拜讃歎散花燒香等。皆應此中所攝也。問。抄引經二十八說四因文中云。六度阿耨○菩提名爲生因。又云。復有了因。謂六波羅蜜佛性。又云。復有生因。謂信心六度。又云。緣因者發菩提心（已上）如所引經文者。生了二因雖有六度爲體之義。未見以六度爲緣因之文。爾者疏釋難思。如何。答。萬行雖廣無以六度攝之不盡。彼生了二因旣共以六度爲體。而約親生與能了之功能。分爲二因。今此緣因例准可知。會解記第二釋妙經佛種從緣起文。云佛種正因性也。萬行爲緣通緣了。起斯佛種成菩提故。卽是生因故。一句經四因皆具（已上）次生因者。唯局親因。抄十上引經二十八云。能生法者。是名生因（等文）可見之。次了因者。義通親疏。此有三類。一者善友。有開導德故。如上引。二者修生六度中槃若。卽名了因。而望彼本有智性。猶成疏緣故。亦名緣因。三者本有智性名了因。此有二意。謂彼本有眞實識知等之義。直是當體照了之法故。持業受名。若約卽此智性名行佛性之義邊。則始覺修生之了悟。卽以此智性爲因名了因。此是了因歟。問了因亦可通生正二因哉。答。涅槃經云。六度阿耨○菩提名爲生因（已上）抄釋云。六度能生菩提。故爲菩提生因（已上）會解記注云。以般若爲了因。卽六度中般若（已上）准此。總論六度。卽是生因。其六度中般若旣名了因。豈非生了二因其體兼通哉。又彼智性旣名行性。卽此行性起成菩提。豈亦非生因哉。又此行性爲彼菩提。是親因故。望此義邊亦可屬正因攝歟。問。若此行性亦通生正二因者。何故會解記注云。若以本智爲了因。則准了因（已上）如何。答。彼釋意以般若名了因。則雖兼爲緣因。而本有智性名因。則唯是了因不可通緣因（爲言）是則且簡除緣因。故云唯了因也。大疏釋譬如闇中寶等偈文云。闇中寶者正因性也○惠卽正因合上寶也（已上）已上四因之義相大旨如是。須得此大意。委釋彼疏抄。問。大疏云。生必對了。正必對緣（已上）故涅槃經云。善男子因有二種。一者生因。二者了因（等文）又云。善男子有二種。一者正因。二者緣因（等文）爾者何必生對了。正對緣哉。答。愚案云。生因則生起始覺之菩提。故經云。六度阿耨菩提等。具如上引。了因則了悟本有之正因。故疏云。今以了因了彼正因（已上）所生始覺所了本有。應是一對。故生了二因亦對論也。正因是親。緣因是疏。以親疎一對故亦對論也。
    抄。了因所了（文）會解云。初以正緣對。正因卽中道佛性。緣因卽六度之緣。次生了對了爲能了。卽是般若○正因爲所了。卽第一義空。故云了因所了爲因也。言生因者。能生因也。亦名正因。如穀生芽。正因攝故。今由佛種起成菩提。故生因所生爲緣也。所生卽菩提。此是果義。今約以所生。故屬因也（已上）問。今以四因釋經因緣言者。唯局因親緣疏義歟。答。今云了因所了爲因等者。意云。了因爲所了法作因。生因爲所生法作緣。如是緣因亦名正因（云云）准此。因緣共局親因（見）問。何故正緣二因直指其體。而生了二因擧所了所生之果。以召能了能生之因。不直指其體乎。答。涅槃經說生了二因。有六對文。前三對直指其因體。後三對以因望果明生了之相。謂彼經中云。六度阿耨菩提名爲生因。佛性阿耨菩提名爲了因（已上）是卽擧阿耨菩提之果。以召六度與佛性之二因。故云擧所生所了之果。召能生能了之因也。餘可准知。
    疏爲堅種故（文）決擇云。因論生論見聞花嚴熏成堅種。爲有漏耶。爲無漏耶。若是無漏現。是劫外凡夫。豈得無漏現行也。有漏不應熏無漏種。勿無漏心熏有漏種。彼此異因不可得故。若是無爲。本自具足不賴熏習。若是有漏有爲云。仍要穿一切有爲諸行煩惱身過。到於無爲究境智處耶。答。有二義。附相通途釋。約性窮玄釋。且初附通途釋者。圓經爲緣。引生聞惠。是有漏增上緣中資彼本四智佛種功能殊勝。名之堅種。性是無漏。當生佛果。盡未來際。無有損廢。故名堅種。故無性攝論云。此聞熏習雖是有漏。而是出世心種子性卽其義也。後約性窮玄釋者。花嚴經聲本覺爲體。性淨本覺四鏡義中。緣熏習鏡。隨染本覺二種相中。不思議業相。聞經之心了別語義。當神解義。本覺氣分能熏。雖與染俱。性是無爲。體非是漏。所熏成種。無漏無爲於理何疑。問答（云云）准前可知○故賢首一乘教義分齊云。問。夫謂種姓必是有爲○（私云。具引全文）冥合不二唯一眞如也。釋曰。由內外熏。卽前性種功用增顯轉。名習種性也（已上）此云無性攝論等者。第三卷也。但違本文。而全同大疏六上所引。故知寫彼文也。
    疏。當知此人生如來家（文）經具云生如來家。隨順一切如來境界。具足一切諸菩薩法（等文卽如抄所引）是卽經中具說十種家也。大疏九上云。後當知下成益。生如來家爲總。餘句爲別。別中以如來境爲家。無性論云。生如來家者。謂佛法界。於此證會故名生。二以行法爲家。具家法故。三以俗境爲家。世親釋云。由此能令諸佛種性不斷絕。故曰遠離非家。五以佛行爲家。十住毘婆第一云。今此菩薩行如來道。相續不斷故○六菩薩法性爲家。亦是佛性故。亦同如來一如境故。七淨當佛家。八住佛本家。九總明因果事理無礙家。四地也者。寄出世故生道品家。八地無功用故生無生法忍家。今此通三。兼顯凡夫解心。亦名生家。因果無礙故（已上）鈔十九上云。疏無性論云。等者卽第六論○言十住毘婆沙者。此卽第二釋初地常生如來家文。家文初地心生必能常集談善根不休息。名爲常生如來家。如來家者。卽是佛家○未俗云如來者。所謂十方三世諸佛是。是諸佛家名如來家。今是菩薩行如來道。相續斷名爲生如來家。釋曰。其如來道卽佛行也（已上）。
    疏。良以有作之修（文）問。疏云有作之修。又云無心體極者。其義如何。答。有作之修者。兩記共無釋。案云。三乘教明因果體別五位歷修。故受此教之菩薩因行之外更求果法。從淺至深次第增修。是故等覺已前希望追求念念無休。名爲有作之修也。又如花嚴問答云。汎三乘教大意。令生信解。故隨衆生意安立（已上）旣是隨情安立不盡法深。故所修所證並是情識之分量。不能親證眞法界體。縱雖根本證如之位。尚是教所安立之分齊。全無沒同果海之義。故名爲有作之修也。是則前出現品多劫行六度之縱名菩薩也。例如了義燈第一云。今二乘人不能證彼眞如理體。但能悟此眞理體上離煩惱障染覆義邊。名證解脫。以二乘人不能證悟法義眞理。但能悟得生空一分。雖得生空。又不知親證。但名解脫。非眞解脫（已上）彼三乘宗中。大小相望旣以如是。今圓宗意。三一對論。豈亦不爾。准思可知。次云無心體極者。一乘明因果同體六位皆齊故。受此教之菩薩頓解悟毘盧法界。深修證普賢行海。故十信終心沒同果海。爲是證境界不可說。故云無心體極（五教章十玄義相卽門中。具明此義。要者可見）是則前信入大威德法門之眞實菩薩也。會解云。疏無心體極者。以契實故（已上）准此。彼受權教人不契法界實體。故縱雖根本智證如之位。故不可云無心體極也。
    抄。亦爲揀濫故（文）會解云。以此十因亦探玄中義。而此利今後。是清凉新加。恐人疑濫干順機盛中。故此辨異也（已上）但探玄與今疏所引前後少異。可知。
    抄。上文明約行分二（文）決擇云。利今後中兼行。順根盛中唯時故二因別。問。順根盛中。盛者善根。豈非是行。故兜率偈云。見佛亦復然。必縱衆善業○（私云。具引前疏等引之文）何故抄云。已是異前。但約時故。今謂。通云盛者善根未聞經時已有。不是所論。利今後中起行聞經已後方有。一見聞爲堅種。二起行成證入。今據聞經後行不通根盛。唯利今後（已上）。
    抄。三起行益○五速證（等）益決擇云。問。起行益速證益與造修益頓證益何別益。前二自利。後二利他。故各別也。又起行益顯依此法。少作功力疾得菩提。造修益揀依餘法。縱經多劫不能眞修。速證益約時不淹留。頓得益據法非漸次（已上）今抄釋云。自利利他等而爲其次。故如是釋歟。但見下釋。頓得速證兩益中。並同引善財一生圓諸位。以證之何前攝自利。後却攝利他乎。又法界品頓證法界等。悉爲頓得益。豈利他乎。又造修起行分配二利。並不可然歟。問。若爾如何可得意乎。答。抄云此依從淺至深等。准此釋者。後初至五是淺深次第也。六七是自利利他次第也。謂地獄子自得第一重益竟。次轉利益他。故然鈔云等者。取餘次第也。謂八九是修證次第。以法界品初菩薩頓證名頓得故。次前九種多約修生。第十正論本有。是修生本有次第也。
    疏。一聞法爾（等）問。今十種益並聞者。爲聞佛說圓經。爲聞今疏所立之十因。答。聞疏所立也。且如初法爾者。聞疏釋十身具足佛無始法爾常說遍說。卽解知風過樹頭卽常恒說法。覺悟虫鳴叢裏是不退法輪。非情之無淺。畜類之無悟。是所成衆生之義邊也。若約能成佛果之功。則本是毘盧正覺之體故。動身發語無非佛境界。如是信解之輩。往位有淺深。智有明味。而觸目對境無非十身毘盧。無非常恒說法。見之聞之。豈不成見聞益乎。例如三聖圓融觀云。若與此觀相應。則觸目對境常見三聖及十方諸佛。一卽一切故。心境無二故（已上）晋經性起品云。知見一切音聲。皆是一聲。如來以此而轉法輪（已上）又云。一切衆生諸語言法。皆爲法輪音聲所攝。何以故。一切音聲不離法輪音聲故（已上）准思可知。問。佛地論明如來三業他中。佛以他有情身口二業而作佛事。是名他身相應他。爾者今所引性起品文。正述此旨歟。如何。答。彼但約業用之一邊。今則約法界自爾之德相。故不同也。五教章（施設異相）云。三業等○若以神通不思議力容得暫現。非是彼法自性如是（已上）問。上法爾中引不思議品云。諸佛於一身化現不可說頭。一一頭化爾所舌。一一舌出爾所音聲等。如一佛身念念中現不可說化身。一一化身皆亦如是（云云）是則如來身通三身中。應化身等神通作用也。今何混融情非情凡聖等。以明觸目對境皆是十眞毘盧。常恒說法之義哉。答。唐經五十（出現品身業）云。見此光明。一時皆得如來境界。十頭·十眼·十耳·十鼻·十舌·十身·十手·十足·十地·十智。皆悉清淨（已上）並云十者。顯無盡也。其無盡者。混融情非情。通攝凡聖。故知。頭全收法界。眼全收法界。耳·鼻·舌·身等並爾也。若不爾者。何云十哉。故同經五十二云（出現成正覺）佛子如來應正等覺。成正覺時得一切衆生量等身○一切法○一切剎一切三世○一切佛○一切語言○眞如○法界○虛空界○無礙界○一切願○一切行○寂滅涅槃界量等身。佛子如所得身。言語及心亦復如是。得如是等無量無數清淨三輪（已上）探玄記十六云。謂得能同一切衆生身之身也。等猶同也。又釋等猶遍也。卽遍以一切衆生而作自身故云也（已上）是卽佛成正覺時。得十三量等之三業。故依探玄作兩釋中。第二釋意則以一切衆生一切法一切剎。悉爲佛三業。明知。不思議品云於一化身化現不可說頭等者。本自具足之德。令機見之。約此機見之邊故云化現等。是卽業用門之所說也。故圓經正云。一切具足妙境界。隨其所應悉能現（已上）不可同三乘教。云無而忽有是名化身。依之抄三下云。本自具足卽是德相。令物見之。卽爲業用（已上）准此等經文。解釋應知。但於上法爾所引不思議品者。
    抄。又出現品云（文）上釋聞法爾之義意。自下直引經文。明成見聞益之相也。
    抄。又云佛子我今告汝（文）大疏九上云。第二佛子我今告下。明不信益者。此明益深○謗尚遠益況。深信耶。況解行耶。況證悟耶。弘持之者。勉思此文（已上）。
    抄。上雖明見佛（文）此通伏難也。謂有難云。今見聞益者。應是見佛色身。聞花嚴經之得益也。然今所引經文。雖說見佛身聞名號。而未明聞經得益。故今通云雖唯明見佛。而其所見佛是說花嚴之佛。故見佛之輩必亦聞經也。又難云。何必其所見佛說花嚴哉。故今通云佛必舌根甞法味故。謂演說自內所證法界法門。是名舌嘗法味也。是則釋成上見佛之輩。必可聞經之義也。自下引賢首等文。正明聞經之得益也。
    疏。成滅障益（文）問。抄引隨好品雙擧兜率天子聞香得益之衆生者。並是今滅障益歟。答。爾也。問。抄釋轉利益中云。如上滅障益卽第二重（等文）准此。聞香得益之衆生爲令滅障益（見）如何。答。凡今滅障益也。專以兜率天子爲本體。兼取聞香衆生亦類攝也。抄下云所望處別等。彼會解記釋可見之。但於如上滅障等釋者。彼釋轉利中爲簡濫也。謂聞香之人正是轉利。而亦有滅障益。故獨擧之釋成也。天子不爾。故不擧之。
    抄。卽一斷一切斷（文）問。今云一斷一切斷者。局自身煩惱歟。爲當通一切衆生煩惱歟。答。通一切衆生歟。問。疏抄并經文全所不見。如何。答。經文云以愚法界衆生數等三業悔過（云云）准此可知歟。其故者。性起品云。如來成菩提時。得一切衆生等身。得一切法身等（等文如上引）探玄記釋如上引。准此。今云衆生數等之等言。亦可有二釋。若依第二釋意。直以一切衆生善三業悔過。豈非一切衆生煩惱通令一斷一切斷哉。
    抄。天鼓教以等法界三業（文）唐經四十八云。諸天子汝等應發阿耨多羅三藐三菩提心○以盡法界衆生數等身。以盡法界衆生數等頭。以盡法界衆生數等舌。以盡法界衆生數等善身業·善語業。善意業。悔深所有諸障過意（已上）此文尤至要也。學者留意矣。縱雖凡夫愚薄麁心。而如是作意運心傚學。別十信終心作得果更無疑乎。
    抄。其內具五百煩惱（文）大疏八下云。八萬四千古有二釋。一云。衆生煩惱根本有十。然一惑力復各有十。卽爲一百。計應分爲九品。但上品重故開爲三品。中·下輕故各爲一品。合爲五百。復於內外境起。謂自五塵爲內。以他五塵爲外。一一各五百。卽爲五十。別迷四諦。則成二萬。并本一千。則有二萬一千。依三毒等分。成八萬四千。經文自具（已上）第二釋略之。
    疏。成稱性益（文）問。何必聞示眞法而成稱性益哉。答。探玄記十六（性起品）云。情見若破。法界圓現一切衆生無不成佛。問。若爾。何故諸佛更化衆生。答。教化衆生亦有淺深。今有菩提身中現衆生成佛者。名究竟教化。不同餘宗。故下結中。名如來無極大悲度脫衆生也（已上）菩提身中。現衆生成佛。是直名究竟教化。何以餘宗致難破耶（爲言）意云。若清涼意大義是同。加潤色故。大疏九上（出現品）云。若諸情頓破。則法界圓現無不已成○若爾。諸佛何以更化衆生。不如是知所以須化。如是化者。是究竟化。如是化者無不化時故下。結云大悲相續救度衆生。隨門不同。種種有異。約成佛門。一切成也。又此衆生乃是像上之摸。令其者橫。則自見亡佛亦見他成（已上）今云不如是知所以須化（云云）探玄記不見此義歟。
    抄。故出現品云如來（文）探玄十六·大疏九上解釋。委細共述圓宗之玄義。要者可見。凡所引文。初擧一成一切之宗法。後云所謂無性者。明法性融通之因由也。然釋云。然一成一切皆成。或約事事無礙說。或約事理無礙說。事事無礙義有多門。且約卽入。略伸顯示攝衆生。卽是佛身故說皆成而不壞事相。復名一切。兩門相合說得一成一切皆成○攝衆生身在佛身中。能攝有力旣得成佛所攝無力。豈不成佛耶。○事理無礙者。佛起始覺證本覺時。了知衆生忘想本空唯是一覺寂。而復照具德圓常。故說皆成。故經云皆同一性。所謂無性不壞事相。復名一切。
    抄。展轉成三重之益（文）問。此釋立如何。答。清凉科判隨好品明諸天得益之文。處處釋不一准。且今釋意地獄天子自得十地意。卽以香與蓋供養於佛。展轉利益兩頭衆生方成三重。謂地獄天子自爲第一。聞香爲第二。釋蓋爲第三也。故會解記云。以聞香見蓋皆轉益故。所以清凉科文但分爲二。初一重益。卽地獄天子得十地。二展轉益。此展轉益中分爲二。一聞香益。二見蓋益。卽今抄意也。其實見蓋中自有兩重。轉得十地。今不取此。故以見蓋對上聞香爲第三重也（已上）彼光觸之益是見蓋之傳利也。以今且就地獄天子親談轉利故不取彼。別立重數只屬第三重見蓋中攝（爲言）若依抄一上。則除聞香以見蓋爲第二。以見觸爲第三也。
    抄。所望處別（文）會解云。是轉利益而有兩重。一聞香○二見蓋益。今由望第一聞香滅八萬障等。與兜率天子等法界三業悔過。同是滅障益。故前攝入滅障益中。若望後見蓋。得輪王十地之益。其聞香亦是轉益。今約望前故爲滅障益也（已上）。
    抄。世尊本願力故（等）兩記不同。若依決擇。云世尊本願力故等者。酬宿因彰地位。爲教本示眞法。說勝行順根盛。開因性顯果德。法應爾。如次配釋也。言神力是緣者。或是第三依主。或是事十依。加者緣也（已上）若依會解。云言世尊本願力故。全同第二因。爲欲下八句對今疏文。不必全同。但皆是因故。次云因緣易知。意謂。此中十句初句是緣。餘九皆因。故云因緣易知（有別別配此疏九因此非抄意已上）大疏四上（發心品）云。三如此下結通無盡是證佛也。結通非經家也。先明說遍。後其說法下示所說同。文中三。一說人同。二說儀同。謂神力本願故。三說意同。爲欲下是此文大旨同前十住並顯。可知（已上）。


演義抄一下纂釋第五

自下第二明說經緣
    抄。答六中初二（文）大疏一下云。若准佛地論。科五事。一總顯已聞。二教起時分。三別顯教主。四彰教起處。五顯所被機。今依智論開初總顯已聞。作信·聞二種。爲六成就。一信。二聞。三時。四主。五處。六衆（已上）今云六中者是也。探玄第二云就初序分○有三。一初有四字。信是證信。二一時下通二序。三從動地下唯是發起（已上）今云初二唯屬等者是也。但今不擧動地放光等唯發起之事。以非今所要故。應知。
    抄。出現品云眞如（文）會解云。總引三文證於二義。初一證約法顯實。後二證約人顯實。言法界品者下應是義引。卽七十三經大願精進力。救護一切衆生夜神所文也。善財問發心久如。夜神答之。經正云。善男子菩薩智輪遠離一切分別境界。不可以生死中長短染淨廣狹多少如是却數分別顯示。何以故。菩薩智輪本性清淨。離一切分別網。超一切障礙山。隨所應化而普照故（今抄引文前却）譬如日輪無有晝夜。但出時名晝。沒時名夜。菩薩智輪亦復如是。無有分別亦無。三世但隨心。現教化衆生。言其止住前劫後劫。然他宗以今成爲近迹。昔成爲遠本。乃廣辨本迹。以本獨爲勝。不知久近對輪皆皆是迹爾。然則今經佛與菩薩。約人約法。皆以契實。卽無古今。隨機卽有。然皆是迹。而花嚴中菩薩盡知此理。若法花中彌勒與大衆皆疑。佛成道方四十年。是菩薩執近迹。而不知此理。故佛以久成以斷彼疑。是隨機對說（卽上經云。但隨心現教化衆生。言其止住前劫後劫）久近雖殊。然皆是迹。故今並拂以顯實也。況八十經中自云。或見釋迦成佛道已經不可思議却耶。此談久成亦與彼同。然亦機見對今爲言。故次云。或見今始爲菩薩十方利益諸衆生。又況以科顯圓融耶（已上）問。今約人法以顯實者。並是拂迹顯實之科意也。然下依處中亦有此科。彼抄釋云。尚通頓實二教（文）爾者今經宗所說之本門。可非圓教不共之言旨哉。答。爾也。五教章下（時分義）云。若依終教說有二義。一定三僧祇。約一方化儀說故。又此教中修實行。故成實報身。不約化說。故法花經云。我實成佛以來無量無遍百千萬億阿僧祇劫（等文）旣取妙經所說久遠實成之正覺。屬終教攝。今抄意以非古非今爲拂迹顯實。卽判云尚通頓實。明知。能今能久之迹門。非古非今之本門。皆是終頓二教之分齊。全非圓經之言旨。縱雖今經盛說此等義門。而是同教分齊也。若依別教正意。則以念劫圓融爲不共之玄旨也。抄七上（成就品）云。若離圓融。非圓教法（已上）故知若但論五百塵點之久遠。則是行布故非圓教法。卽今疏先就拂迹顯實釋義引文竟。次下云況無涯之說念劫圓融者。是此意也。一義云。拂迹顯實者。其所顯之實通含二義。若約本有性得之固性菩提。則是眞如本覺。故云尚通頓實。若約修顯事成之果性菩提。則偏局圓教。如彼出現品所說之性起菩提。如常應知。爾者今疏所引下經偈云。諸佛得菩提（等文）例准思之。何況上十因中。第八示眞法者。以二種無礙爲眞實法。明知。今云顯者。文顯雖約頓實。而意亦可含情見。若破法界圓現之實義也。
    疏初唯一念（文）問。此云唯一念者。爲最初成道之初一念。爲第二七日說法最初之初一念。答。可有二意歟。問。若云成道云初一念者。今十重中第二云盡七日。定是盡第二七日也。然云盡者。對第一唯取初一念。以盡二念已去乃至七日內之意也。故知。今云唯一念者。應是第二七日說法最初之一念也。以今旣唯取一念殘餘念餘日。故次云盡七日。文相隣次尤明鏡者歟。何況此十重者。全寫旨歸。豈宗家意許初成說法義乎。若云第二七日初一念者。疏一下云。三約實圓融釋。皆在初成一念之中。一言頓演七處九會無盡之文（已上）抄五上云。疏三約實圓融者。卽藏和尚意（已上）旣云初成一念。又云卽藏和尚意。若不指旨歸初唯一念文者。是何文乎。明知。今云唯一念者。是最初成道之一念也云事。答。
    抄。謂於一剎那（文）問。仁王經云。一念中有九十剎那（等文）旣長短遙別。今何以剎那釋一念乎。答。探玄記十八（善住比丘處）云。剎那者。此云念頃（已上）俱舍論第十二頌云。極微·界·剎那。色·名·時極少（已上）頌疏十二云。分折於時。至一剎那爲時極少（已上）決擇引俱舍·仁王竟。次下云。抄據前文故云一念卽剎那也（已上）前文者。俱舍也。但於仁王經者。
    抄。九彼此相入十以本收末（文）問。准鈔所引。此九十兩門全同今疏。更無所加。何云今加一字乎。答。會解云。旨歸正云四攝同類○八異界時。九彼相入。十本收末（今抄卽全依書之非也。若爾。如何結云今加一字耶。已上）意云。彼旨歸正云九彼相入·十本收末。今抄是傳寫之誤也。問。何故唯釋第十耶。若云以難見故獨釋之者。第九彼此相入其義相濫。亦是難見。何不釋乎。若云彼尚易見者。今本末義亦可爾也。何獨難見乎。答。會解釋抄下文。劫卽爲末者。以劫波云時分。此卽末也。非劫旣離分限。卽常契理故云本也。今由以本收末故。令末中一切時分皆如理融攝。一一攝一切時也。此則由第十義。故方得前九隨義攝皆自在也（已上）准此。非但難見故釋之。亦爲顯前九隨義融攝也。謂前九直就宗法立名。唯第十兼帶所因立名。故雖別釋第十。而通顯前九融攝意也。非劫義如下明之。
    抄。所有時劫亦各別（文）問。亦各別相收者。如何。答。今釋彼此相入有二釋中。此初釋意者。如上所明同類界時中。有長劫攝長劫等之諸義。今異類界時亦應有此等諸義。故云亦各別相收。謂四五六七之四重也。次云或同異類界等者。是第二釋也。應知。
    抄。非劫爲本（文）問。非劫者。爲無爲常住無三世遷流故名非劫。爲念劫圓融世定脩短故名非劫。答。決釋云。此非泯相歸性名非劫。但是本剎之時離分限。故名爲非劫（已上）會解意全同之。如次下引。是則念劫圓融故名非劫也。問。疏二下釋世界成就品題名。世謂三世。墮去來今故。界謂方分有彼此故。又世謂隱覆。界亦分齊。謂諸有爲可破壞世卽隱覆。無爲不可破壞法。從眞性起同無爲法卽隱覆。有爲可破壞世。各不相離。是其分齊。故感娑婆者對花藏而見娑婆。感花藏者對娑婆而見花藏（已上）抄七上云。一以破壞釋世。二以隱覆釋世。若准前解。令花藏剎是可破壞。今爲此釋。令花藏剎從無爲起。因於眞極不可破壞（已上）花藏世界無爲常住隱覆有爲相。故直約花藏。則唯眞法性無爲常住也。不可說念劫圓融義。以念劫圓融亦是緣起相用故。明知。今云非劫者。無爲眞性絕念劫等相之義也。繼雖念劫圓融。而彼尚是以染時分說。故不可云非劫。如何。答。見今抄擧例及釋成等意。並以念劫圓融名非劫。是名本也。念劫不同名劫。是末也。委如次下引會解釋。可見之。但至成就品疏抄釋者。娑婆等末世界是由衆生業力所生起。故爲火災等所破壞。花藏本剎是由毘盧所嚴土。故云從眞性起同無爲法。是故火災等時其處常堅固。故云不可破壞。如是本末二界相對。而明互隱覆之相。故花藏世界品云。一一剎種中。劫燒不思議。所現雖敗惡。其處常堅固。由衆生業力。出生多剎土。依止於風輪。乃以水輪住。世界法如是。種種見不同。而實無有生。亦復無滅壞（已上）准思可知。然此本剎是感者所見。以許勝機所見故。何無積念成劫圓融此念劫之義乎（爲言）問。清涼釋花藏界云。從眞性起同無爲法。又晋經夜摩說偈品云。此處無邊際。廣大如法界。一切無不至。堪然不遷變（已上）玄第六云。此處者。此花藏處也。又是此佛所說法處也。上二句顯廣大。次句辨隨緣。下句顯不變（已上）准此經文并解釋。花藏世界不變常住凝然無爲（見）如何。答。花藏世界通緣起性起。具理事性相。其緣起者。縱雖法界緣起。如是有爲法旣云有爲法。豈無纔生卽滅之義乎。但生是法界家生也。滅亦法界家滅也。生滅共圓融念劫亦融攝。不同彼末世界由衆生業惑。而生滅故作過患。是故非劫名本。爲劫名末也。若如所難者。花藏界應是法性土乎。云又可不通法界緣起乎。又上明大意有二。先拂迹顯實。後就德顯圓。初意通頓實。准下依處段可知之。然如所難。以眞性常住爲非劫者。但是終頓二教意。何爲圓宗不共之談乎。又抄次下云。言非劫者。離分限故○以時無長短離分限故○法旣融通。時亦隨爾（已上）以此正釋非劫之相。豈混同凝然常住乎。又下依處中有數箇四句。前三句並約事。唯第四句約理。一義云。今疏初述大意分二。初拂迹顯實後就德顯圓者。共是顯無時義。次開章解釋中。雙標此二義。云無時之時等。故知。此無時者。卽非劫也。爾者非劫可含二意也。故下依處中。擧拂迹顯實與融通頓圓之二義竟。後依義建立云。然眞非事外等（云云）無時非處者眞也。時與處者事也。准此。今云非劫亦不局念劫圓融之義。可有拂迹顯實名非劫之義也。抄七上云。令花藏剎從無爲起（等文）准此可知。但是圓教意也。故云通頓實也。大疏四上（最心品）云。劫非劫自有三義。一約未經增減。縱百千年名爲非劫。若經增減成壞名劫。二如勝蓮花剎。卽不可校量。亦無數劫故名非劫。三推妄歸眞。劫入非劫。依眞起妄。非劫入劫。斯則前七事事無礙○此乃理事無礙（已上）。
    抄。言非劫者離分限故（等）會解云。言離分限者。出非劫所以也。言如花藏等者擧一例顯也○餘花藏之外十方無間窮盡法界之剎海所有時分。例如花藏皆非劫爲劫等也。言以時無長短等者。釋成非劫爲劫所以也。初句釋成非劫。而言以染時分說彼劫故者。釋成爲劫也。以淨形彼染。故染土時分脩短不同。今染土形彼淨土。亦有時分長短不同也。故云非劫爲劫也。言以時無別體下。復通釋非劫爲劫劫卽非劫義也。時旣法上假立。別無自體。今法旣○故能依之時亦融也。所以得云非劫爲劫劫卽非劫爾（已上）意云。時無別體依法上意者。是爲劫也。法旣融通者。卽非劫也。
    少故離世間品（文）。

第二依處自下會解記第四

    抄。普賢身相如虛空（文）此文明普賢菩薩法性身及法性土也。前顯果海中。依正無礙相卽四句之處。具引彼疏抄釋。可見之。
    抄。尚通實頓二教（文）問。無能所義旣通實頓。其二教差異何分之耶。答。圓覺略抄四上。簡別後三教不同云。三是攝事歸理。會末同末。四卽泯事泯末。唯理唯本。今全事卽理。卽末全本。故云理事本末無別異也（已上）是則以攝泯卽三字。分後三教異。是其肝要也。
　　疏。況剎塵卽入（文）會解云。意云。實頓二教拂事同理。尚無能所。況圓教交徹參融。而定分能所耶。以交徹等故絕思議也（已上）問。凡云況者。擧勝況劣也。然拂迹顯實。所顯實理無能所義。是增勝也。縱雖融通顯圓。而其所顯是事。故無能所義。應是微劣。今何云況哉。答。且如法界觀明三重法界。是卽從淺至深之次第也。然者拂迹顯實之實理者。初理法界也。疏淺之理法界尚絕能所。何況最深之無礙法界。仍定分其處別哉（爲言）。
    抄。不妨立時（文）會解云。不妨立時者。合云不妨立處。以牒不壞相言。卽牒疏中不壞所依。旣牒不壞所依之處。須云不妨立處。方是今正義。若言不妨立時。自是前義詳之○。問今順六成就者。何不依時依主依處爲次耶。答。今順六成就中。先明說時。後明處。故云順也。卽是以前時處爲一對。然依主是人。依三昧·依現相是法。卽人法爲次。却疎依主於第三也（已上）。
    抄。如螺髻所見（文）問。螺髻所見者。報化二土中何乎。答。一義云化土也。問。探玄記第二云。約佛攝化處亦有三。一化身土。此有二。一染。謂此娑婆等。此約釋迦。二淨。謂餘方化土。此約餘佛。二變染土。謂足指案地等。三他受用土。謂十八圓滿等（已上）旣化身土具分淨穢二土。其外別出變染土。卽今螺髻之所見也。明知。非化土云事。如何。答。所引探玄記次下云。二所居人者○三乘三中初二通有凡夫二乘及地前菩薩。并佛化身居也。後一初地以上菩薩。及佛報身居也（已上）初二者。化身土·變染土也。旣云佛身居。豈非化土。況他受用土之外列之。明知。非報土也。但前文化身土之外別出之者。初化土中染淨。並是廣益機緣長時之土地。今變染是一機感見。而亦暫時故各別擧之。然不可妨同是化土攝也。若如疑難者。此變染土旣彼化身土他受用土之外別列之。故可云非報化二土所攝歟。其義全不可有。故心化土攝也。但探玄記十八常在靈山之淨土。及足指案地之土剎爲一類。如次下引。可見之。問。維摩詰經上云。爾時舍利弗。承佛神力。作是念。若菩薩心淨則佛土淨者。我世尊本爲菩薩時。意豈不淨而作是佛土不淨。若此佛知其念。卽告之言○舍利弗。我此土淨而汝不見。爾時螺髻梵王語舍利弗。勿作是意。謂此佛土以爲不淨。所以者何。我見釋迦牟尼佛土清淨。譬如自在天宮。舍利弗言。我見此土。丘陵坑坎○穢惡充滿。螺髻梵言。仁者心有高下。不依佛惠。故見此土爲不淨耳○於是佛以足指案地。卽時三千大千世界。若干百千珍寶嚴飾。譬如寶莊嚴佛無量功德寶莊嚴土。佛告舍利弗。汝且觀是佛土嚴淨。舍利弗言。唯然。世尊本所不見。本所不聞。今佛國土嚴淨悉現（已上）准此經文。爲破身子見。故佛足指案地。變染爲淨。是實暫時故。約彼身子所見。尤可爲化土攝。然螺髻梵王直依佛惠。見國土實體全同佛眼。此是長時之知見全非暫時。何可混亂彼變染爲淨之土哉。明知。變染爲淨。猶是身子之所見。可非梵王之所見也（是一）況今抄以螺髻所見。卽爲對娑婆感花藏之類例。故知。花藏若許報土者。彼所見亦可爾。花藏若許長時土者。彼所見亦可爾。然彼所見爲暫變爲化土者。花藏亦可爾歟（是二）又弘決第一（妙樂述）云。此會大衆見妙喜及法花中三變土田。此見同居淨也○如淨名中足指案地。而座自見坐寶蓮花。及法花中見此娑婆。純諸菩薩此見實報土也（等文）如解釋者。足指案地是實報土也（是三）答。一義云。探玄記第十八云。上來一方祇洹竟。二類經中○一切法界類通法界同此現土。此處隨麁是須達所造。然其據細乃稱周。法界該於十方盡於三際。以通不礙局故須達新造。以麁不異細故。新造卽微細。而同法界如常在靈山。及案足所現皆此類也（已上）又第五（昇須彌頂品）云。此釋宮等有麁有細。麁者前劫燒減。細者常在故也。如經天人見劫盡我此土安隱等（已上）又同第二十（摩耶夫人）云。問。餘經論說。摩耶生佛七日命終生忉利天。云何此中指迦毘羅城。答。化相示滅。實報常存。若爾。迦毘豈非化處。釋此亦深細非常人所見。如菩提樹下卽蓮花藏等（已上）准此等釋。梵王所見是深細。故可實報土之所攝歟（已上）探象之斷簡逐可糺正也。問。若爾。梵王所見與變染爲淨可一致歟。答。案足所現。若望變淨爲淨之邊。則化土也。一機暫時之所現故。大疏二下云。以佛神通于何不淨之名足指案地。法花三變淨土卽其類也（已上）准思可知。若望梵王所見之邊。則報土也。實依佛惠所見深細故。爾者探玄記第三·第十八如次各述一邊。故或化土。或報土。可隨應不定歟。已上當座愚推。可恐可憚。無慚之至。後賢察之。
    疏。如前二義（文）問。上擧三師。其第三師義。亦是二四句中一句（云云）花可配此第三句。今何但指同前二師。不取第三師乎。答。疏上文云。後一近宗旨。意指此第三句。故今重不言也。
    抄。花藏爲本剎（文）問。本剎及剎種子（云云）爾者本末諸剎相依義。如何。答。大疏二下（花藏品）云。剎種依剎海。諸剎依剎種。則寬狹可知（已上）又云。香海依剎海。剎種依香海。諸剎依剎種（已上）此中香海者。是小香水海也。剎海者。花藏剎海也。剎種者。世界種也。諸剎者。世界種中諸剎。是二十重之親所依也。准此。應具云。大香水海內有一大蓮花。名種種光明蘂香憧（晋經名香憧光明莊嚴）卽指此蓮花台面。名花藏剎海。是本剎也。於此本剎中。有十不可說佛剎微塵數小香水海。於一一香水海內。各各出生一蓮花。此蓮花面卽名世界種（晋經名世界性）大疏二下云。一海一種是以數同（已上）有人云。准下結通經文。有不可說蓮花。其蓮花是一世界種（云云）於此一一世界種中。各有十不可說佛剎塵數之諸剎。今抄云剎種所持世界者。卽是也。此一一諸剎中。向上次第有二十重世界（晋經列十二佛國土）此等皆是末剎也。准此。應有九重。一風輪。二大香水海。三大蓮花剎海。五小香水海。六小蓮花。七世界種。八諸剎。九二十重也。 問。晋唐兩經共只云不可說等。都無十字。今何云十不可說等乎。答。大疏釋小香水海之總標云。准下剎種及梵本中。皆有十不可說。今闕十字。或是譯人之漏。或是傳寫之失。下標種處亦然（已上）准此可知。今一段疏抄前後散在。有剎種土名目。故總束擧之。又晋經云。十二佛國七世界性。如次下會通。問。花藏界之得名爲唯召蓮花面之本剎。爲通冠末剎。又以蓮花爲剎海相狀。有何意耶。答。疏二下云。蓮花含子之處目之曰藏。今剎種及剎爲大蓮花之所含藏。故云花藏。其一一境界皆有剎海塵數清淨功德。故曰莊嚴。世界深廣故名爲海○約事可爾。何因剎海相狀如斯。略擧二因。一約衆生。如來藏識。卽是香海。亦法性海。依無住本。是謂風輪。亦妄想風。於此海中有因果相。恒沙性德。卽是正因之花。世出世間未來果法皆悉含攝。故名爲藏。若以法性爲海。心卽是花含藏亦爾。然此藏識相分之中。半爲外器。不執受故。半爲內身。執爲自性。生覺受故。如來藏識何緣如此。法如是故。行業引故。二約諸佛。謂以大願風持大悲海。生無邊行花。含藏二利染淨果法。重疊無礙故。所感剎相狀如之。是以出現品中。多持世界。以喩佛德。細礙文意。乃由佛德。世界如之（已上）抄七下云。四約事可爾下。覈其本源。不爲此釋。豈委剎之興由（已上）又云。大海旣喩藏識。小海復表種子。二皆心生故。河表同時心所。謂善十一遍行。別境二十一。福流住心地也（已上）。
    抄。世尊修因所嚴淨故（文）問。世尊修因所嚴之義。可通末剎哉。答。今抄意局本剎也。以末剎應衆生有故（云云）問。抄二十下云。花藏剎海有十不可說佛剎微塵。故世界種一一種中。有不可說佛剎微塵數世界。皆是本師之所嚴淨（等文）今抄下文云。有前十不可說○世界種旣皆如來修因之所嚴淨故（等文）如此等釋者。非但花藏本剎。至于剎種諸剎之末剎。皆是世尊所嚴淨也。如何。答。抄九上（同明品）云。然法相宗自受用身受用土。自利行成。若他受用變化身土。利他行招。然則利他亦能隨機而取異果。諸佛皆爾。亦得言同。若法性宗二利皆成。同因異果。利他不圓。安得眞報。自利不足。豈能利他故隨二行並成自果。俱能利他但隨所宜化類差別故取異果耳（已上）今抄云。末剎應衆生有者。卽是異果也。思之可知。又上所引大疏二下云。一切衆生如來藏識（等文）。
    抄。剎種所持世界爲末剎（文）問。所持世界爲末（云云）爾者彼能持剎種屬本剎可云歟。答。解釋不分明。問。若云屬本剎者。今抄云。末剎則狹。本剎則寬（已上）剎種亦是狹。豈非末剎乎。若依之云屬末剎者。今旣云唯所持世界爲末。不云能持剎種爲末。明知。屬本也。何況抄次下云。五遍花藏者。謂遍花藏一界有前十不可說佛剎微塵數世界種。旣皆如來修因之所嚴淨故（已上）旣云如來修因所嚴淨。豈非本剎乎。答。大疏二下（花藏品）云。一品分三。初明花藏因果自體。二明藏海安布莊嚴。三明所持剎細差別。三段如次釋花藏莊嚴世界之名○第三明所持剎細。釋品目世界之言。又前明本剎。今辨末界。故兼染淨○標二章者。謂種及剎。然剎種依剎海。諸剎依剎種。則寬狹可知（已上）探玄記第三亦以世海性名雜類界屬末剎（見）如次下引。准此等釋。能持之剎種可屬末剎（見）但於次下抄釋者。以自利修行亦隨機之末剎。故如上所引。問。明品抄可知。
    抄。應衆生有故。唐經第十（花藏品）云。花嚴世界海法界等無別。莊嚴極清淨安住於虛空。此世界海中剎種難思議。一一皆自在。各各無雜亂○一切剎種中。世界不思議。或成。或有壞。或有亡滅壞。譬如林中葉有生亦有落。如是剎種中世界有成壞○一一剎種中劫燒不思議。所現難敗惡。其處常堅固。由衆生業力出生多剎土（等文如次上引）。
    抄。後一約相盡理現（文）問。今云理者。眞如平等之理歟。答。晋經云。湛然不遷變。演義云。令花藏剎從無爲起因。於眞極不可破壞（已上）是則有爲虛相皆盡。無爲眞性之淨相露現。故云相盡理現。非謂泯歸眞如平等理之義也。下抄引旨歸文云。事盡理現。染相盡故（已上）此亦明攝娑婆染相歸花嚴淨相。卽云事盡理現（見）問。起信論說四鏡中云。二者因熏習鏡。謂如實不空。一切世間境界悉於中現。不出不入。不失不壞。常住一心。以一切法卽眞實性故（已上）同疏釋可見之。筆削記第三云。良以不失不壞常住一心。故名爲現○心境歷然。染淨宛爾故○斯則性起爲相。故不失。相同於性。故不壞。論常住一心者。有二意。一者以一切法常依一心而住故。得不出不入不失不壞也。二則諸法當體常住唯是一心。一心之外無有一法可爲出入失壞也。故經云。世間相應住（等文）爾者今云事盡理現。與此第二釋同異如何。答。
    抄。故花藏品云。問。今引此文。證何義乎。答。疏云。染淨相盡同一法界。卽爲證此義。故引法界等無別之文也。問。
    抄。若約機說者（等）問。今論淨穢無礙。則可事事圓融義。而今約勝劣二機感見。分染淨等四句。彼三乘教盛明此義。謂淨名經中說螺髻身子所見不同。唯識等諸論專明人天鬼冥四種異見。豈是事事圓融之深義乎。答。若但約機見之一邊論之者。尤如來難。全非圓融義。然圓經意。若權實本末。若能應佛所應機。皆是海印定中同時顯現。此所現法全性全相。一一稱性措擧一法卽同無盡。故知。縱雖約機說。不可同彼三乘所談。故探玄記第三云。但教有二種。一說逐機教攝法隨機。機有增進。隨分利益。二逐法教攝機同法。法無增損。故無別益（已上）此釋舍那品不說衆中別得益之旨。准此。縱雖約機說。而今逐法稱性之教意。被同法界之機故。不可同彼逐機教之所談也。故第八地說淨土分。具明融三世間。是卽雖淨土是器世間。而通攝生佛。其智正覺世間雖是佛界。而亦通攝衆生國土。故知。衆生世間雖是所被機。而有屬依報攝。有屬佛界攝。是豈非攝機。令同法圓融哉。又約機者。是業用也。本自具足之德相會機見。是名業用。故知。今經宗則用亦德也。何與彼三乘不知全用卽德。混同而可難哉。問。正見經文。但云由衆生業力出生多剎土（已上具如上引）全所不見海印所現及攝同法等之義勢也。若以意會取之者。彼唯識等四種異見。豈無此義歟。如何。答。大旨如先成。又花藏品云。花藏世界所有塵。一一塵中見法界寶光現佛如雲集。此是如來剎自在（已上）大疏二下云。四有二頌。明剎自在。總頌上所攝剎海。初偈自在一一稱性故。卽同時具足相應門也。心塵准思寶光現佛者。依正互融故（已上）明知。花藏內隨機染淨之諸剎所有塵。一一稱性無礙圓融云事。又花藏品云。此世界海中。剎種難思議。一一皆自在。各各無雜亂（已上）剎種者。由衆生業力所出生之土也。然旣云一一皆自在。豈非約法圓融哉。如是文義不遑毛擧。故知。今云約機說。亦不違約法圓融也（是一）但唯識等四種異見者。旨歸（見經意第八）釋無礙因由中。云二明一切法皆唯心現無別自體。是故大小隨心迴轉。卽入無礙。又釋。謂彼心所現毛端之處。此心於彼現大世界。大小同處互不相礙（已上）准此。依彼當教。則但是業力非約法圓融。而依今圓宗意會取之者。可如旨歸釋也（是二）又賢首品說海印三昧中。明一切三乘及能應所應皆如來海印定所現乎。唯一經大意思之。勿同常途之所談。又抄二下釋崛曲平道二教。會刊定記難破。彼會解記第五委釋成之。今問答意。准彼思之。
    抄。四卽歸理平等（文）問。與後四句中第四泯同平等。爲同。爲異。答（云云）兩方。若云同者。今云理平等。故可局眞理一性平等（見）然下云泯同平等者。
    抄。四泯同平等門。問。今云泯同平等者。爲同上云歸理平等。將又如何。答。今約事事無礙。互奪相盡泯同果海。故云爾也。問。准上來諸句。並歸理平等。有何依憑。如此料簡耶。答。遍容無礙。重重相攝。卽入自在。一多無拘。言慮迥絕。直同果海。故云泯同平等。故抄八上（光明覺品）云。十究竟離言者○不可言相卽。以要入故。不可言相入。以相卽故。不可言卽入。不壞相故。不可言不相入。互交徹故。口欲辨而詞哀心將緣。而慮息唯證智知同果海故。一多旣爾。染淨等法無不皆然（已上）解釋明鏡也。例准可知。但於上來諸句者。且染淨二四句中。初第四唯約理。而後第四句作兩釋。初釋云。約相盡理現。而次釋中。或云約頓機故。或云約體。故且約體者。染淨不同。是於一剎體上以義分之。故知。二義自在是俱句也。泯二義歸一體。是俱非也。其剎體何必是理哉。今通局二四句亦復可爾。初第四句歸理平等。次第四句但云泯同平等。不云理平等。明知。非唯眞理也。折薪記第五釋章云。一卽一切。一切卽一。不可說其相狀之文云。旣云一卽一切等。但由融故定說不可。故曰離言。不同三乘唯如如智存爾（已上）復古記下卷可見之。若云次第四句亦歸理平等者。前後二四句中。初三句並別立之。何第四句不差異乎。
    疏。若從狹至寬（文）問。疏下總結云。然上十類一一各遍法界（已上）今何云從狹至寬哉。答。抄一上云。然下十重是約佛遍於處（已上）意云。今此十處者。初卽一佛身不離菩提樹。而遍此閻浮七處九會。如經云不離菩提樹而昇忉利等是也。而此處會皆周法界（爲言）二卽一佛身不起樹王頓周百億。此百億亦遍法界。三一佛身不起樹王遍異類界。此異類界亦遍法界。餘七處亦如是。應知。是卽先以佛爲能遍。以處爲所遍。卽此所遍之處如次。從狹至寬。故抄一上云。約佛遍於處也。然此所遍處一一各亦遍法界。故疏下云。各遍法界也。故知。可有二重能所遍。如上記。應知。問。若爾者。十重非但約佛遍於處。亦是明處遍於處。何故抄一上偏判佛遍於處哉。答。有人云。今文實雖兼明二義。而爲對彼序文唯明處遍於處。且偏指之歟。有人云。雖相望有二重。而共是爲顯能居之身遍法界。非爲但明所居十處各遍法界。故抄次上引光明覺品。卽釋百億同類一界亦遍法界之義云。此明一會卽遍一切。非是彼處各別有佛（已上）一會者。是處會也。又下反顯此會處遍一切之相。相非是彼處各有佛。明知。擧會處遍一切者。卽是爲顯能居之身遍一切也（已上就一義意問答料簡也）或一義云。雖遍有二重。而能遍共是佛也。謂佛身頓遍七處九會。則非但遍此七處九會。亦兼周遍彼法界等（爲言）若依此義。則此七處九會之外。更於法界中有各別七處九會。故佛頓遍彼等處。但此義違光明覺品歟。可見下問答。問。今顯十處云。七處九會周法界。又云。百億遍法界。卽引昇須彌品等者。唯此一閻浮七處等。以性融故周遍法界歟。爲當彼各各處有別別七處等歟。答。以性融故。此一閻浮七處周遍法界也。彼各各處縱有別別處會者。非今所論也。問。此義不爾。見今所引諸文。昇須彌品云。一切閻浮提皆言佛在中。光明覺品云。一一世界中皆有百億閻浮提等。是卽各各處本有別別閻浮等（見）明知。雖約能遍佛則一身融遍法界。而約所遍之處則是行布羅列。彼各各處皆有別別百億閻浮等。何却云非今所論乎。答。抄釋上通局交徹初四句中第三句時。引今所指之光明覺品文。准彼知之。旣疏云卽此卽遍。鈔云以相隨性。故卽一能遍如光明覺品。又云。此明一會卽遍一切等。豈非今此百億一界以性融故。云十方世界中各有百億等。又大疏三上釋光明覺品來意云。今一會卽遍法界。一一皆悉同時同處同衆同說同遍故（已上）總有十來意。要者可尋之。但昇須彌品實似難會。而彼有四句中第二句云。不起一處而昇一切處。是取一閻浮對一切忉利也（云云）此含二義。謂約能居身。及約所居處也。若約能居身。尤如來難。此一佛身周遍各別處之義也。而今約所居處。則不動一處。令融通一切處義也。故決擇第一云。疏不起樹王羅七處於法界者。文含二義。一云。不起菩提樹該羅身雲。遍昇於七處也。故鈔云。是則不起菩提樹。遍昇法界七處。是也。二云。張羅七處。遍於五重法界。故抄云。今言羅七處於法界等。是也（已上）准此。彼四句並含此二義歟。思之。
    抄。故旨歸文云事盡理現（文）問。正見旨歸。云七歸花藏者。謂此等一切雜染各皆同盡。唯是花藏莊嚴世界海數過剎塵。一一皆悉周遍法界。不相障礙。皆於其中演說斯法（已上）准此。盡染相歸淨相。而尚是事法所攝也。今何云事盡理現乎。花藏世界所有莊嚴。皆從無爲眞性顯現。故盡染相歸花藏。是名事盡理現也。准上染淨無礙。次四句中第四句之抄釋思之。
    疏。三遍異類樹形等剎（文）問。花藏一界中。本末二剎通名同類界可云歟。答。解釋難定。且存兩樣也。問。若云本末二剎共名同類界者。晋唐兩經共就世界性（唐經名世界種）中。說依住形狀等十事中。形狀者。卽列樹形河形等二十形也。今卽指此文名異類界。故探玄記第三云。第二明所成果中分二。先明此主世界。後辨結通。前中有三。初顯本世界爲依持處。二從此香水海上有世界性住下。明次重顯雜類世界性。三從香水海名示光明下。更重辨十二佛國土七世界性（已上）准此。專指世界性名雜類界。雜類界者。卽今云異類是也。何況今抄次下云。然異類言雖通花藏。言總意別（已上）會解釋云。以花藏所有一切世界形類不同故。通是異類。今別意取最中所持異類爾（已上）意云。花藏所有本末二剎形狀不同故。並可名異類界。雖然今別取所持末世界名異類界（爲言）准此。本末二剎可名異類界。不可名同類界（見）若依之爾者。凡論同異類二界者。約須彌山形所建立之一類界。是名同類界。其約樹形等所建立之雜類界。是名異類界。然花藏一界中。本末二剎並約須彌山形建立之故。雖末剎可名同類界。故探玄記第三云。蓮花藏莊嚴世界海有三種。一蓮花台藏世界。雖遍法界。對地上菩薩機現有增減。寄在色頂。唯說一界。二卽此遍法界之花藏。說十顯無盡。卽無盡箇花藏一一皆遍法界。三樹形等雜類世界。一一皆有蓮花藏。並似彼界悉遍法界○今此文中。據須彌山世界中辨花藏故。是故風輪水輪還似彼也。以易信解故。印機而成故（已上）又別顯莊嚴相中。明風輪無礙持。經列十種。第九名須彌地。探玄記釋云。須彌山地是下文所持雜世界。處事遙有所主故（已上）案此等文意。意若依樹形世界中。衆生感見以辨花藏。則納樹形建立之。其中所有世界悉是樹形所攝也。河形等准此可知。若約須彌山形世界中。衆生感見以建立之。則其中所有世界悉亦須彌山形之所攝。故能持雜世界之風輪名須彌地。卽此意也。故知。此花藏界中。雖有樹形等。此非異類界。可云同類界所攝也。如何。答。一義云。凡同異類者。就應同衆生之末世界中所論之。又花藏本剎者。偏是如來所嚴土。故不可及同異所論歟。但攝機同法。則彼機所感同異二類剎。全是法界自爾之德故。本末二剎全體融攝染淨無礙。通局交徹故。花藏本剎亦通同異二類。卽如上所引。探玄記可知之。是則以本從末門意也。故抄下文引阿僧祇品。明佛果依報自在之文云。有不可說異類剎。有不可說同類剎等（云云）。
    抄。經列二十形（文）唐經第八說最中無邊妙花光香水海中普照十方熾然寶光明世界種所持二十重世界竟。次下卽類結所餘云。有如是等不可說佛剎微塵數廣大世界。各各所依住各各形狀○各各力加持周匝圍繞。所謂十佛剎微塵數迴轉形世界。十佛剎微塵數江河形世界○十佛剎微塵數門闥形世界。如是等有不可說佛剎微塵數。此一一世界各有十佛剎微塵數廣大世界。周匝圍繞（已上）疏二下云。第二別明種剎香海○謂香海依剎海。剎種依香海。諸剎依剎種。長行分三○第三類結所餘。此中非唯結數。兼總顯上文所依住等文。分爲四。一總結都數。二各各所依下結形類。三此一一下結眷屬○今初卽擧本剎種。結有若干。此所結剎定是主剎。以下文指此不可說佛剎。更有兩重遠故。其直上中間但有十九佛剎。而結有不可說者。以傍論故不爾。豈一剎種最下唯一主剎。故知。如向所說主剎橫竪共論有不可說。故下結其所在云及在香水河中思之。二結形類中。初列十門。旣言周匝圍繞。明知。傍去二所。謂下廣說十門。形狀有十八事。望前剎種形中。闕須彌山形及嚴具形。餘皆全同。但此約剎爲異。三結眷屬中。然有兩重主伴。此一一者。指上不可說塵數也（等文）今一段疏抄廣明同異二剎之相。故具引經文也。更有一文。如次下引。
    抄。向明異類且擧百億中異類（文）問。自下釋四五兩重。文相難見。如何可會哉。答。實難思。且愚案云。凡同異二類世界。必是同處同時。相遍無礙也。然今十處中。初二明同類界。次三明遍異類界中。向前第三但明遍與百億同處之異類界。故今第四亦明遍最中一剎種中異類界。其異類界者。卽是二十重諸剎也。謂經說二十重諸剎竟。類結所餘之時。明樹形河形等。其文如次上引。又第五遍花藏者。抄釋云。謂遍花藏一界有前十不可說○世界種（等文）其世界種者。經亦說爲樹形河形等。如彼剎種中諸剎是樹形河形等。故旣判爲異類界。今遍在花藏中。所有剎種亦是樹形河形等。豈非異類界攝哉。今具引經文。自思可知。若晋譯經於十二佛國。不辨依住形狀等。唯就七世界性。具明樹形等。故探玄記名雜類世界性。如次上引。若唐譯經兩處具辨之。諸剎中依住形狀等文。如次上引之。今引剎種處文。唐經第八（花藏品）云。彼諸世界於世界海中。各各依住。各各形狀。各各體性○方所○趣入○莊嚴○分齊○行列○無差別。各各力加持。諸佛子。此世界種或有依大蓮華海住（乃至）或有依一切音聲摩尼王海住○諸佛子。彼一切世界種或有作須彌山形。或作江河形。或作迴轉形。或作旋流。或作轉輪網形。或作壇墠形。或作樹林形。或作樓閣形。或作山幢形。或作普方形。或作胎藏形。或作蓮華形。或作佉勒迦形。或作衆生身形。或作雲形。或作諸佛相好形。或作圓滿光明形。或作種種珠網形。或作一切門闥形。或作諸莊嚴具形。如是等若廣說者。有世界海塵數（已上）大疏二下云。第三明所持剎網○然此十門剎種之果。並悉不離所依花藏。故云。於世界海中所列十事。與成就品都望全異。彼通一切海。此明一海中種。故若別別相望互有有無（已上）問。二十重諸剎花可屬雜類界。然世界種應是淨土。如彼瞿夷所居世界性等。已上十重佛剎者。卽是此世界種歟。爾者爭云雜類界哉。以雜類界屬穢土故。如何。答。
    疏。五遍花藏（文）問。花藏世界可有數量邊畔哉。答。邊無邊不二者。兩祖一同之定判也。何況宗家自問答釋成哉。凡此事一箇之大義。又處處解釋隨其義便。各述一意。故略引示之。探玄記第三（釋舍那品說花藏外有十方佛土中）云。問。下文此花藏界無邊。云何此中有東等耶。答。以花藏界邊無邊不二故名無邊。如下說。無邊邊不二故名有邊。如此說。是則不壞邊而恒無邊。不破無邊而恒邊。若謂無邊。若謂無邊乖於邊。邊乖無邊。是情計所及法非正緣起也○（私云。擧錦窠白紫二線。各徹遍而互不取雜之喩。繁故略之）問。若爾。彼十方世界是花藏不。答。是。不。謂由卽是故不是。不是亦爾。准上思之。何以故。由是花藏東等故卽不卽也。問。此十世界外更有餘界不。答。無也。何以故。以花藏爲主。彼十爲伴。此主及伴圓融普遍。一切塵道重重如帝綱故。餘皆卽此如虛空故（已上）私云。今主伴者。會解記第八作主伴眷屬四句中。第三亦主伴亦眷屬之意也。疏序釋說儀之處。私引之了。問。邊無邊者。如十玄中廣狹門。云一塵約稱性爲廣。不壞相爲狹歟。答。會解記第八云。三亦主伴亦眷屬。謂法界修多羅起時攝塵數。契經同起與法界經爲輔翼。故名眷屬。而主伴起故復名爲伴（已上）凡圓經所說教義人法等。皆悉有主伴。凡今花藏界亦以如是。准思應知。表主伴別故有邊畔。以稱性圓融故廣大無邊也。但於十玄中廣狹門者。演義抄七下（名號品）云。若三乘說亦百億內有百億釋迦。餘十方剎自是別。佛今約一乘皆是遮那海印頓現。餘十方佛例此亦然。猶如燈光互入周遍（已上）私云。海印頓現爲由。燈光互遍爲喩。細思應知。大疏二下（花藏品）云。且依一相說有邊表。實則一重橫尋無邊。況復重重塵含十方（已上）抄七下云。且依一相等者。且依一種義相不壞邊表。有蓮華外別佛剎海等。實則稱性橫不可尋。故云法界無差別。若以性融相。則一一塵中法界無盡（已上）且依一種義相等者。以花藏爲主。故居中央。以十方爲伴。故令居外。今爲表此義。故不壞邊表也。實則稱性故。花藏世界一重橫尋無邊際。是則約事理無礙也。唐經第八（花藏品）云。世界大海無有邊寶輪莊嚴種種色（等）此說花藏世界海安布莊嚴中。明四圍輪山之文也。大疏二下云無邊者。有其二義。一但總相顯多。故云無邊實有邊表。二上說有圍山外者。是無邊之邊不礙理。而卽事故。今云。無邊之無邊不壞相。而卽理故（已上）抄七下云。疏是無邊之邊不礙理而卽事等者。意明理無分限。總曰無邊。事有分限故名有邊。若依理成事理性全隱。則無邊卽邊。若會事歸理。事相全盡。則邊卽無邊。今則不爾。不失理而事現。云無邊之邊。不壞事而理顯。云邊之無邊。此是事理無礙義。不是相卽相作義。思之（已上）私案云。今不壞事而現顯者。卽同上云不壞邊表。實則稱性也。故知。花藏世界一重橫尋無邊際。等同虛空界者。約事理無礙也。問。縱雖但約事法界。可有盡空十方橫尋無邊之義。然今花藏界何必約事理無礙。以明之哉。將又不可有單約事相盡空無邊之義歟。答。今云一重橫尋無邊者。正是約事相以盡空十方無邊際之義也。但法界觀注釋法界觀門。有三重之文。云除事法界也。事不獨立故。法界宗中無孤單法故。若獨觀之。卽是情計之境故。若分折義門。卽有其四。今以對能觀之智故。唯有三重（已上）今花藏界是舍那稱性修因所嚴之淨土也。縱盡空十方廣多無邊之相。偏約稱性絕潔無際。以可明之。何以情所計孤單之事法界。定其分量哉。故花藏世界觀云。稱眞法界大作佛事○以用遍滿莊嚴一切世界（具如次下引）又云。以證智所現（已上）又例如圓覺略疏（普眼章）云。法花云。我此土安隱。天人常充滿○彼據理卽事門（已上）晋經夜摩說偈品云。此處無邊際。廣大如法界。一切無不至。湛然不遷變探玄記第六云。此處者。此花藏處也。又是此佛所說法處也。上二句顯廣大。次句辨隨緣。下句顯不變（已上）唐經（卷第七）世界成就品（起具因緣有十中第九）云。一切如來善根所流。及一切諸佛成道時。自在勢力故○爾時普賢○而說頌言○一念普現於三世。一切剎海皆成立。佛以方便悉入中。此是毘盧所嚴淨（已上）大疏二下云。謂成正覺時。其身充滿十方世界微塵剎土。念劫圓融一時成。意由二種因。一善根所流。語因中也。二成道勢力。明果用也。此一受用變化相融也。卽如經初。卽摩竭陀地堅固等（已上）准此等文。舍那由昔大願勝行無限善根。今成正覺時。其身充滿法界。故法界悉成佛土。但約變化身隨機業用之邊。則雖示摩竭等染相彼此邊畔之分限。而約受用身眞實德相之邊。則微塵剎土其地堅固。十方法界一時成立。如是二身二土相融故。云此一受用變化相融也。爾者邊無邊不二之義。亦准可知。花藏觀云。初成立因緣者。謂或聞善知識及經教說。或因圖畫形狀○心生欲樂。發大誓願○稱眞法界。大作佛事。教化衆生。是故今發普賢行願。起莊嚴世界事。復修普賢因門。該攝一切。皆於離著心中。順眞迴向。以用遍滿莊嚴一切世界（已上）問。今云受用變化相融者。圓經不共之言旨歟。爲當通餘教歟。且引一文。可例准之。佛地論第一云。如實義者。實受用土周遍法界無處不有。不可說言離三界處。亦不可說卽三界處。若隨菩薩處宜現者。或在色界淨居天者。或西方等處所不定（已上）受用土遍法界者。是無邊也。隨菩薩所宜現色界者。是邊也。今者。是亦邊無邊不二也。與今藏界有何別哉。
    抄。但取容塵之處。問。今並取空無物處爲說經處歟。又空界所容之塵剎爲說經處歟。答。會解云。如娑婆界東輪圍之外未至阿閦佛國。輪圍之際中間唯是虛空。今不但取唯空無物處。今取盡空界。但是容塵處。佛皆遍其中說經（已上）卽今抄云。今取遍法界等下正明此義歟。
    抄。阿僧祇品頌云（文）凡彼僧祇品初長行明能數之廣多。謂阿僧祇爲初。不可說不可說爲終。總擧十大數也。後偈頌明所數之德無盡。亦二初明普賢德廣說無盡。後明佛德深廣普賢窮究中。先明果法無礙。有二段。今所引者。是初段。顯依報自在之文也。次下云。彼次頌云等者。是後段。明依正融攝。更有諸科中。初二句者。依中現正之文也。次出妙音聲下二偈二句者。是彼隔十五六行之後。明依中現正說法中之文也。如是撮要。引文次第其意如次下記之。
    抄。彼次頌云於彼。上引依報自在之文者。正明盡虛空界容塵之處各有無邊剎海。然未明於彼容塵處之剎海。有遮那佛說法之相。故今續引依正融攝之文。方明其相也。
    抄。若彼不說則說處不遍（文）決擇云。抄雖有答義猶沈隱。今依旨歸以答前難云。此說十住。忉利天處旣遍十方一切塵道。是故夜摩等處皆有忉利。卽於如是遍夜摩等忉利天處說十住。是故忉利無不普遍。仍非夜摩等處說十住也。說十行等。夜摩等處亦遍忉利等處。仍非忉利說十行等也（文）。
    抄。初總答前同（文）會解云。抄總答前問。并重通再難。與釋通妨難。三科中鈔今總相略辨。總答中正以隱顯門釋。爲門不同也。若通再難中。正約相卽相入二門說。然有二義。初正以相入帶主伴義說。正以相卽帶隱顯義說。上約別論正。約一玄帶一玄說也。二從依相卽門亦名純門。下約通以純雜一玄。分成卽入義說。故以卽爲純。入爲雜。卽同一純雜門爾。所以將多玄門遞互相釋者。顯文含多義。通外難故也。如文具之。若釋通妨難中。正約主伴。義兼隱顯。如主主不相見。遮那主顯時餘佛主隱爲伴。餘例然（已上）決擇有細釋。可見之。
    抄。前相卽門中正十住遍時（文）決擇就此抄釋更致重重伏難中云。若云隱顯門中顯顯不俱無雜亂者。相卽門中所卽。所卽不俱。已無雜亂。何須抄中更用隱顯門耶。彼二所卽有體。旣得同時。彼二能攝顯義亦得同時。彼此異因不可得故○（私云。更有轉救重難。繁故略之）今謂。通云但以二門互釋。如相卽門中取二所卽二俱有體。恐成雜亂。入隱顯門。以義料揀。雖俱有體。一隱一顯故無雜亂。設更難云隱顯門中取二能攝二俱是顯。而成雜亂。欲通此難。勿用餘門。却用相卽玄門料揀。一有體一無體。故無雜亂。但用二門更互料揀。諸過俱離。如空有二義更互而揀。令斷常等過一切離（已上）。
　　疏。此猶約器世間說（文）十地品說第八地淨土分中。非器世間雙說智正覺等。以爲淨土分故。今明說處亦約融三世間依正無礙。以爲說處也。例如初地十願中淨土願具七種淨義。且行願疏云。同體淨。以同法性故。今一多互相卽入（已上）例准可知。
    先年比抄之。然未加潤色。故今元享四年（甲子）更開講肆。因其便宜重筆削之全閉他外見。偏備自廢忘。唯望以一一勘文述義之緣。爲生生見佛聞法因。佛祖加護念。志願莫違失而已。
    同年三月十六日。於武州六浦莊稱名寺方丈東向間記之。


演義鈔二上纂釋第一（自下擇第四會解第四三丁已下）

第三依主

    疏。夫眞身寥廓（文）此初一句者總標擧。融三世間混四法界一無障礙法界之眞身也。是卽未說有空未分事人法涅槃融之眞身也。次與法界合體下。就義分門。約境智人法等轉釋其相。有二義也。謂與法界合其體者。約境智釋眞身之相也。包羅無外等者。約人法釋眞身之相也。故決擇云。言與萬化齊其用者。能與十重他報三類化身。所與萬類事法也。言齊其用。約融三世間及混四法界皆爲佛身。是故萬類幻化卽佛身應用。今據人法有異假言齊。實無能所。齊差別故（已上）餘義至下記之。
    疏。包羅無外（文）略策云。法性寂寥緣起難思。我佛世尊融法界以爲體總緣起而爲體用。無礙一多自在（文）。
    鈔。則以如智共爲眞身（文）問。疏云。眞身者。是別可指無障礙智。以下云與法界合其體能與是無障礙智所與是眞如故。豈非先標擧。此能與事。若上云眞身旣如智共爲體。何下更云與法界合其體乎。答。上所標眞身者。卽是如智不二之眞身故。爲顯其義次下云與法界合其體。有何難乎。抄六下（現相品）云。釋疏云先一顯眞佛身文云。此約法報無礙之身爲眞佛也（已上）故決擇云。與法界合其體者。謂能與自受用報體。所與理法界也。能所冥合共爲眞身之體（已上）圓覺疏釋主成就亦如是也。又今抄下文釋金光明經四身云。四非應非化謂佛眞身○法報二身（已上）唯知可知。問。何必法報無礙爲眞身乎。答。抄六下（同品）釋疏云智符於理湛然常照文云。若依法相。後常是相續常。今依法性宗。冥符於理同理常也（已上）意云。法相宗。智有爲理無爲故。別論之爲實義。仍報身分自受用他受用二身也。法相宗。理智共無爲凝然常故。全體無二故合爲一身。爲簡彼理智別論之權實故加眞字也。舊譯經論中不分自他受用並此意也。抄十三下云。然此始覺無別始起。卽是本覺隨染而作。今染緣旣息始還同本故云淳淨。則法報一體。故經云。唯如如及如如智獨存名爲法身。故次下論云。若無明滅。相續卽滅。智性不滅。明智知身全同法性。如全成像像不異置。從能所證義分二身耳（已上）。
    鈔。則令色相佛身功德（文）問。今云色相佛身者。何佛身哉。答。決擇云。抄卽以如智共爲眞身者。攝賢首義。賢首大師。自受用身無彼色聲功德。但有大定智悲。如智冥會共爲體故。言旣智合如。則令色相佛身功德無不合如者。攝刊定義。刊定記主。自受用身具有色聲。以佛身有十蓮花藏塵數相故。無漏蘊遍帝網剎窮未來際故。涅槃云滅無常獲常色故。清涼雙用故抄云爾（已上）此師局就用身以釋之。但大疏二下（遮那品）云。智與理冥故等彼眞界。能令色相隨彼融通法界塵毛重重全遍（已上）抄七下次云。智與理冥故等彼眞界者。釋經等眞法界。此是報身亦如智也。故金光明云。唯如如及如如智獨存爲法身故。能令色相下以眞身周故。今應用亦周。吾今此身卽常身法身故。則以三身圓融爲一眞法身矣（已上）准此今云色相佛身者。應用之色相也。意顯三身相卽圓融無礙也。水銀和眞金之喩。至下抄引佛身充滿於法界之經文處可知之。
    鈔。如來得一切法量等身（文）抄一上釋海印定中及疏上文云。一聞法爾成見聞益之處。私引唐經第五十三及探玄大疏等。可見之。
    鈔。上二義明（文）二義者。謂約境智約人法之二義也。問。自宗意。融三世間全爲佛身。總收十三量等身方名得菩提。故知佛菩提外更無一法。故花嚴問答上云。此十佛卽諸法盡窮之深（已上）貞元疏云。自始至末法界一如無有少分非佛體（已上）然見今釋。佛身體用外更立法界體用。縱雖云冥合云齊。猶是二物。論云上所絕設故。恐未盡佛菩提之實義歟。若謂抄家爲通此難故云假言齊者。何不述實義以假說爲發語之端乎。答。實如來難。直以法界爲佛身。則法界卽身。不可云合體。故今抄下文云。以遮那佛融大法界而爲其身故。無不卽不待現身方名卽事等（已上）佛是覺悟義。法是軌持。若但云法界者。佛義不顯故。今爲顯法界卽佛身義如是釋也。謂無爲無障礙智與如冥契。則智亦同如無不遍在無不包細。探玄記第三云。世界海等諸事一一皆是稱性。緣起離闇覺照稱光。無不普周法界名遍。此舍那佛非局報身。以通器等三種世間具十身故（已上）大疏七下云。所知十身皆是毘盧舍那正覺之體。亦得從境名智正覺（已上）並由無障礙智與如冥一故。草木國土悉含覺性故。名國土身如來。若不爾者上是法界何云佛身乎。問。若依三乘教。則法界屬法佛身屬人。故別以覺義可名佛。以人法隔歷依正不融故。然一乘教意談卽依卽正卽人卽法等。何必獨以覺義名佛可云乎。若爾者圓通無礙義如何成乎。答縱雖圓教。非以覺人義名佛者。所得之名義如何可會乎。故三寶章（出體門）云。若依一乘。二種十佛旣通三世間。卽知用一切理事人法等總爲佛寶體。仍皆就覺義說。若約所依。以海印三昧爲體（已上）縱雖以覺義名佛。而以此覺義融攝依正該羅生佛故。人法圓通理事渾和。草木國土卽離闇覺照。蠳蟻蚊虻亦正覺之體。是名融三世間十佛。一宗大意如此。何混亂彼三乘之施設乎。探玄記十六云。若三乘教眞如之性通情開覺佛性唯局有情故涅槃云非佛性者。草木等若依圓教佛性及性起皆通依正（已上）委如三寶章。可見之。
    抄。混萬法卽眞（文）決擇云。混萬化卽眞者約法也。混融萬化卽一眞無障礙法界也。言會精麁一致者約人也。會同報化之精麁歸一法界無盡之身雲也（已上）。
    抄。若據本以適末（文）玉篇云。據（居豫切。依也持也）適（尸亦切之也往也。三赤切。得也。又音滴。從也）。
    抄。若三江之浩淼（文）決擇云。言三江者尚書注壽照云。謂吳松江·錢塘江·浦陽江也。然三江之源出自崐崘積石之山也。今云岷山卽指此也（已上）玉篇。淼（放泥切。淼漠大水也）問。南山戒疏一上云。爾雅云。河出崑崙述其本也。禹貢云。導河積石其末也（已上）行宗記一上云。初引爾雅○此窮黃河之源頗得其實。二引禹貢。卽尚書中夏書第一篇。導河。謂禹王鑿山穿地以治水也。積石卽石名。孔氏注云。施功發於積石（禹謂河源發切于此）又注云。積石在金城（國名）西南乃邊國近山末是河源故云末也（等文）故崑崙是黃河之源也。又釋迦方誌云。書云。積石去崑崙丘千七百四十里（已上）又發揮記云。若崑崙嵩相望。禹本記云。崐崘或云積石山凡五萬里（已上）故知論黃河之源。或云崑崘。或云積石。雖有此異說。而全非三江之源亦非泯山。又如佛祖統記東震旦地理圖者。舍城積石則在震旦西北泯山。卽正西邊極在翼州內也。然今決擇釋何違此等說哉。答。
    疏。一身多身經論異說（文）問。今多身中可攝圓經所說十身哉。答（云云）若云攝者。凡說十身者正顯無礙圓通之義。何云執迹之所攝乎。若不攝者。今明一多相中。多引圓經證之。況鈔正云。或說十身自有二義。具引勝天王經并圓經十身。爭云不攝乎。如何。答。疏下文云。設分三十不同亦權實對說（等文）抄釋云。若不知三卽覺十（等文）可見之。
    抄。或說唯一如此經云（等）問。明品云。文殊法常爾。法王唯一法。一切無礙入一道出生死。諸佛身唯是一法身一心一智慧。力·無畏亦然（已上）晋經明難品全同之。大疏三上云。初二偈印其立宗。明眞心無二○法常爾者。明因果無異法爾常規。餘顯一相略明四一。初句法一○次句人。次句因一。後偈果一。略擧其五。一者身一。此有二義。謂若約所證法界爲身。則體同一。若兼能證無障礙智爲身。卽相似名一。下旣別明心智。則正當初意。然體同義異。二心一。八識心王俱不可知故。三智慧一。四智三智二智一智無別故。四十力一。五無畏一。此五亦略攝諸德（已上）抄九上云。言然體同義異者通妨。恐有難云。旣取初義體同爲一則一佛證時一切智證。若約出觀實如所難。佛見衆生皆已證已。今約現事故爲此通。以體就能有證未證。千燈一室所照同空。以燈就空。空體無二。空就燈有照未照。隨燈各取各屬本燈。佛義亦爾（已上）問。今抄云。或說唯一者。爲就一佛身上遮多身立一身爲十方三世諸佛同一體故云唯一。答（云云）若云就一佛身上論之者。見下引證經文。諸佛相望明四種五種之上。故知一切諸佛同一體故云唯一也。若依之爾者。見下二身三身等開合。就各各佛身上各各論二身等。故知今亦就各各佛身上各各可論唯一云義。何各諸佛相望同一體故云唯一乎。如何。問。法性宗意。諸佛自受用身可云同一體乎。答。常同常異可云也。問。若云同者。十方三世諸佛居迷界之昔。旣各各有情也。登覺位之今爭成同一體乎。雖迷悟不同而各各爲有情者。法性法爾之道理也。若登覺位時。泯亡多有情數混成一佛體。尤不宜之處也。是以大疏三上（問明品一道甚深云云）自性身土一向體同。自受用者。平等無二相似名同。餘二身土亦相似名同（已上）抄九上云。自性身土旣同所證。明是體同。如一室之空。二自受用如千燈光同遍室內（已上）又次上所引疏釋能證無礙智相似名一（云云）明知非同體云事。若依之云異者。性相二宗十別中。佛身有爲無爲別意。法相宗定判修生功德一切有爲故。自受用身亦是有爲。旣許有爲故。不能徹遍生佛依正。自他凡聖各各修成故。不可云同體。然法性宗意。修生功德亦判一得已後同眞如故。令同眞理凝然常也。其旨如次上所引現相品疏抄釋。若許修生智行等同眞理無爲凝然者。豈於凝然常住法有法有彼此不同而論相似義乎如何。答。諸佛自受用身之同異事。自他宗共論之。然自宗中未見定判。愚案存兩義。且一義云常同常異可云也。於自受用身土分別性相時。望始覺修生義邊正屬相攝故。有彼彼有情各各修生之義。不可云一向體同也。而共是平等無二故。亦有相似名同之義。卽約此義邊可云常異也。然望始覺還同本覺等義。則自受用身土亦屬性攝。以性唯一味故可有一向體同之義。豈非常同耶。故鈔七上云。而生公說有形皆穢無形爲淨。則唯法性爲淨。若爾自受用土豈稱穢耶。此以冥同眞性不可說其形量大小。則同淨攝。二攝前四爲性相者。略有二門。一法性爲性餘三皆相。二自受用土冥眞性亦可名性。餘二唯相（已上）准此思之。處處解釋各述一邊歟。何爲相違耶（是一）又一義。云於自受用身土者。諸佛相望唯有相似名同之義。全不可有一向體同之義。大旨同次上所成之一邊文義。但至修生功德一得已後同眞如故令會同眞理凝然常等難者。縱雖同眞如而不失前佛後佛之相。彼此歷然。是名同者。若約相似。若約所同。云眞如唯一味故名一向體同者。此是自性身之所攝也。非自受用門之所談歟。例如彼常樂我淨等。相大功德雖冥同。眞性故名性功德。其所同性還屬體大攝。唯取能同功德正名相大。以彼此相差別故。然是名同者豈不約相似乎。若云一向體同者。是屬體大故。准此思之。問。抄引問明品云。同共一法身。今此一法身者。體同故云一歟。相似同故云一歟。答。會解云。今抄卽約相同故云法身。力無畏等同也（已上）問。彼品疏抄於此一偈文設解釋時。自性身土一向體同（已上）明知一法身者約體同可云一也。何混同力無畏等亦云約相同乎。答。
    抄。實功德法故（文）問。通釋法身實報身歟。別釋實報歟。答。會解云。論具云。佛有二種身。一者生身。二者法身。若自性身若實受用俱名法身。諸功德所依止故。諸功德法所集成故○今抄云。實功德法故。唯釋實報名法身義也（已上）問。自性自受用二身俱名法身者。正見佛地論文。二身共以諸功德法名法。故法義無別。但以所依與集成之二義如次爲二身之身義。故身義不同。然今抄但云實功德。尤可通二身。何必限實報名法身之義耶。縱雖實言。卽順實報身只是褒美之詞故。尤可通法身也。何限實報之功德乎。答唯識論第十釋自性身名法身之義云。大功德法所依止故（已上）次釋自受用名法身云。三無數劫修集無量慧資糧所起無邊眞實功德（已上）次釋他受用云。示現微妙淨功德身。於變化身者。未見名法身之文。准眞實功德之言別指實報身云事不明也。問。若爾大功德法與眞實功德有何差別。如是異判哉。答。未撿之。且如行事抄下三（僧像到敬篇）云。智論云。諸佛不以生身爲禮敬也。若見法身是供養。如佛忉利天下。須菩提在石窟中觀無常空故。爲先見佛。蓮花色尼寶階先禮。佛不受之（已上）資持下三云。智論前示眞境。以佛生身是法身所依器故。如下行緣證（等文）。
    鈔。一化身非應（等）問。上云應卽化。今何二字別論乎。答。應同衆生隨類化現故云應。卽化。又縱雖字訓少異。而約三身門總歸一身故云爾也。但今別論者。以僧祇劫修行萬善所得之佛身諸根相好一一無盡故。縮此無盡相好爲三十二相八十種好。應同地前等所見故云應也。然化者無而忽有之義也。化現彼業感所感之五趣身示同二乘之同類者。於佛果上全所無也。今以成所智所現之皆是無而忽有之義故云爾也。
    鈔。前三並是化身（文）問。應身非化。卽當梵葉上釋迦。然香象疏釋云。其千釋迦是實報。千百億釋迦是化身（已上）何況入大乘論。摩醯首羅天上有一實報成佛。以一大千界爲所統境（云云）准此思之。今應身非化尤可云實報身。旣判一大千界一應身也。所統化境彼此全同故。能化佛身何別判乎。是以淄州大師最勝王經疏於報身有二。一地前所見。二地上所見。今應身非化者。是地前所見之報身也（云云）諸師一同之解釋也。清涼大師何獨釋化身乎。答。金光明經所說應身者。經自說具三十二相八十種好之旨。爭以此身屬報身乎。尤可云化身也。但於梵網經疏等釋者。凡於摩醯首羅天示成正覺之佛。或云報身或云化身。始終二教所說不同也。其故者始教爲對破凡小執菩提樹下成覺之佛是實修實證之報身故。寄界內最勝處顯報佛成道。以凡小不知界外有淨土故。於彼色頂建立淨土成正覺之佛名實報身也。若終教意不爾。如章攝化分齊義云。或有說釋迦佛報土在三界外。涅槃經云。西方去此三十二恒河沙佛土。有世界名無勝。是釋迦佛實報淨土。此約終教說。以不隨下說故。爲顯娑婆唯是化故。是故當知色頂之身亦非實報（已上）准此今云一大千界一應化身者。卽是色頂之身。以依終教意故名應身。非是實報也。問。此義尚不明。上云地前菩薩所見佛身依定而現者。依起信論說。信成就發心中云。菩薩發是心故。則得少分見於法身。以見法身故。隨其願力能現八種利益衆生（等文）八種者八相也。又辨所示之義大中。別解用大有應身有報身。說報身中云。初發意菩薩等所見者。以深信眞如法少分而見。知彼色相莊嚴等事。無來無去離於分齊。唯依心現不離眞如（已上）彼疏釋可見之。是卽十解菩薩依此觀門入眞如三昧見報身佛（見タリ）爾者今地前菩薩依定而現之應身豈非報身哉。起信疏上釋隨染本覺智淨相中云。卽還源成淳淨圓智成於應身始覺義也（已上）又今抄次下云。三十二相八十種好等。修因所成。卽是報身（等文）又梁攝論。
    鈔。故雖有四義理全異（文）問。文意如何。答。會解云。以光明合法報。卽是眞身。實教義也。佛地開四。理智分相不得相。卽始教義也。所以全乖異也。有本云。雖有四義。理不乖三。此似唯釋佛地論中四身不乖三。則失揀異光明意也。有本云。雖有四義理不乖。此正揀異。何言不乖。故以前義爲正（已上）。
　　（依會解記章科勒之）
鈔或說五身下科分二
　初標指
　二然叡下廣釋二
　　初叡公唯約法身以釋三
　　二若以下清涼通約三身以釋
　　　初列名
　　　二詳而下斷義二
　　　　初正斷
　　　　二何者下徵釋二
　　　　　初約二身是因三身是果以釋二
　　　　　　初別釋五身二
　　　　　　　初約因以釋初二身
　　　　　　　二就其下約果以釋彼三身
　　　　　　二所以下解妨通釋二
　　　　　　　初三果相違難
　　　　　　　二可擬下比無違答二
　　　　　　　　初縱答
　　　　　　　　二何者下徵釋三
　　　　　　　　　初擧劣顯勝二
　　　　　　　　　　初擧凡界劣
　　　　　　　　　　二如來下顯佛境勝三（如釋）
　　　　　　　　　二無邊故下躡成正義二
　　　　　　　　　　初簡別三相三（如釋）
　　　　　　　　　　二是爲下結歸一身
　　　　　　　　　三以有下結酬前難三
　　　　　　　　　　初法
　　　　　　　　　　二如冥下喩
　　　　　　　　　　三所喩下合
　　　　　二若直下約一身是因四身是果以釋
　　　三上皆下總結
<PIC>T57014501.GIF</PIC>
<PIC>T57014502.GIF</PIC>

　　抄。實相法身虛空法身（文）會解云。有本列實相在虛空之前誤也（已上）卽當今本也。問。何云誤乎。次第糺正之也。
    抄。何者言其生（文）問。自下別釋五。其相如何。答。會解云。初二是因。後三約果。一法性生身。法性二字卽能生因。身字卽所生果。卽下三身也。此卽涅槃生因。亦是正因。如乳生酪故。二功德法身。功德是因。卽緣因亦卽了因。以功德目所行也○後三約果。可知（已上）。
    抄。所以能極無相（等）問。科云。解妨通釋者。且其妨難意如何。答。會解云。恐有難云。應威而形豈是法身耶。故總搆三果（已上）意云。虛空實相二身尤可名法身。何故變化名法身耶。
    抄。可擬儀而明（文）問。文意如何。答。此五身中。初二身是因。後三身是果。若權其因。則此變化身全同彼虛空實相二身。旣許虛空實相是法身。豈變化身亦非法身耶。是比擬虛空實相二身明變化身故云爾歟。問。唐本云。就機而明。又科云。縱答其意如何。答。會解云。意云。無感不形。就機而說。雖非法身。若推其功德之因與虛空實相。皆從實功德而起故皆法身也（已上）。
    抄。如眞冥室○而本之者一（文）。
    抄。若直指功德實相（等）會解云。若直指下別異一義。以三功德爲因。今直指功德爲果。卽實功德法故名身也。身卽依聚義。實相名法身。卽依此依聚義故假名爲身。非是色相名爲身也（已上）問。抄云。功德實相者功德法身實相法身雙揲之歟。答。一義云。眞實功德法相故云功德實相也。一義云。決擇釋云。亦兼萬行功德及無爲法報化三身爲體也（已上）准此萬行功德及無爲實相之二身也。
    抄。法身三者（等）問。法身三者何乎。答。一眞法界總爲法身。此法身中具體相用三大。如次爲法報化三身也。問。下會釋餘教中鈔云。法身約體。報身約相。化身約用（已上）卽引起信證之。與今同異如何。答。彼約修顯。今約本有。故不同也。今抄云。修成爲報身等者。卽揀此濫歟。問。
    抄。一約十地所得十身（文）決擇云。問。今論佛身。十地因身豈相關預。答以因徹果故。凡心尚卽佛心。因身豈非佛身。或以分同圓故。如海十德十德皆海。十地十身十身皆佛故。或據三世間十身中菩薩身故（已上）此三釋中且初二兩釋意正符勝天王經及今圓經等所說。故可爲正釋歟。故勝天王經云。勝天王問菩薩。何位中得如來十種身。答。住初地得平等身○住二地得清淨身等（云云）雖菩薩因位所得十身。而此十身卽是果位十身也云事分明也。又圓經云。因於佛智有十地等（云云）問。此十身者。十地所證十眞如也。此十眞如是因智所證。何云果位十身乎。答。天台玄義第十釋身子三請云。餘經無此段勤之請。唯花嚴解脫月請金剛藏。可爲連類。而彼因人請於因法。此請佛慧故亦不同（云云取意）抄三下云。破此釋云。然此請因乃是佛因。說分等中因果兼說亦是清淨光明門。又云。如來大仙道智起佛境界。第十地後校量佛德地影像分。十山依地。十德依海。皆明因果相順。又有因果二分。令於因門徹見果海。所入智地亦通果故（已上）意云。十地之理智並是佛智之別德。佛智是地智之總體也。總別體德並就一佛智論之。故十地之理智卽名果法。有何難乎（爲言）抄十三上（十地品云）論及經中皆名此地智爲佛智故（已上）勝天王經云菩薩十地位得如來十種身者卽此意也。故今約佛身論多少中亦引此經文。尤有其謂歟。又十地品許說分齊明地智相中。性淨涅槃名同相。無住處涅槃名不同相。以此二涅槃卽爲地智相。探玄記第十釋云。若是地智因位如何得有二涅槃耶。釋此是地中所依果分。如下文云。如因大海有十寶山於佛智有十地等。如一一山下悉有天海。一一地內悉有佛果（已上）准此可知。問。若許此十身卽佛十身者。卽於佛地亦可得之者。何故探玄記第六（十行品）云。二別釋十身作五門○四得度者有四位。一或唯地上得。勝天王及法集經十身此約三乘辨。二或唯地前得。如此所說。三或通二得。如下離世間十身。四或非地前非地上得。如三身十身佛等果位得故（已上）旣云地上得等。又云此約三乘辨。今何專以圓經意會通之哉。答。
    抄。二約佛身之上自具十身（文）問。今指圓經十身者。通指二種十身歟。唯指如來身上十身歟。答。愚案云。具指二種。何偏指一種乎。問。今抄云。二約佛身之上自具十身。卽如下明。然疏下文云。言十身者。具有二義。一約融三世間○二就佛上自有十身等（云云）比校上下文相無爭。今唯指如來身上十身。豈通指二種十身乎。答。雖對上云一約十地所得十身故云。二約佛身之上等。而此佛身之言廣該解境行境二種十身。以共是佛身故。豈偏指行境一種乎。問。今明執迹之由中。廣列一身多身。其多身中有二三四五乃至十身。並是就如來身上所開合也。何混指融三世間十身哉。如何。答。
    抄。亦不分身不分別（文）問。今經意明分身諸佛歟。答。此事有論義可見之。但今云不分身也。問。若非分身者。何故上引文云應物分形滿世間。又唐經第五云。故能分身遍十身方哉。答。眞身是全用之體。應身是卽體之用也。眞身普遍法界。若機感時眞身全現。是名應身。故抄下文云。一身圓滿卽是眞身。皆全現故卽是應身（已上）又用周無礙之處引大疏一下抄五下。可見之。但分形等者。隨機麁細多處全現故云分形。又云分身也。而非分折散布故云不分身也。抄五下云。若大若小皆圓滿故非分。遍者非是分折散布云遍（已上）分折散布者。如法相宗。以利他各別親種生。受用變化各別應用。是名分遍思之可知。次下抄釋全現等義。唯思應知。
    疏。眞應相融（文）問。眞應相融義者。局圓教不共之玄旨歟。爲當通終教等歟。答。下明十種無礙中。會解記眞應無礙門。抄文云。鈔中吾今此身引他經證成。應卽法義。第五經下皆引當經。卽從法起應義也。當因散義亦通實教。但此同中眞身卽是十身舍那故異餘也（已上）意云。此同中以理智不二爲眞身。而此眞身包羅無外與萬化齊其用故。別中說卽得十三量等身。卽是十身舍那故異餘也。如上疏抄自釋應知。
    疏。一多無礙（文）問。今一多者。偏就應身論之歟。答。當處抄或云。如來於一成正覺身普現一切等。或云。一身圓滿卽是眞身等。其餘釋義不一。准委可見之。又下圓通無量中。抄釋卽多具有二義。可見之。問。唯就一佛身論一多歟。廣合論餘佛兼明之歟。答。見上所引文。並約一佛。何況今明教主舍那一身多身無礙之義何今論餘佛哉。問。此義不爾。疏上文云。一身多身經論異說（文）抄所引經論中。或云。十方諸如來同共一法身等。或云。諸佛眞身本無二等。此等正是合論餘佛以明一身義。又釋下疏云身不分異亦一故中。引出現品云。如來於一成正覺身（等文）旣云普現一切衆生數等身。豈非如彼十三量等身兼通他衆生等身以明非一之義哉。答。
    疏。卽盧舍那是釋迦故（文）抄釋云。通前約名爲難（文）問。今云。舍那是釋迦者。就一身之上只是眼目之異名歟。爲當如眞應二身。約教相有異。而約理性時。融卽今舍那釋迦二名。亦約教相如次是眞應二身之名。而約理性故融卽之歟。答。行願記第三云。梵語毗盧舍那。此云光明遍照。此就新梵語翻也。若准舊梵語翻。毘盧舍那此云遍一切處。寂屬法身。盧舍那此云光明遍照。屬報身。若准梵文但新舊別非分法報之異故。舊譯花嚴總名盧舍那。唐譯經中皆曰毘盧舍那。卽三身十身通名毘盧舍那。今此中用卽法報通稱。此最爲正。況此宗中法報無異同。是一深不同。諸教有爲無爲別又據此大經及一字順輪五經釋迦毘盧及一切義成等。皆是異名。故知三身更無別稱。但是古德義說也。言光明遍照者。謂常寂光遍一切法如鏡之明像之皆遍（已上）古德者天台等也。如下引文句。可見之。問。三身十身通名毘盧者。遍爲圓教之玄旨歟。爲當餘教通談之義歟。答。
    鈔。餘教遮那是眞（文）問。餘教者對今經以通指諸餘經歟。爲當五教相望。則對圓教以指前四教歟。又對今賢首意以指天台法相等諸宗歟。答。對今經以指餘經云餘教也。抄釋分明也。法花文句第九（壽量品）法身如來名毘盧舍那。此翻遍一切處。報身如來名盧舍那。此翻淨滿。應身如來名釋迦文。此翻度沃焦○梵網經結成花嚴教。花台爲本花葉爲末。別爲一緣作如是說。而本末不得相離。像法決疑經結成涅槃文云。或見釋迦爲毘盧遮那或爲盧舍那。蓋是前緣異見非佛三也。普賢觀經結成法花文云。釋迦牟尼名毘盧遮那。乃是異名非別體也（已上）疏記第九云。次翻名中具三身也。近代翻經法報不分三二莫辨。自古經論許有三身。若言毘盧與舍那不別。則法身卽是報身。若卽是者。一切衆生無不圓滿。若法身有說。衆生亦然。若果滿方說滿。從報立。若言不離三身俱然。何獨法報。生佛無二。豈准三身。故存三身法定不說。報通二義。應化定說。若其相卽。俱說俱不說○沃焦者。花嚴經名號品中及十住婆沙中所列○前二身名一切常定故。應身名十方。各有不可說佛剎微塵名號。故彼品中新經云。釋迦如來亦名毘盧遮那。舊經云亦名盧舍那意明應身異名。故總彼二經三名具足其體本一。但新經意以毘盧爲舍那。舊經直擧他受用報義復何失○梵網經等三結經者。以義大旨與三經同而義意撮要。若花嚴中十方台葉互爲主伴。此梵網經唯一台葉。故天台戒疏判云。花台花葉。本迹也。殊所以花台花葉本迹定者。彼經雖別道理恒同。所結旣同。能結豈別。像法決疑意亦同於所緣故也。普賢觀准上可知（文）私檢像法決經全如所引。更可尋之。
    抄。對前約處爲難（文）疏二上云。竪通四土橫該法界。橫竪相融故。一塵一剎皆廣大嚴淨（已上）抄六上云。疏竪通四土等者。並如世界成就品。略言竪者卽於一處有四土故。以法性之土爲三土體故。本遍常自受用土量周法界。一如法性他受用土及變化土不離上二。猶如物影不離空及日光。而他受用與變化土隨心異見。亦如兩鏡示相涉入。故一塵中則有四土。橫遍法界。卽十方一切差別。國土橫竪相融者。以竪融橫則一塵之中有十方國土。以橫融竪則一塵四土常遍十方（已上）問。旣云一塵四土。今何此處唯約應哉。旣云四土常遍十方。今何他處唯約眞哉。答。約眞約字細思可知。
    鈔。故經云佛身充滿（文）唐經第六（現相品文也）問。如此文者。普現一切衆生前等卽是應又卽他處（云云）然如上所釋者。以約應故在此（云云）豈非立義引證致相違哉。答。引文可示以水銀和眞金等之譬釋三身相卽。思之。唐經第五（世主妙嚴品）云。眞如平等無相身。離垢光明淨法身。智慧寂靜身無量。普應十方而演說（已上）大疏二上云。初句所證性淨法身○次句出纒法身也○後半體用無礙身。由出纒故應用無方。約理卽是體用無礙。約用則止觀雙運。故得果而寂照爲身。卽用之體故智。體用旣無不在。佛身何有量耶。故能普應十方。此向正顯化用。故經云。水銀和眞金能塗諸色像。智慧與法身處處應現往。卽斯義也（已上）抄六上云。疏經云。水銀○色像等者。金如法身銀如般若以般若照機眞身隨感故。天台智者亦用此義以釋法花壽量應用（已上）法花玄義第五（天台）云。法界性論云。水銀和眞金能塗諸色像。功德和法身處處應現往。若此三身不縱不橫。妙決了三身入法身妙。歷七位妙（已上）釋籤第六釋之。要者尋之。
    抄。而是一身全現故非多矣（文）問。次上抄云。以一身全現故非一非多也（已上）決擇釋云。一身非多也。全現非一也。此言全現者。處處現故（已上）准此今亦可云非一非多。何但云非多乎。況今文喩說中旣云普現故非一等。何法說中但云非多哉。如何。答。上云決是多身卽是遮一之義。故下云一身全現者。以一身遮多也。
    抄。又普現故非一一月故非多（文）問。今案。又字爲與上別義爲當如何。答。一義云。上表詮。卽一卽多義。今遮詮。非一非多義也。一義云。上以全現故云非多者。卽多顯非多。今以一月故云非多者。多外立非多義歟。思之。
　　抄。明有同時同處見（文）疏三上總有十義。次第與今不同也。今同時同處見者。彼當第八也。抄八上釋十義。並寄五台山求見文殊以明其相。故抄云。八或同時同處見亦約多人。同在中台同於中時見菩薩亦通同異。且約同說（已上）意云。能見約多人。所見通同異。謂多人同見菩薩。是名同也。若有一人見菩薩。有一人見師子等。是名異也（爲言）次云異時異處見者。抄云。時則朝暮不同。處則五台別。而能見亦通一人多人。謂或一人朝於中台見菩薩。暮於北台見菩薩。異人可知○其所見境亦通同異（已上）次云同時異處見者。彼當第五也。抄云。亦約多人。同於晨旦一於東台見。所見之境或同或異（已上）次異時同見者。彼當第六也。抄云。同於中台朝見暮亦見。而能見亦通一人多人。所見亦通一境異境。但取處同時異耳（已上）次同異時處一人頓見者。此含二類故疏三上云。九或一人於同異交互時處見多人所見。十或一人於同異俱時處見一切人所見。以是普眼機故（已上）抄云。言同異交互時處者。謂同時異處異時同處名交互時處。然同時異處卽是第五。而要是多人。異時同處卽是第六。通一人多人。今唯一人頓見前故○十或一人（乃至）所見者。謂同時同處異時異處名同異俱時處。旣是一人時該多時處。見通諸境。故是普眼機也（已上）唯此今通指此九十二類名同異時處。卽一人頓也。然今云等者。彼十義中第一云多機異處各感見一。第二云同處各見等。卽指此等也。
    抄。一身圓滿卽是眞身（文）問。探玄云。丈六遍於十方（等文如上引）大疏八下全同之。是專明丈六應身周遍圓滿之旨。今何云一身圓滿卽是眞身哉。又彼云。法報不分。卽權恒實等。故知圓滿及全現並可通法報權實。今何頻分眞應哉。若別判眞應者。是卽今相門之所談。全非無礙門之玄旨乎。如何。答。
    疏。一切不能思故（文）決擇云。問。下抄明見佛通局叙此宗云。不論凡聖通見十身。又云。非唯見丈六化質亦徹見法界身雲。今此不見。豈不相違。答。此約盡窮佛德云不見。彼約分覩佛身云見。又云。此約偏根云不見。彼約圓根云見○又此約拂迹云不見。彼約寄跡云見。又此約自利功德證道境界云不見。彼約利他業用教道約上加於下承佛神力云見（已上）下抄者二下也。又云者。
    抄。兼對約人爲難（文）問。疏但云一切菩薩不能思。何以此義對約人爲難哉。答。前徵難中以人天同見卽難云可非眞身。以大菩薩見卽難云可非應身。故今明唯佛境界故通遮前人天菩薩之二見以破難者之執見故云爾也。抄次下結釋云。旣云菩薩不思明唯佛境（已上）。
    問。若如此文句所引像法決疑經者。釋迦毘盧舍那及盧舍那三名各別擧之。經文分明也。何故願記偏判古德說哉。答。彼經全無誠文。乃是天台加義意引成。今引全文自可知之。像法決疑經云。佛在跋提河邊沙羅雙樹間度須跋陀羅竟。諸大菩薩聲聞弟子○一切衆微然不敢。爾時世尊告諸大衆。大般涅槃已度說竟○善男子。今日座中無央數衆各見不同。或見如來入般涅槃。或見如來住世一劫。或見如來住無量劫。或見如來丈六之身。或見小身。或見大身。或見報身座蓮花世界海爲千百億釋迦牟尼佛說心地法門。或見法身同於虛空無有分別無相無礙遍周法界。或見此處沙羅林地悉是土地（等文）私云。本經正文如是。然則經但云或見法身同於虛空等。而指此文云或見釋迦爲毘盧遮那。又經正云或見報身座蓮花藏等。而指此文云或爲盧舍那。故知經但云法身報身。智者以自意別立毘盧遮那等名也。豈非彼師之義說哉。
    疏。一身圓滿皆全現故（文）探玄記第十五云。佛不思議品○三辨定。此文者○一切約佛自德圓融無礙不可說也。二就機出現。復有二門。一分相門。謂化身爲化地前現染土等。報身爲化地上現於淨土。此約三乘差別機現二無礙門。謂報化不分卽權恒實。如樹王下現十佛身丈六遍於十方八相該於法界。諸根毛孔各無限量亦不礙限量。是則限無限無礙。此約一乘圓機說。今抄及意至下可記之。


演義鈔二十纂釋第二

第四開章解釋

    疏。玄十身者自有二義（文）孔目章第二（第十迴向生成佛德差別義章）云。若一乘義。所有功德不離二種十佛。一行境十佛。謂無著等。如離世間品說。二解境十佛。謂第八地三世間中佛身衆生身等。具如彼說（已上）二種佛名解境行境者。出自此師。今釋當世學侶用此二名擧別召之。
    抄。明前十身各有十相（文）問。正見經文。唯國土身如來身有十相。其餘衆生身法身但有五相。業報聲聞獨覺菩薩之四身並但云假名差別。而不明別相。智身有十一相。虛空身有六相今何混云各有十相乎。答。實如來難。而大疏通此伏疑云。然其類例應各有具十。文或闕略。且從顯說（已上）問。文或闕略者。爲金剛藏所說本自闕略。爲結集者及翻說者之闕略。答。抄五下釋隨其本會科云。據實合有十會表圓。或經來未盡。且案文釋耳（已上）彼疏云。文或闕略。卽抄釋云。或經來未盡。准此可譯者之缺略歟。又疏十下釋善財童子於金剛藏道場奉遇普賢之義云。然此經體勢應具十會。以順無盡又始覺場義應歸本故（已上）抄二十下可見之。如是經來未盡之事是多也。
    抄。而名異彼亦會釋（文）疏九上（離世間品）云。一示成正覺故。卽前菩提身。二願生兜率故。與前全同。三萬行因感故。卽前相好莊嚴身。四自身舍利住持故。卽力持身。五涅槃佛。化必示滅故。卽前化身。六法界佛眞無漏界故。卽前法身。七依唯心故。卽威勢身。雖光明亦能攝伏心最勝如慈心降魔等。八常在定故。卽福德身。定爲福之最故。九了本性故。卽前智身。大圓鏡智平等性智皆本有故。故下云明了見。十隨所欲樂無不現故。卽意生身。故普經云如意佛。然佛。就內覺。身多就相故。立名不同（已上）抄十九下云。疏一示成正覺故卽菩提身者。但唐梵云。異言了本性故者。非約所了。所了卽法界故（已上）更無殊釋。問。本性佛卽前智身（云云）爾者直指本性名智身歟。爲當擧所了之本性取能了之智多智身歟。答。卽具有其二義也。問。抄旣云非約所了。明知唯取能了之智名智身。不可有直指本性名智身之義乎。如何。答。疏以二義見本性佛。初擧所了取能了。卽指前智身。次智性本有故智身名本性佛。卽引下十種見佛中文爲證也。大疏九下（離世間品餘）釋本性佛佛明了見之經文云。九平等性智了本性故。本覺眞性性本了故（已上）抄十九下云。九平等亦二義。先能所合明。後本覺下唯就理說（已上）准此可知。但於抄非約所了之釋者。且約今後釋歟。問。此疏抄釋能見之明了見。何開所了之智智身乎。答。問。本性佛卽前智身（云云）爾者今此本性佛爲通四智爲當圓鏡平等二智歟。答（云云）兩方若云通四智者。疏云。大圓鏡智平等性智皆本有故（已上）會解記云。智身是四智故義通三身。若取配本性佛者。大圓鏡智平等性智亦本有故唯法報也（已上）雖智身本性佛是同體異名。而智身通四智通三身。本性身局二智局二身。旣簡除妙觀成事之二智。明知不通四智也。若云局二智者。抄五下云。今卽四智是本覺智。修生之四非別有體。如金成像金像不殊故（已上）同十七上（第八地）云。能證四智智身攝故（已上）況又十地論釋智身廣通妙觀成事（云云）如何。答。若約修性無別體。則修生四智無別。始起皆是本覺隨染作故。應皆名本性佛。不可有一智所簡除也。但約內證外用別論。則圓鏡智平等二智共是內證眞性智也。圓鏡智應知於平等性智者。且如唯識第十云。平等性智相應心品。謂此心品觀一切法自他有情悉皆平等（等文）述記釋云。此在因中有我執故自他差別。今我執無故自他平等（已上）演義抄八下（問明品）云。因中有漏唯緣我境。因中無漏緣於第八及緣眞。如果三許緣一切法故（已上）准此等文冥契眞性之義尤親切。故別取爲本性佛。就唯識第十云。妙觀察智相應心品。謂此品善觀諸法自相共相無礙而轉（等文）又云。成所作智相應品。謂此心品爲欲利樂諸有情故。普於十方示現種種變化三業（等文）故知妙觀成事二智卽外應機緣之智也。冥同本性之義疏遠故。不取爲本性佛也。但此等一性以論之。非謂示別定爾。卽如抄五下等釋。可知。
    抄。所謂安住世間（等）大疏九下云。此中所見卽前十佛亦八地十身○然此中明見。皆稱彼佛而見。如如無著自屬正覺。非謂菩薩於彼不著。若菩薩於此不著。下下九豈當著耶。是知皆是就所見明見○一無著者。安住世間故不著涅槃。成正覺故不著生死。乘無住道示成正覺。故名無著。攝此而見是見正覺皆傚此○此卽總句。下九皆此別義。二乘願出生故。上文云佛願力故無不現○三報卽相好。莊嚴身業卽萬行之因。而能深信爲首。信爲首云深信見○四隨順衆生。何持舍利等故○五涅槃卽是化身。化身示滅故名涅槃。深入見者深見涅槃故。能示現滅深入生死故。示滅非眞。六法身充滿於法界故。法界爲佛體故。七湛然安住眞唯識性。是佛心故。八寂然無依心。言語絕卽三昧義。觸類皆然。故三昧無量。九平等性智了本性故。本覺眞性性本了故。十隨自他意無身不受故（已上）抄十九下云。十隨自他意下卽意生身。然有三義。如意速疾。二隨自意成。三隨他意樂。今用後二釋。隨樂言。隨自所樂普受法身。隨他所樂欲受何類（已上）餘文廣故略之。
    抄。然無著等後各十義（文）問。此十義者。其相如何。答。大疏九下亦有此釋。彼抄云。結成包含卽汝未意（云云）但此十義等於諸品中散在說之。且初無著見者。離世間（卷第五十三）云。有十種無著。何等爲十。所謂於一切世間無著○衆生○法前作○善根○受生處○願○行○菩薩○於一切佛無著（已上）問。此十無著者。述十住中法王子住自分無著。何爲果位無著佛之十義乎。答。抄十九下釋此伏難云。此十雖因。徹於果位一切無著。而不思議等十種離過清淨亦果無著（已上）十種離過者在第四十六卷。次出生見者。不思議品（卷四十六）有十種念念出生智。次深信見者。卽不思議十種最勝無上莊嚴及十藏信藏。十義等具彼抄引釋之。
    疏。一用周無礙。問。初二無礙有何不同乎。答。會解云。疏用周無礙○一重平通次科方互相遍也（已上）問。相遍無礙之相字者。去平二聲中何乎。答。會解云。疏相遍無礙者。相字平聲呼。謂於前無邊用中互相攝而通也。故云。於三差別用各攝一切業用也。抄釋甚明。問。抄云。母胎一相八相皆具。萬德斯圓故云相遍。據此相字合從去聲呼耶。答。若但明八相互遍。可作去聲呼。如四儀。三乘五道等互攝相遍。須從平聲呼也。義亦甚明（已上）問。用周無礙可通三乘教哉。答。不可通也。問。縱雖三乘教意何不許周遍十方法界。或現攝生威儀或示八相等義乎。故目蓮不盡應身之語聲。梵天不見丈六之佛頂。非用周無礙乎。答。疏一下云。法身善遍。智所同依故。智身證理。如理遍故。色身無礙。亦同理遍。並是圓遍而非分通。謂一切世間一纖塵等處佛皆圓滿。總著示現。別著亦現。又國土等卽是我身土等。體外無別我故（已上）抄五下云。先隨好各別遍。二圓融相攝遍。今初且寄三身以明○今明法身本體遍。智身修成如體遍。色身卽體之用遍。法身如虛更遍。智身如日光遍。色身如月影遍。並是圓通下別示遍相○言並是圓通者。若大若小皆圓滿故。非分遍者。非是分折散布令遍○總著示現者。遍法界唯一佛佛身充滿於法界故。言別著亦現者。別向一一土一一塵中皆見全身故。又國土等卽是我身下。二圓融相攝遍。謂前明能遍三身非所遍土。今明能遍卽是所遍。能所互融故。又明一一身相融和雜遍故。又上約佛身三十身○今明三世間無礙之十身（已上）唯思可知。
　　抄。又如前現八相遍者（文）問。今引嵐毘尼林神說。全是前用周無礙義也。何引此文爲相遍無礙之證乎。答。相遍無礙義者。於上攝生威儀等差別用中更互相攝。是名相遍也。外更無別義故。欲明相遍義先引業用周遍之文。後正明相遍義。如文應知。初明攝生威儀。次明現八相。次三乘五道等。並躡第一無礙明當門無礙也。
    鈔。嵐毘尼林神（文）唐經七十四之文也。嵐毘尼國林有神名妙德圓滿故云爾也。寄善慧地（云云）。
    鈔。如三十一經云（文）問。何品說何義之文乎。答。十迴向品說第九無緣無著解脫迴向位滿大用之文也。
    抄。又離世間品云（文）問。今所引文於彼品中明何義乎。又旣有十相。何證八相乎。又可云母胎一相具七相。何云具八相乎。答。彼品說六位行中明妙覺果有十相。謂住天相·示沒相·入胎相·住胎相·初生相·在家相·出家相·成道相·轉法輪相·入涅槃相也。然今所引是明住胎相之文。卽當第五十九卷也。大疏九下云。第四彼細趣。卽明住胎相十事。初一通現地位。次八明現七相。以處胎爲胎爲能現故。童子屬處宮相故。後一總結。多門並一相同時齊現。深密難知故名微細（已上）問。見今所引文正有十一相。何標有十種乎。答。正檢本經文云。在母胎中示現苦行往說道場成正覺（已上）而今離分卽加在母胎中示現之六字故成十一。卽知傳寫之加增耳。除却之則成十種也。
    疏。三寂用無礙（文）意云。前二科皆用中自明無礙。今於前用皆正用故。恒寂正寂時常用故云爾也。問。寂用無礙義是談教常談也。故維摩經云。不起滅定現諸威儀。何爲不共之玄旨哉。答。前二科明用旣異諸教故。卽用之寂豈非異哉。
    抄。所以無心於物（文）問。今旣用無私隱之私。何釋以無心於物乎。答。會解云。抄中亦以無心於物下却作無思見相故。喩摩尼天鼓等。此取義顯釋也。
    疏。四依起無礙（文）問。依起者名義如何。答。旣決擇云。所依能起海印定也。能依所起寂用故（已上）會解云。此有二義。一前始寂用但要無心成事。別無所依。今明前科。正無心頓現無別所依時。卽是全依海印定力而起。故云依起無礙。此是疏家正立。故疏云無心頓現。是擧前科海印力。故正明今義。故抄釋云。雖寂用無心不妨皆依海印之力。二前科寂用無礙明攝初二科云用同依一寂（此意依字卽躡前寂字起字。方是海印之用也。若前意依起二字皆海印定。前寂用但無心頓現之）今明正依寂時卽頓起用。以皆海印定之力也。故抄云。又正依定卽起用故。并次引經。皆是次意也（已上）意云。初一義則疏抄共爲正義。次一義是抄家別義也（爲言）准此抄次意云。依定者寂名定也。非是海印定歟問。上云。寂用寂是定也。故上抄云。常在三昧爲（云云）所引經文並此義也。而今亦云正依定卽起用。豈非繁重乎。答。決擇二釋。初云寂用無礙。是則定未定。今依起無礙卽總定本定。故別定對總定作能所依也。次釋云前望云定。意顯無心成事。非爲所依定故。今方論所依定也（取意）。
    疏。五眞應無礙（文）問。眞應無礙義可通三乘終教。何爲圓經不共也玄旨哉。答。會解云。以此宗理智合爲眞身亦名法身故云同法○當同教義亦通實教義。但此同中眞身卽是十身舍那故異餘也（已上）抄三下云。卽同中必有別義。如事理無礙必卽事事無礙（已上）卽此意也。問。此眞應無礙佛者三身中何哉。答。旣云眞應無礙。定是三身相卽圓融無礙之佛也。疏初文云眞身寥廓等。見其抄可准思之。問。若爾何故筆削記第二云眞應無礙（自受用身）超於菩薩所見他受用身故（已上）如何會通哉。答。一義云。三身相卽圓融無礙之義。是不二之至極佛德之淵源也。故唯佛智證窮之。非餘聖境界。例如自受用身。唯佛與佛之境界。故注云自受用身歟。或又彼云眞應無礙之應字是報身也。彼起信疏釋智淨相中（云云）故今隨染本覺之心還卽還源成淳淨圓智成於應身始覺義也（已上）筆削記。問。四五兩門次第生起如何。答。會解云。已上四科約體用也。法皆以後成前方畢。第五下皆約人就佛身以分次第（已上）又云。從五至下。前局後寬謂五。
    疏。六分圓無礙（文）初四門約法體用中初三尚通餘教。第四云海印力者。唯局今經歟。又第五下約人。就佛身中第五尚通餘教。第六下多局今經。謂此亦雖業用通餘教。而德相義邊唯局今經。彼總持教云佛眼佛頂者。全同今云一一身分卽分卽具全身也。卽抄云如來眼等皆通法界者。正是此意也。餘可准思。
    疏。八依正無礙（文）抄指上說因中也。又抄釋卽情卽非情作三釋。會解記釋之。次下引之。可見之。問。說因中第五顯果德有依正無礙。今全用之者因緣何分哉。答。會解云。前約果德。是所顯之法。是佛所爲故云因也。今明依正。乃目說主故云緣也（已上）。
    疏。九潜入無礙（文）問。今云入者如彼水中投入木石等。此佛身穿入衆生心中歟。答。爾也。但彼卽能所別體。今卽能所不二。如彼十玄中相入門可准知之。問。今抄釋此潜入義云隨衆生感萬類殊形文。是卽佛以大悲垂應跡於生死界中隨類佛身現衆生前是名入（見タリ）故一下云。成所作智曲成無遺。卽隨入義（已上）如何。答。若如來難者。衆生外有佛身全非衆生中有佛身。今所擧之喩并轉喩等又引證之經文悉不符合。明知今云入者。卽是事事無礙之義。全如彼相入門。故會解記釋今疏所擧之喩云。此理事無礙喩事事無礙也（已上）大疏一下明佛智有體用證理四種遍云。又下經云。佛智廣大同虛空普遍一切衆生心中。故成事事無礙也。但於今抄釋者。見下引證文可知其義。卽抄具引之乃至云但隨衆生心行異故等（云云）大疏九上釋今所引經云。事三大海潜益喩。喩佛體均益。生智卽雙釋前依及出生義。謂與衆生心同體故。義曰潜流。穿鑿自心得智慧時。卽是見依佛智。是曰依之出生。又由體同令外佛加持資其念力亦是流入（已上）前依及出生者。彼有十大喩。第一虛空無依爲依喩。卽疏釋云。諸乘之智依佛智生（已上）第二法界湛然喩。卽疏釋云。喩佛體無增減智。卽轉釋前依○雖出諸智亦不減少（等文）如是次第轉釋故云爾也。又與衆生心本來同體。非今始流入故。云義曰潜流也。是卽約德相釋故云爾也。若約業用。則可示今始流入之相。問。今明佛身有十門中。餘門悉可爾。然此潜入無礙有何所要立爲一門哉。答。有二義。一義云。今此十門總辨佛身無礙。然上來雖明眞應分圓因果依正等無礙。未明生佛無礙故。今立此門別明之也。卽是生佛迷悟眞妄染淨並皆無礙方爲佛身也。一義云。大疏三上云。入有二義。一以智身潜入密益衆生。二以色身現入顯益衆生（已上）唯此今亦以密益衆生爲當門之所要歟。卽引大海潜益之經文以爲證據。又抄釋。隨衆生感萬類殊形等。又云。今所引者正取潜入之義耳（文）並存其意歟。問。若爾者密益衆生之相如何。答。起信論云。又爲諸佛菩薩慈悲願護故。能起厭苦之心。信有涅槃。修習善根。以修善根成就故。則値諸佛菩薩示教利喜（已上）筆削記第四云。然此段文有二種加義。初以慈悲等是冥加。由冥故起信修善。次以修下是顯加。謂現身諸法由願加故進行證果（已上）前所門大疏云入有二義等。准例可知。又花嚴問答下卷引潜用成門中經委釋密益之相。其義至要。又甚深也。可見之。
    疏。入衆生界（文）問。抄釋云。明佛入衆生（文）爾者能入之佛身爲局智身爲當通色身歟。答。抄云。此以智身通證佛身等（云云）不局智身（見タリ）又疏引經云。衆生心中有佛成正覺（文）此成正覺之身可通十三量等身也。又明衆生入佛云。在一毛孔。又云。觀佛一毛孔。以毛孔是色身故通色身云事分明也。問。若爾准前大疏三上釋亦可有色身現入顯益衆生。今何遍云潜入密益哉。答。顯益唯屬根欲性純熟之大機。密益廣通熟未熟之萬類。今則捨局取通故云爾也。或又雖色身是潜入故。
    抄。若轉以喩顯者（文）問。旣以衆生眞心名如來藏。卽是法說也。何以此屬喩說乎。更亦轉用水波喩有何意乎。答。會解云。引喩者以實教義喩別教義也。言轉喩等者。以眞如隨緣作衆生不失自性唯尋常皆約法說。今旣以此爲喩。猶恐難見故轉以海水成波不失濕性喩明也○此以理事無礙喩事事無礙也（已上）。
    鈔。此智身通證佛身（文）問。以出現品文別釋智身潜入。此外更云佛身隨他文處等者指何身乎。答。會解云。佛隨他文處蓋多者如云普現一切衆生（佛身隨化）而恒處此菩提座（隨他而不失自性）又如云如來於一成正覺身普現一切衆生數等身成正覺等○皆其文也。今取潜入義故。取佛智爲智身之別義通證前眞身入生界也。若疏次云衆生心中有佛成正覺等。則正通約佛身入生心也（已上）准此今云潜入無礙者。但智身可通二種十身故云通證佛身等歟。
    疏。又卽此一應爲多應（文）問。上旣釋此一處應卽多處應。何更云此一應爲多應乎。答。上旣云卽是全體不定義。今則云爲是相作之義故不同也（已上）。
    抄。一以法性身土（文）問。抄法性身土融無二故（文）爾者爲別教不共之義爲當通餘教歟。答（云云）兩方若云別教不共義者。唯識論云。又自性身依法性土。雖此身土體無差別。而屬佛法相性異故（已上）准此法相宗尚許法性身土體無差別。況於終教等哉。何云別教不共乎。若依之爾者。今十種無礙共是別教不共之玄旨。豈於圓通無礙中卽依卽正之一義可云通餘教乎。故會解云。三中二義。初義卽法性融通故云融無二。故前第二抄釋約體四句中通同別義。今唯約別教也。次義約融三世間說（已上）先德解釋尤有其謂歟。如何。答。
    鈔。非情者同色性故（文）此有三釋。會解云。初約性同。次約相同。三約體同（體通事。體非唯約性。已上）問。相同體同有何異乎。答。會解云。二以有情此非情河池等也○此約無情卽是佛身也。三以非情之法是有情佛體也（已上）意云。
    抄。卽源卽廣者（文）問。此二釋不同如何。答。會解云。初身同空無相故深。同空包色相故廣。此存更以明深廣也。二身同空量故廣。離空相故深。此約不住空方爲致深也（已上）。
    抄。若以佛身上（文）問。疏一下釋教主難思之經文。則約十德別顯十身。一菩提身。二威勢身。三福德身。四意生身。五相好身。六願身。七他身。八法身。九智身。十力持身。如是科釋意次總結云。上約十身。若約三身者。則初三段皆名報身。而恒下他身。身遍十方下法身。就報身中。前一自受用報。後二他受用報。故云處菩薩衆（已上）而恒下者是第四意生身。已下四身也。身遍十方下法身者。經云身遍十方下第八法身已下三身也。又抄五下云。十身望三有通有局。菩提爲總亦是他身。餘九中願·他·力持此唯他身。意生·威勢通他受用及與變化。福智·相好通於二。報及變化身。法局法性（已上）同云。又顯十身五體五用。謂威勢·福·智·法·相好此五體。餘五爲用。體卽是眞。用卽是應。二身融爲一味（已上）處處解釋各成矛盾。如何會通乎答。決擇會此難云。良以此宗圓融無礙隨攝無故。前後門隨應配攝（已上）問。五教章施設異相義云。彼說三身此說十身（云云）抄一上云。以是十身無礙佛說非三身故（已上）今何頻爲會通融哉。答。自宗意。以無障礙法界爲旨趣故。縱雖二身三身不融攝之。不可成遮那佛融大法界爲其身之義故。法界中所有法皆融攝之故。今抄下文云。若不知三卽是十爲不融。前權卯立實故失經意（已上）是則該攝門意也。若依分相門尤如來難。故大疏一下教主難思之餘配屬十三身竟次云。十身爲正。三四義兼（已上）難知三卽是十爲顯權實有異故遂分兼正也。
    鈔。餘六通法化（文）餘六者。衆生身至菩薩身也。法身體故者。起信論云。從本已來色心不二（等文如常）以色性爲國土身體。以智性爲衆生等五身體。以色性智性本無二故云法身也。隨物應國土故者。第八地有十身相作正。約業用故云隨物等也。問。抄上文釋。卽非情有三義中。今卽當二兩義。爾者第三云非情卽佛體故（文）今餘六身不可有此義歟。答。此義亦可有也。唐經第二十三（兜率偈讃品星宿幢菩薩偈）云。如來無所住。普住一切剎。一切土皆往。一切處咸見（已上）大疏五上云。第九下方菩薩解佛遍應法界之身而不離法性。若彼星宿燦然罪具不可傳著故以爲名○初偈約處顯身云遍。謂法性身則無所住。約自受用則無所不住名爲普住。約他受用及變化身。有感則往故。云一切土皆往。若約十身。無處非佛故。云一切處咸見（已上）抄十二上云。此初一偈三句約四身說遍。第四句約十身說遍。此十身正說衆生國土等十身故。則有虛處卽虛更身。有國土處卽國土身等。無非佛身矣（已上）此第四句說十身遍正約德相。今故今亦可准用。問。若爾今抄何偏云隨物等而不擧此義哉。答。今欲配釋三身故且擧業用一邊。以彼三乘教不知衆生國土等本來實是毘盧舍那正覺之體故。彼教所說三身中不可配攝此義也。
    鈔。卽以無障礙法爲體（文）決擇云。問。旣彼佛身含四法界故。抄釋云未有一法非佛力也。何有所遍時處也。答。佛門取之一切皆佛時處取之皆是時處令此全彼無障礙（已上）若依探玄記第六（十行品中第九善法行）云。二別釋十身作五門。一辨體性者。以淨法界及根本智并後得智三法爲體。如文可知。又總唯境智爲性。又境智爲性。又智雙融唯一法界爲性（已上）准此今又約理智無礙法界故云卽以無障礙法界爲體歟。
    鈔。一會起信唯識等（文）問。起信唯識等之二論者。權實遙異。性相宗別。今何混同會通之哉。答。決擇云。上所引文相宗自報實成。終教他報示成。寄示成以顯實成故今雙會（已上）意云。抄十三下明成佛有三種中。第二就相顯實者。以攝報身在色究竟示機於成佛。是他報也。然其內證實所成者便通法界（具如下引）今約此義以會二論歸一致歟。一義云。起信云示成。唯識云實成。二論意今異雖不可會同。而俱約攝報說其義大同故。雙擧爲一位也。
    鈔。一者現報利益（文）問。現報後報之名義及其體相如何。答。凡此現後二報之相者。諸經論之所說義理深廣。自他宗之所談互說不同。今依圓經明文宗祖定判可述愚意之趣。謂先現報益者。唐經第三十說法雲地中云。佛子菩薩摩訶薩以如是智慧入受識地已。卽得菩薩離垢三昧。入法界差別三昧○如是等如是百萬阿僧祇三昧皆現在前○其最後三昧名受一切智勝職位。此三昧現在前時。有大寶蓮花忽然出生。其花廣大量等百萬三千大千世界○爾時菩薩座此蓮座身相大小正相稱可○爾時十方一切諸佛從眉間出清淨光明。名增益一切智神通。無數光明以爲眷屬○普照盡虛空遍一法界一切世界已。而來至此菩薩會上周匝右繞示現種種莊嚴之事。現是事已從大菩薩頂上而入○當爾之時此菩薩得光所得百萬三昧名爲已得受職之位。入佛境界具足十力墮在佛數（已上）大疏八上云。第二佛子菩薩摩訶薩以如是下明三昧分彰最後名者將說受位分故。一切智者佛無分別智也○第三此三昧現在前下明受位分○初光名卽益業益一切智令成佛故○入順者若約他相上收於下也。若約實義照極心源名爲智頂。成果在已並爲光入○佛光入菩薩頂果收因也。亦因收○入佛境者所證同也。具十力者行德同也。墮佛數者。如始出家便墮僧數（已上）如是第十地菩薩受佛職位者·卽於因位現生身有益相未改因位故云現報也。後報益者。最後身菩薩爲其花報生淨生。淨居天卽爲此益相。然名後報者。最後身故云後也。生淨居天。是第十地攝報果故云報也。探玄記第九釋十地論文也。十地終以受佛職相云受佛位故。如法雲地受位分說在因位中有此益。相位不改因故云現報別益○二轉此因位至成果之處故云後報利益。此是十地菩薩攝報果處。便於此處成報身佛（已上）此釋中初現報可知。次釋後報中云轉此因位等者。如唯識論第七云。謂諸異生求佛果者定色界後引生無漏。彼必生在淨居天上大自在宮得菩提故（已上）彼論約實成自受用身。探玄約寄攝報示成他受用身。雖有此別。例唯可知。卽今疏云。或說報身在色究竟等。抄雙引唯識起信者是此意也。此事至下更委記之。問。此義不爾。抄十三下云。十方諸佛現身灌頂名爲受記。故是現報（已上）准此雖以受位爲此益相。而約能化諸佛示現身相名現報（見タリ）何云菩薩現生身受此職位故名現報哉（是一）次後身菩薩所受云攝報果名後報之事不可爾。且探玄第二云。又依智論第九云。第四禪有八種。五種是阿那含住處亦名淨居。號大自在天云。由此當知淨居之居有四種。一約報純淨。此通凡聖。二約過凡。此唯那含等。三約因。如云有十住菩薩菩薩卽是十地。十地中是第十地攝。四依報果。謂此中有三果中報身淨土故立此名也。又准智論。八天外受更有別十住菩薩天也（已上）准此第十地菩薩爲其花報所受王身。是名攝報果。其生在處超五那含天別有一處。是卽第十地菩薩當地自分之依正二報也。卽今四種中云四依報果等是也。故知前所引探玄第九云轉此因位至成果之處者。轉捨約因之攝報果處移至依報果之報身淨土。是名後報利益（爲言）爾者凡菩薩轉成佛時。以前攝報身轉至此報佛土故。後之字是報身之報也（見タリ）何云攝報果名報哉（是二）如何。答。先於科釋者。經但云十方一切諸佛從眉間出清淨光明（等文如上引）全不見示現身相之義。故知今云現身灌頂者。十方諸佛令此菩薩現生身灌頂受故云爾也。抄標一成現報益。如是釋成卽此意也。次於探玄第二釋者。大疏一下云。智論第一。過五淨居有十住菩薩住處亦名淨居號大自在天王。又云。三乘中立此爲淨土。是報身所居。約實但是第十地菩薩攝報之果多作彼三耳（已上）智論第一者傳寫之誤。應是第九也。意云。三乘教中過五淨居亦別有淨居。卽此爲報佛淨土。然其約實但是第十地菩薩於攝報過處。以彼天王身卽示成菩提時。此攝報果處轉名報佛土（爲言）故探玄第九云。此是十地菩薩攝報果處。便於此處成報身佛（已上）又起信疏身卷引地論後報利益文卽釋之。何故他受用報身在此釋者○第十地菩薩要當此天王。卽於彼身示成菩提故在彼天也（已上）唯此等釋明知攝報果處與成佛處全是同處也。但於淨居之居有四種等釋者。彼第三第四雖約因果分兩種。而於所居全非別處也。問。攝報果處是第十地菩薩花報。其分量纔齊一大千界。然約報佛土則周圓無際。故抄十三下云。實報顯實在色究竟便遍法界（等文如下引）分量旣寬狹不同。何云同處哉。何況探玄第二云。淨居之居有四種（等云云）解釋分明也。何強設會釋哉。加之此攝報果處是第十地菩薩有漏第八識所變。彼報身土卽無漏淨識所變。爭得同處哉。是以他宗人師（了義燈第六）十地經論報利益摩醯首羅智處生故者。據十地初往而說。第十地滿欲受佛位。所居之土非必住在自在宮處（已上）第十地初往者。初受花報往色究竟天也。以此花報身將成菩提。彼宗約實成故云欲受佛位（此事至下委可記之）今約示成雖有此別。而於所居之土非必住自在宮處之解釋者。尤可爲潤色者歟。如何。答。彼四種淨土中。三四約因果分異。旣云約因果。故知有寬狹及漏無漏等不同自本所存也。但以此花報身直出其花報土卽示成佛。更非移往餘處。又雖不立去當處。而約成佛云後也。所居則不可好寬狹等別。故抄十三下云。然論成佛通說有三。一寄化顯實。在閻浮提卽周法界。二寄報顯實。在色究竟便遍法界。三就實顯實。妙出三世不可定其時處身相。今就中義（已上）起信論略探記（太賢作）云。等覺菩薩將成佛時。往色究竟天上座大寶蓮花成正覺故。已得此土旣成佛已。土便無邊更無別處（已上）解釋分明也。且云。次於了義燈所居之土非必住在等之釋者。彼宗就此事有數條論義。可見同學抄等。問。演祕第六引十地論卽釋云。行滿今生卽證佛果名爲現報。以前諸行但爲遠因所以佛位不名後報。菩薩後身地前諸行業感故名後報。聖者不造招後業故（已上）此釋如何。答。旣云行滿今生。明知因位現生之利益。故云現報益。又彼順現順生等之四報中。此菩薩最後身是順後業之所感故名後報者。雖與今不同。而最後身菩薩生自在宮名後報益之義者。彼此是同也。問。地論云。現報利益受佛位故（文）爾者受佛位之時卽究竟證佛果歟。答。不爾。如上所引圓經并大疏釋可知。但依法相宗。則如心地觀經所說非但致受位之儀。其實斷證究竟名受佛位。如下引可釋之。抄十三下云。然汎明受位略有三種。一唯就相。如彌勒等示居長子已窮聖位授記當來次佛所。二就顯實。如向所引。三唯就實。十地行滿衆果果永寂法身之相顯自心源名爲後位。雖有三義今依第二故云現報（已上）如向所引者。卽指前所引十方諸佛現身灌頂等文也。問。現報利益受佛位（文）爾者於何處受佛位哉。答。五十要問答上云。若三乘受職依理天處成（已上）三乘受職者。如就相顯實及唯識論等所說。若依唯就實及一乘等不可爾也。可見彼廣釋。又土義燈第六云。就自在宮受佛位處居他受用土。處所不定。何以得知。唯十地經云。是時菩薩現前時（等文略引圓經文）餘如上引。法相宗爲一箇論義。可見同學抄。尋思抄（已上現報後報之大綱說）問。現後二報者何爲前爲後哉。答。經論異說先德所存亦不一准。且依肝要抄可云現報在前後報在後。故十地論引現報後報。起信論意亦同之。愚案云。此事可有分別。且十地論科釋法雲地經文爲八分。大疏八上云。第二正說論分八分。一方便作滿足地分。攝前九地所修總爲方便滿此地故。二得三昧分。初住地行行德無量偏擧受識之所依故。三得受位分。正住地行依前定力攝佛智故。四入大盡分。是地滿行○六神通力有上無上分滿足已。妙用自在。形前無上形佛劣故（等文）此全寫探玄記也。此第六分中前依地論意亦開六種。第六大勝分中經文云。菩薩住此地兩多作摩醯羅天王（等文）此中廣說調柔等四果。若依此經文說相八分次第。則受職位在正住地。受王身者在地滿位。故肝要抄御安立實順此等文相者歟。但大疏六下釋初地挍量勝分中果挍量云。有四種果。一調柔果。二發起果。三攝報果。四願智果。釋此四果。略啓四門。第一釋名○（要者可見）二明分齊。初二是其行修方便。後二是其報行。純熟行修非在地滿報所有作用說爲願智。又初二後一此地定。有攝報一果有無不定。容有不作故云多作。而定能作故亦定有（已上）探玄第十一亦同之。准此受職局在正住地心。攝報廣通三心。若初住地受生身之類至正住地心方受智職。豈非後報在前現在後哉（是一）何況要問答云。受職在天處成（云云）明知後報利益智處生之後。方始可有現報利益受佛位也（是二）又了義燈第八（如前已引）受位及所居之處雖及異論。而前生天後受位者。諸師共許歟（是三）又心地經以後報爲前。如下引之。可爲例證。但於十地論等所列者。同十地論云。任放辨才說不待次（已上）思之。問。受職在正住地心者。此事不爾。抄十三下云。纔證十地得離垢三昧（乃至）十方諸佛現身灌頂（等云云）旣云纔證等。豈非入心哉。又探玄云。十地終心受職相。了義燈云。第十地滿欲受佛位（並如前引）此等解釋符合心地觀經。爾時菩薩入金剛定證得菩提名現利益。故知在正住地心者旁以不可等俱。於在疏八上等釋者。地論雖科爲八分。而不配屬三心。有何所見如是定判哉。次於攝報果通初住地心之釋者。此亦不爾。正見十地經。於地地末後並說十王花報。卽符順心地觀經說後報云十地滿心運身直往色究竟天。如何。答。抄十三下釋者。指後三昧分故云纔證也。准前所引大疏可知之。次於探玄十地終心之釋者。正住地行對初入心故云終心歟。或又凡第十地攝前九地總爲方便。滿此地故通約十地指第十地正住地行名爲終心歟。次於地地末後說十王花報云難者。彼十地經於地地中並前說地行後說地果。其地果者卽四果也。若云末後說故局終心者。攝報果有二。一在家果。卽受王身。二出家果。如初地菩薩現百身二地現千身等是也。然入住二心有何障礙不能受王身。又不能現身自在哉。思之可知。問。筆削記釋現後二報云。義說二相時。無前後（等文如下引）然今頻成前後之義有何意哉。答（已上現後二報之前後記）問。現後二報者。因果二位之中何位之所後哉。答。受佛職生智處並是因位利益也。准法雲地八分經文可知之。問。筆削記第六云。疏現報等者。卽以此身成正覺故。卽自受用身功德圓滿也○疏後報等者。依前報體闕方便起。此故卽他受用身功德亦圓滿也。然其因窮因滿但義說二相時無前後。現後二報亦同時。譬如夜盡卽曉。豈分前後（已上）現後二報如次配當自受用他受用。豈非果位益哉。況彼起信疏引地論後益文卽釋云他受用報身（已上）正判果位益者哉。答。案列祖意。受職名現報生天名後報。此是正雖因位。而其二益之意懷如次表顯果位二身。是爲二益究竟成辨也。初現報益者。抄十三下云。然汎明受位略有三種（等文如前引）此三種中第一唯就相者定是因位。第三唯就實卽是果位。就第二名就相顯實。其相者卽同第一。其實者全是第三。故知諸佛放智入菩薩頂等之儀或正是因位益。故探玄記云在因位也。如是事儀偏表成果在已。如前所引。大疏八上可知之。又搜玄方軌第四云。光入頂有三。一約事入頂。二約行入行頂。三約實當果現入行心也。可准之。如論應知（已上）故知此受位益所表顯所究竟正當自受用報身。故筆削記等云果位益也。次後報益者。大疏六上云。智處亦二義。一摩醯首羅。智自在故。二攝報。智滿成種智故（已上）抄十三下云。言二攝報智滿成種智故者。此有二意。一約未成佛。但是十地攝報。居彼智度已滿故云攝報智滿。二就彼天上得成菩提具足種智名爲智處。然論成佛通說有三○今就中義（已上具如前引）此抄初二意之第一後三說之中義並約攝報正是因位也。以今但至成果處爲此益果位益也。起信疏釋云他受用報身者卽此意也。前所引探玄第明釋此旨。何更致疑哉。問。如所立者。現後二報正是因位益。而約所表所成故通果位（云云）若爾者何故起信疏釋現報云因位窮。釋後報云果位彰哉。此引地論成起信意。彼論意實如是（見タリ）明知現報局因位後報局果位歟。如何。答。各擧一邊。非謂互局。准上來所引大疏抄等可知之（已上因果分別之大綱記）問。釋後報中。探玄記云。便於此處成報身佛。大疏云。後成菩提具足種智。爾者自受用報歟。他受用報歟。答。起信疏旣云他受用身。何更疑之哉。問。心地觀經第二云。其受用身有二種相。一自受用。二他受用身。三僧祇劫所修萬行利益安樂諸衆生已。十地滿心運身直經色究竟天出過三界。淨妙國土座無數量大寶蓮花。而不可說海會菩薩前後圍繞。以無垢繒繫於頂上。供養恭敬尊重讃歎。如是爲名報益。爾時菩薩入金剛定斷除一切微細所知諸煩惱障證得阿耨多羅三藐三菩提。如是抄果名現利益。是眞報身○二者如來他受用身。具足八萬四千相好居眞淨土說一乘法（已上）現後二報直就自受用身說之。經文實分明也。會解記引此經竟卽云。評曰。天親論意全取此經意也（已上）爾者起信疏何釋地論云他受用身哉（是一）又此經雖非香象大師之所覽而於清凉者彼經御製序云。詔京師義學大德罽賓三藏般若等八人翻譯其旨（已上）憲宗皇帝御製也。大宋高僧傳第三云。釋般若○至元和五年庚寅○譯出經八卷號本生心地觀（已上）會解記第一引妙覺塔記云。因答憲宗法界帝爲鑄全印遷國師統（已上）元和五年清涼大師年齒七十三也。入彼義學中否。縱雖不入。而旣是般若所譯豈不見哉。旣天親論主全取此經意。清凉釋地論何違此經哉。明知大疏云得成菩提具足種智者。是可自受用也。如何。答。今抄云一會起信唯識等文。卽引起信同疏引地論卽釋之文竟。更人餘義云。四智圓滿。唯識卽實報成佛。此示高大身卽他受用（已上）起信云示一切世間最高大身之示字。雖是一字。深意思之可知。又唯識云彼必生在淨居天上。花嚴經十地品說地之攝報果皆云多作。抄十三下釋大疏六上云。二成後報益○高大二義○二約三乘。此成報身位極普周故云高大之文云約三乘者。以一乘中唯說攝報多作此王亦不必作而其實成妙覺。不局於處不定於天。於閻浮成亦成眞佛。故指三乘。而三乘意亦就攝報身爲彼王。於彼成佛卽周法界學人便謂報身之佛在色究竟則令報身報土皆成局劣故指三乘便爲展周法界（已上）意。就攝報果一乘三乘所談不同。若依三乘。則凡求佛果者定色界後引生無漏故。彼必生在淨居天上。以彼王身唱實報成道故。後報亦屬自受用身。若依一乘。則如抄所釋。應知旣不必作。縱有作者偏爲利他。不要自證故。自證故示成道是他受用。起信論云示一切世間最高大身者是也。
    鈔。釋餘義云二卽（文）問。上指云云而下云二卽等。文相不云二卽等也。一義云。雖天宮抄釋云云無量與無所可取故。清涼自釋餘義云二卽等（云云）一義云。今所揲者是高麗印本也。但宋本云。天宮抄釋餘義乃云亦卽四智圓滿（等云云）爾者高麗本是傳誤歟。
    抄。疏亦今據二文之意（文）問。二文者何乎。答。抄上文云。一會起信唯識等文。又今釋餘義中。云唯識卽實報等者唯識論也。次云此示高大身者起信論也。當段專據此二論意故云二文也。一義云。宋本云二公故。會解釋云。言今據二公意者。卽賢首與天宮也。有本云。二文意亦同也（已上）但次下云及十地經文。明知上云二文者同可指經論之文。若是賢首天宮者。何得十地經文別通之哉。
    鈔。及十地經文通之（文）且如晋經第二十三卷十地品加分正辨加相中初口加之文云。於一切佛得受記故。得一切世間高大身故（已上）十地論釋此文時。配屬現後二報也。會解釋今抄云。十地經文通之者○是一乘實三乘攝報果故。說得一切最高大身也。故結云。故約攝報果說也（已上）。
    康應二年（庚午）三月十三日於神戶阪原入野中屋坊大概令書寫了。老筆無極之間。越度定其數多也。依難省雖爲惡筆染短筆了。       
                      右筆重榮（生年七十二歲）


演義抄二上纂釋第三

　　抄。高貴德王難云若有菩薩（文）今經（第五）問明品。文殊問賢首云。諸佛世尊唯以一道而得出離。云何今見一切佛土所有衆生。衆事種種不同。所謂世界衆生界。說法調伏若有差別。無有不具一切佛法而成阿耨○菩提者。賢首答云。文殊常爾（等文如抄引）此高貴德王難問大同之。大疏三上云。第三無有下。結成前難。謂若諸佛於因行法有具不具。可有剎等不同。今皆同具。剎等那別。同具卽是一道。第二答中。意云。非唯因同異。果德亦同。而見者隨機感耳。非佛自位而有差別。何者諸佛因果具同異故。謂同滿行海。是同因也。將此同因。隨所調伏種種迴向。應機之果是異因也。由此異因感差別果。由上同因同感眞應身土等果。是則約佛。卽同能隨異。約機同處而見異。以生就佛。雖異而常同。以佛就生。雖同而見異。以佛望佛。能異之必同。其猶錦窠常同常異（已上）。
    抄。唯作非事（文）會解云。
    抄。第三通梵網等經（文）問。等經者。等取何經乎。答。會解云。等取仁王經等也（已上）問。梵網經所說蓮花台上。於三界內寄何處說之乎。答。一義云。界外淨土故。不可有寄界內處說之義也。問。縱雖蓮花胎藏世界。而若許他受用身淨土。云何無寄攝報果處說之義乎。是以起信論云。於色究竟處。示一切世間最高大身（文）此論文約法性宗之時。於色究竟處。立報身土。令成他受用身之正覺（見是一）況梵網疏上卷云。以花台上佛亦是隨他受用身故。今釋此佛。諸聖教中總有五說○二若依入大乘論等說。摩醯首羅天上。有一實報成佛（已上）又探玄記第三云。蓮花藏莊嚴世界海有三種。一蓮花胎藏世界雖遍法界。對地上菩薩機。現有增減。寄在色頂。唯說一界（已上）第二卽花嚴經所說。第三樹形等（云云）此三種中。若以梵網所說不攝第一類中者。是何經所說乎（已上）又大賢古跡上卷云。大小乘機所見不同。菩薩衆見。初成佛已。往第四禪大自在天王色。放光攝衆。事盧舍那。聽心地品。還來樹下。出定而說十世界海（已上）旣云往自在宮事盧舍那。豈非台上寄在色頂乎（是三）如何。答。梵網疏釋彼經蓮花台上舍那佛。先破有人云是自受用身之義。後正述自義云。內自實成及應機化境。諸聖教中總有五說。一諸部小乘不論舍那佛。二入大乘論摩醯首羅天上有舍那佛成道（已上取意自下今文）三若依此經。蓮花胎藏世界之中坐花台上。實身成佛名盧舍那。其千花上釋迦。則是千摩醯首羅天上。各有一釋迦。此千釋迦。一一化作百億釋迦○其千釋迦實報千萬億釋迦是化身（已上）准此若梵網經意以台上寄在色頂者。何以入大乘論摩醯首羅天上有一實報成佛之義。立爲第二此外第三云若依此經等哉。況又釋葉上釋迦云。是千摩醯首羅天上各有一釋迦。豈可台上亦在摩醯哉。明知梵網意。台上是三界外。非界內所攝也。但於起信論。於色究竟處之文者。彼是寄在門之所說。全非述成佛之實義也。抄上文云。十地經文通之（等文）會解釋如上引。次於探玄記釋者。彼述入大乘論意也。旣云寄在色頂唯說一界。定知非梵網所說台上廣說千世界者也。次於古迹釋者。
    抄。千葉釋迦復是大化（文）問。清涼大師意。梵網所說葉上千釋迦。爲他受用報身。爲當又如何。答（云云）兩方若云報身者。今爲應地前四善根機。於一本界中現一應身。是名葉上釋迦。旣是地前所見。何云實報哉。是以本經中說。千花上佛是吾化身。今鈔亦釋。千花上佛復是大化。旣云化身。豈是報身乎。若依之爾者。花嚴經中明十地菩薩能化所化共隨地地增勝之相。初地菩薩往百佛國見百佛。二地菩薩往千佛國見千佛等（云云）此所見佛悉是他受用報身。攝論云。隨他受用身爲地上菩薩。於淨土中現身。現身說法爲地前菩薩現化身佛（已上）明知第二地菩薩所見千佛悉是他受用報也云事。石壁寺傳奧法師釋云。千花上佛者○應二地菩薩之報身也。以彼地行戒度增故。見千佛故（已上）今會解釋尤順經論大意者歟。如何。答（云云）此事者枝葉抄之論義也。彼云。問。梵網經文。周匝千花上復現千釋迦（文）爾者葉上釋迦報化二身中何歟。答。依香象大師解釋者。報身可云。依清涼大師意者。化身可云也（是初重答）卽兩方致難。至第二重答云。然而存一義意者。葉上釋迦化身可云也。凡以道理案之。台上舍那旣報身也。彼所化之葉上釋迦豈非化身哉。但梵網疏云。其千釋迦是實報千百億釋迦是化身（已上）五教章云。他受用實報淨土。我有說。在摩醯首羅天。化身充滿百億閻浮提○如梵網及對法輪等說（已上）此於化身有大小中。於大化身。且立實報名歟。以此大化身唯局地前菩薩所見。非三乘同見故也（已上取意）雖有此御義。而不審頗多。須委見梵網疏等。更尋明師也。
    抄。若至三地（文）會解云。鈔中傳寫字誤。如三地應見百千葉（抄云萬葉）八地百萬三千大千世界微塵數（鈔云百千萬）九地百萬阿僧祇等（抄云百千萬億）已上。
    疏。或說登地方見（文）問。此會釋何經論乎。答。會攝論等也。故梁攝論第十三（智差別勝相第十）云。若離應身。登地菩薩善根則不得成就。故須應身。若離化身。下願衆生謂聲聞獨覺善根不得成就○願樂地中菩薩善根亦因化身成就（已上）本論云。一自性身。二受用身。三變化身（已上）釋論如次名爲法身應身化身。故知他受用報身名應身也。登地菩薩者通指初地已上也。願樂地者。地前四十心也。卽今疏云。或說登地方見者。指此等論說歟。問。如是會釋意如何。答。會解云。致如起信依事業二識見報化二身中。尚約十解已去許見報身。況花嚴所見非眞極之身。今旣登地方見報身。明知約勝機說也（已上）。
    疏。或分三異（文）問。此段會釋何經論哉。答。總會通諸經論唯說三身。不明十身圓融之權教也。故抄云。第五通十身也。又次下云。以十身圓融爲實義故（已上）對校應知。
    抄。若直說者（文）問。自下抄文以幾義釋從三大說三身之前哉。答。會解云。抄文有一本。文多脫落（等文具如下引）且私案今現行抄文。以二義釋歟。謂初以三大如次爲三身。是直述疏意也。次然起信下。引起信述藏師意。謂論說相大中。若取空如來藏者。以相從體可屬法身。而唯取不空如來藏。故知不空之藏修成方顯。卽爲自受用報。以用大中報是他受用故。是卽體爲法身。相唯自受用。報於用大中合說他受用報及變化身也（爲言）問。若爾初以三大如次爲三身者。偏約本有歟。亦通修生歟。答。旣是總會通諸經論說三身之文。明知不偏局。可通本有修生歟。其所以者。以三大三身之法義廣通本有修生等四句隨機說教不可偏局故。更可有疑難。會釋如次下引會解記加問答料簡（已上就現行一本抄文致愚案也）。
    抄。釋曰依此解者（文）會解云。鈔文有一本。文多脫略。具本正云。釋曰。依此解者。體相二大俱名法身。以性功德本自有故。用卽報化。亦是約三大說。若各配者。一以不空之藏修成方顯爲眞報故。用大中報他受用故。顯勝名報。若約應登地之機亦是化故（已上）此記釋意云。此具本抄文分三段。初云。若直說者下。直述疏意。然起信下。引論文述藏師意。復若各配者下。乘藏釋重成疏意。謂以體爲法身。以相爲自受用報。然用大事若縱。則成他報變化二身。若奪則偏歸化身。以他報爲登地機亦是化現故（爲言）問。若如今現流布一本者。直依藏師意。不空如來藏卽爲眞報（見）然正見彼疏云。以用大中。辨佛受用變化二身。是故體相二大自是法身（已上）全不見不空藏爲眞報之義。如何。答。起信疏釋一者法二者義之文。法者出大乘法體○大位在因。通於染淨耳。義者辨大乘名義○謂此心內具三大義故名大也。有二運轉故名乘也○大位在果。唯取於淨也（已上）旣釋三大義。云大位在果等。明知今釋相大云唯取不空如來藏者。約修成方顯也。問。起信疏釋義大云大位在果等者。不可爾。彼論解釋分正釋此義大云。復次眞如自體相者。一切凡夫聲聞緣覺菩薩諸佛無有增減。非前際生。非後際滅。畢竟常恒（等文）旣云一切凡夫等。顯知大位在因通染淨者也。何斷大位在果唯取出淨哉。爾者今抄云修成方顯等之義亦不可成歟。如何。答。
    疏。若不融前義（文）決擇云。問前之四教爲有佛耶。若云有佛。何故下抄云。前四因中至果皆無○出現品說權教菩薩終不生如來家故。豈有佛耶。若云無佛。何故疏云若不融前義亦失經宗。權教無佛不融何過。今謂。通云。若依前四教。實行衆生當不成佛。如前引教。是知無佛。爲應權根示作權佛。此佛是有若不融。此故失經宗（已上）。

第四依三昧

    抄。一此三昧是法體故（文）問。教體門中以海印三昧爲體。與今云法體。同異如何。答。彼爲能詮教之體。此爲所詮之法體也。凡會會所入三昧。並是當會所說之法門體故。如次下所引疏抄文。可見之。
    抄。然上三義（文）問。文意如何。答。
    抄。十上（十住品）云。然其意大同小異。異相云何。一是所證法體。欲說此法。要須心宜此體。二非證不說者。揀異未證之人。亦許心合法故。三非思量境者絕思方說亦通未證故言大同者。絕思則證。證則契體（已上）。
    抄。六成軌儀（文）問。文意如何。答。十住抄云。六菩薩常定但爲物軌。菩薩將說尚須入定。況凡夫耶（已上）常定者且約八地已上歟又別約諸會之說者歟。彼是皆等覺菩薩故。
    抄。毘盧遮那如來藏身（文）疏二下（普賢三昧品）云。若以光明遍照解毘盧遮那。毘盧遮那卽是能觀大智。如來藏身卽所觀深理。凡雖理有。佛智方照。又毘盧遮那亦通本有。本有眞實識智遍照法界義故。斯卽本覺迷而不知不得其用。唯佛覺此能無爲故。云一切諸佛。簡非凡也。亦非因也。顯於依正離如來藏無別自體故入此也（已上）於七上云曲有二意。一以毘盧遮那爲能證。卽是修成如來藏身以爲本有○二又毘盧下。以毘盧遮那亦爲所證。則以如來而爲能證○疏顯於依正下。第二彰入所以（已上）。
    抄。菩薩無量方便三昧（文）疏三下（十住品）云爲簡果定故云菩薩。任性能知觀解善巧故名方便。十住各攝多門善巧故云無量。心詣於法故云入也。又一切三昧皆有三相。謂入住出。五識對境。意從門出還境護根。意識却入此通權小。今卽照之寂故名人爲入。卽寂之照故名爲出。入已未起故名爲住。餘三昧等並如前釋（已上）抄無釋。
    抄。菩薩善思惟三昧（文）疏四下（十行品）云。簡因異果故名菩薩。巧順事理簡擇無礙無心成事名善思惟（已上）抄無釋。
    抄。智光三昧（文）疏五上（十迴向品）云。金剛幢入者是衆首故。表歸向高出等義故○簡異果定故云菩薩。智卽是體。稱根本智。光有三義。一是證智前相。如明德定等。此約寄位壽賢終故。二光卽根本智用。對治無明故。如大乘光明定等。三光卽後得。了所緣故。二智無礙朗照法界。此約金剛幢自體釋之（已上）。
    抄。菩薩智慧光明三昧（文）疏六上（十地品）云。大智慧光明三昧者。顯所入定名○智慧是體。光明三昧就用照二無我。證如名慧。照事名智。此二無礙能破見惑及無明。故名曰光明。大有二義。一簡異凡小。二能斷大惑能證大理成大果故。彰非果定故云菩薩。卽照之寂故云三昧智與理冥故稱爲入。論經名爲大乘光明三昧。則光明卽智（已上）。
    抄。如來自住剎那際（文）唐經四十（十定品）云。爾時世尊○始成正覺。於普光明殿。入剎那際諸佛三昧（已上）疏八上（十定品）云。入剎那際三昧者。卽窮法眞源。謂時之極促名曰剎那。窮彼剎那時。相都寂。無際之際名剎那際○所以此中特名入剎那際者。爲將說等覺住故。菩薩地盡唯有果累無常。生相未寂。猶名議藏。若以無間。覺心初起。心無初相遠離微細念故。卽無剎那。若入此際。卽見心性常住。名究竟覺。故云諸佛三昧。亦顯差別歷作不離最初剎那際故（已上）問。已前諸會並當會說主卽入三昧。然今此第七會何教主自入三昧。而說主普賢不入三昧乎。答。會解云。然今云如來自入者。以此會普賢有說無定故（已上）問。何至此會普賢有說而不入定乎。答。疏三上（名號品）云。四不入說如此信中及第七會。諸文非一○第七爲表常在定故。又爲受加。彼不須加故。不須入（已上）問。若爾餘會主非常在定歟。答。今抄下文云。聖教施設千差萬別。各取一表不應剋定（已上）。
    抄。說世間法（文）問。何世間法入定說之乎。答。決擇云。言說世間法須入定者。世界成就品普賢入定是也（已上）。
    抄。人法俱勝故（文）問。俱者人與法名俱歟。將又文意如何。答。信住行向地五位名俱歟。
    抄。十三上（十地品）云。諸佛菩薩從地門顯。皆名金剛藏。從迴向顯。皆名金剛幢等（已上）准此案云。信住行等若寄位。則雖有優劣。而約人法。則五位俱殊勝也。謂以信取之。則諸佛菩薩及無盡法界悉屬信。攝餘位亦爾。故云俱勝也。如探玄記第四釋名號品宗趣中云。二約會亦二。謂人法。人亦二。謂所信能信。所信中化主內證土海爲體○（私云廣釋三大）二能信中亦二。先約因。燈淨爲體。具德爲相。功業爲用○二約果。信中所顯無盡法界爲體。十身勝德爲相。應機化益爲用○法亦二。先約境○二約行○問。未知此舍那佛是何位中佛。答。若說信法。卽信中佛。餘位亦爾。思之（已上）又同第五釋第三會宗趣云。三宗趣亦二。會宗亦二○先約人。謂化主及助化各有體相用。約位准之。二約法。謂十住教義。義中以平等法界爲體。十住行位爲相（等文）准此信住行向地雖爲門有別。而各攝法界。故人法俱勝（爲言）。

第五依現相

    抄。二亦於此品（文）問。兩度放光者。其相如何。答。現相品大有六段。一衆海同請。二光召有緣。三所召雲奔。四現瑞表說。五稱揚佛德。六結通（云云）上云現相品初者。光召有緣分也。今云亦於此品者。第四現瑞表說分也。
    抄。加於妙德（文）先毫光加請問主也。具名性起妙德菩薩也。大疏九上云。所以加此菩薩者。如名所顯。故性有二義。一種性義。因所起故。二法性起義。若眞若應皆此生故。亦有釋云。此云妙德。卽是文殊。說此法門。加性起稱。此釋無違大理。以文殊大智爲顯。普賢法界爲所顯。共成毘盧遮那之出現故。亦是解行滿故。佛出現也（已上）私案云。眉間光者。證中道之智。卽是文殊之大智歟。
    抄。放於口光（文）後口光加說法主也。大疏又云。口放者。表教道傳通故○加普賢者。是普賢行之果故。所證法界由理顯故（已上）。
    抄。從佛口生（文）法花第二云。爾時舍利弗踊躍歡喜○今日乃知。眞是佛子從佛口生。從法化生。得佛法分（已上）瑜伽八十四云。口所生者。從說法音而誕生故（玄賛第五釋云。體卽聞慧緣教生故）法所生者。如理作意法隨法行之所生（玄賛云。體卽思修二慧所攝。緣理緣教隨應生故）法所化者。從法身路而得成立相似法故（玄賛云。法身路者。謂諸菩薩福慧二因。我亦如是。彼從二因中而成立故。已上）。
    抄。眞長子故（文）行願品云。一切如來有長子。彼名號曰普賢尊（已上）同疏云。言長子者。最尊勝故○若表法者旣表法界。先萬物生無過此故（等文）同記第六云。釋長子二。一依義解○二表法解○普賢表所信法界（等文）。
    疏。其動地等多在說後（文）問。餘經所說置而不論。旦檢圓經文。初會妙嚴品總有十分。第九天地微祥者。花藏世界六種十八相動（云云）此品總爲序分故。此動地可云在說前。又現相品現瑞表說分云。爾時世尊○放眉間光○遍照十方一切佛剎○又普振動諸世界相（已上）又離世間品有十分。序三昧分。發起分。起定分。請分等（云云）第三發起分者。亦六種十八相震動（云云）。
    抄。第四料揀同異（文）問。同異者如何。答。疏上文云。將欲說法。多先放光。次下云。其動地等多在說後。此兩段相望論同異也。意云。雖放光動剎等共是教起之瑞相。而放光等多在說前。不妨少分在說後。動地等多在說後。不妨少分在說前。是則約少分。則彼此是同也。約多分則彼此是異也。故下引十地品爲證。是則慶前是異也。起後是同也。望上放光可思之。

第六依說人

    抄。然法有四種（文）問。四法中理法者。約所詮義理廣指事理諸法歟。爲當別指眞如理歟。答（云云）兩方。若云廣指事理諸法者。起信疏釋論歸敬偈云及彼身體相德性眞如海無量功德藏之文云。汎論法寶有四種。謂教理行果。於四中。教淺理深行分果圓。今此所歸唯取深圓。但歸理果。是故約彼佛身以明法寶是果法也。顯身之體相。是理法也○法性等者釋體大也。無量功德藏釋相大也（已上）旣以體相二大爲理法。明知局眞理也。何況今抄云理法湛然。豈非指疑然不變之眞理乎。若依之爾者。教是能詮。理是所詮。豈非約所詮義理廣指事理諸法乎。故心地觀經第二云。於法寶中有其四種。一者教法。二者理法。三者行法。四者果法。一切無漏破無明煩惱業障。聲名句文名爲教法。有無諸法名爲理法。戒定慧行名爲行法。無爲妙果名爲果法（已上）有無諸法者。事是有也。理是無也。此經是般若三藏之所譯。定知應是清冷大師所覽之經。准此思之。不局眞理云事分明也。如何。答。教理行果四法中之理法者。廣指事理諸法。以共是所詮義理故。其旨如一邊之疑難。但於起信疏釋者。論兼含理果說之故。別約法身眞理。兼配釋理法也。次於今抄釋者。縱雖事法。而緣起理數古今不改故云湛然。非謂凝然不變名湛然歟。故俱舍論述大衆部緣起無爲義云。有說。緣起是無爲法。若佛出世若不出世。如是緣起法性常定（已上）准此可知。更有餘義。委如起信疏抄出記之。
    疏。普賢行品（文）疏八下云。九一頌知四種說法行。而剎說等者。略有三義。一約通力。二約融通。一說一切說故。三約顯理。是說菩薩觸境皆了知故。則觸類成教。如香飯等（已上）抄十八下云。疏九一頌知四種說法行者。卽三世間及時爲四。若時分三世。則成六種。若於三世各三世間。則有九種。總一切說卽是十義。從而剎等說者釋義。剎及三世此義微隱故疏釋之。言融通者。一塵卽攝一切。何得剎中無說。言顯理者。如色卽顯質礙卽顯緣生卽顯無常卽顯無性等。言則觸類成教者。證顯理義。如前教體中辨（已上）。
　　疏。僧祇隨好卽是佛說（文）問。付明說人且佛之所說局僧祇隨好之二品歟。爲當可通餘品歟。答。今疏局二品（見タリ）付之不明佛之所說廣通諸品。不可局二品。故今疏次下云。若佛自說則不俟加。如第九會（已上）又探玄記第四（名號品）釋名號四諦光明覺之三品不同云。此初二品文殊擧義答酬前所問。後一品如來擧事答釋成前義（已上）准此等釋。法界品光明覺品亦可佛說（見）如何。答。佛之所說但局二品云事。今疏解釋分明也。更不可餘求。但於疏下文者。佛入師子頻申定現神變時。衆海頓入法界法門。旣有生解義故云佛自說。非謂金口正開演。故今不取之也。至下委抄之。次於探玄記釋者。同卷正釋光明覺品中云。於初段中二。先佛以身光照事。令衆得見。後文殊智光說法令衆得聞（已上）卽以此身光照事令衆見故。云擧事釋成也。若依此義者。名號品亦有此例。故彼初請分。衆海起佛剎佛住乃至十住十行十迴向等五十句問。至說分中初云。爾時世尊知諸菩薩心之所念。各隨其類爲現神通（已上）大疏三上云。第三說分。於中通下六答此所問○先如來現相答由其念請故。又如來證窮故。後文殊言說答伴助主故。假言顯故。文云。隨類者○若疑十信。卽見如來足輪放光周法界等。若疑十住。則見如來足放光百剎微塵外菩薩雲集等。如放光一事旣爾。餘相皆然。故知初會現相旣隨其類爲現下六會事。故知初會現相可遍九會（爲言）准此如來現相答總有三處。而通局異也。謂初會名擧果勸樂生信。以是總會故通九會。如抄七下云。佛前現花通表一部所詮。花嚴眉間勝音通表九會能詮教。故結集編次非現前後（已上）第二會至第七會名修因契果生解分。故名號品。初請問及現相答通下六會。如上所引經文疏釋。應知第八會離世間品名託法進修成行分。以行依前解故。別無佛現相答。第九會是依人入證成德分故。法界品初三昧現相分。經云。以佛神力故。逝多林忽然廣轉。與不可說佛剎微塵教佛國土。其量正等（等文）具如疏序明頓證益中私引之。是卽一經大綱。故委引示之。
    抄。五類皆有說義（文）決擇云。問。第四泯法界。旣是人法變亡絕言絕相。何有說義。答。但因人法變泯之義引生了解。便名爲說。非要與言。故綱要云。說者則該於萬類。觸物皆有表類。是也。或泯不礙存故有說義（已上）法身章（第四業用門）并圓覺略疏（普眼章）述法身說法之義。要者可見之。

第七依聽人

    疏。卽下諸衆（文）大疏一下云。第六有十佛世界下。明衆海雲集衆。雖深廣難測略啓十門。一集意○三辨類○今初來至佛所何所爲耶。有十義故。一爲影響爲主伴故。二爲作輔翼得圓滿故。如普賢等常隨之衆。三爲守護如來。如執金剛神等。諸佛住處常勤護故。四爲莊嚴。如道場神等。常爲嚴淨佛宮殿故。五爲供養。如偈讃卽正行供養花幢等。卽財供養故。六爲發起此經。諸請難者卽其事故。七爲聞法護益。當機領悟卽其類故。八爲表法。諸首諸林表信行等皆同名故。及座出菩薩等顯奇特故。亦通表萬行俱成佛故。九爲順證。佛菩薩等證說不虛故。十爲翻顯。卽聲聞不聞顯法不共故○第三辨類。卽上集意便成十類。一影響衆。二常隨衆。三守護衆。四嚴會衆。五供養衆。六發起衆。七當機衆。八表法衆。九證法衆。十顯法衆。准前可知（已上）抄五下云。疏一爲影響爲主伴故者○卽諸大菩薩及下證法如來皆互爲主伴。若影之隨形響之應聲故（等文）此與旨歸或開合或有無。自尋可知。
    疏。除當機衆（文）決擇云。此意當機之衆。卽第三順機感因故除之。若爾何故綱要之聽者則正在當根傍兼影響。今謂。通云。此約以人從法當根屬因。綱要約人法別論。感者善根乃在因中。當根之人故在緣攝。故彼此文不相矛楯（已上）人法者。機根名人。善根名法也。別論者。例如今緣中第六第八。思之可知。彼綱要明教起因緣中亦分因緣。雖因十種次第前却。而其十義全同當疏也。於緣十種者。次第名義並同今文。故如是會通也。
    抄。列子云。伯牙善鼓琴（文）彼列子第五湯問篇也。今抄有異本。有一本云。遊於泰山又遇陰（已上）有一本云。遊於泰山之陰（已上）此全彼列子本文。卽會解釋云。文云遊於泰山之陰。卽是山後曰陰。非陰晴之陰也（已上）又有本云。逃爾聲哉者。爾汝也。聲聽也。有一本但云逃聲。此亦全同彼列子本文。所奏之琴卽音聲歟。又今云志想象者。
    抄。初爲霖雨之操（文）龍龕之操（倉刀反持也又到反志也）。
    抄。士爲知己者用（文）有儒子云。士有多種。謂上士中士下士也。天子之士是謂上士。亦名元士。位在五品中。諸侯之士是謂中士下士。位在六品已下。並皆帶一官一體也。次於無官士亦有多種。且士之音志也。意存一行守志不移。是亦云士。卽志之字從士從心者此意也（是一）又士字從十從一者。十是像人十釋。以周代一釋卽當唐八寸故。十尺是八釋。卽爲中人長量也。然此人守一行不移故。從一卽成士字也。准此不論官位有無。縱雖草澤人。有一行者並謂士也。草澤亦云野人。野可訓卑。野卑賤之類也（已上彼口授也）論語第七（子路十三）云。子貢問曰。何如斯可謂之士矣。子曰。行己有恥（弘安國曰。有恥有所不爲也）使於四方不辱君命。可謂士矣（已上）又（憲問十四）云。子曰。士而懷居。不足以爲士矣（士當志道不求安而懷其居非士也。已上）。
    抄。女爲悅己者容（文）。
    抄。紫玉精歌曰（文）問。此歌出何書乎。答。有儒子云。紫玉是寶名也。而約色稱之歟。精者彼玉精靈以歌詠讃之。世中有玉賦二卷。可尋彼賦。卽石賦硯賦等之類也。此歌意云。有此玉之處。風冷故云凄凄。雲深故云容容。水流不渴故云潺潺。山綠而萬重也（爲言）今引用意可出。

第十依能加

抄。借尚書意（文）尚書太甲下第七云。伊尹申誥于王曰。鳴呼惟天無親。克敬惟親（言天於人無所親。敬唯親。能敬身者也）民罔常懷。懷于有仁（民所歸無常。以仁政爲常）鬼神無常享。享于克誠（言鬼神不保一人。能誠信者則享其類之也）天位難艱哉（言居天子之位難以此三者也。已上）。
    疏。如第九會（文）問。第九會無佛說法。何指佛自說義云和第九會乎。答。決擇云。疏如第九會者。一云屬上。第九會中。佛入師子頻伸三昧。令大衆頓證法界。義當說經。故疏云。師子奮迅衆海頓證法界於林中。卽其義也。二云。屬下。第九會中普賢文殊等承佛神力說經故。三云。屬上。九字誤書。應是七字。第七會中僧祇隨好佛自說故。四云。屬下。第字應無。通指九會。因人說經。要假上加（已上）此四釋中。初釋爲正。餘皆容有之釋。故疏三上（名號品）云。然說法之儀通有四句。一定後說。如諸會。二說後定。如無量義經等。三定中說。如第九會。無出言故。四不入說。如此信中及第七會（已上）旣云定中說如第九會。明知約引生證智卽名說法。故法身章云。此理法身與諸觀智爲所開覺。經云。法身說法說與義故（已上）准此可知。
    疏。二七不入定（文）問。廣檢諸會入定。第七第九兩會唯教主入定而說主不入定。第二會教主說主共不入定。餘會唯說主入定而教主不入定。且就七九兩會。若約教主則第七亦可入定。故抄上文云。第七會如來自入剎那際三昧（已上）今何云不入定乎。若約說主。則第九會亦不入定。豈唯二七乎。故決擇云。言不入定故無有加者。爲第二第七第九三會說人不入定故（已上）爾者如何答。雖七九兩會並佛自入定。有說法不說法之不同。謂第七會十定品有五分。一序分。二請分。三示說者分。四本分。五說分也。且初序分別六成就中就德顯有十句文。卽攝二十一種功德中入剎那際三昧者。攝二行永絕及達無相法之二功德。謂若有有無二行。則有剎那生滅今二行旣絕。則剎那無際。由達清淨眞如本無相故（云云）是卽序分中。顯主成就云入剎那際三昧。全非爲說經所依定也。然第九會不爾。謂彼本會有十分。一序分。具六成就。二請分。有三十問。三三昧分。經云爾時世尊知諸菩薩心之所念○入師子頻申三昧等（云云）是至正宗分中。正爲答衆會疑請故。如來自入三昧。現種種神變時。衆海悉散疑執頓證法界。故以此三昧爲說經所依定也。卽名號品疏云。三定中說。如第九會。無出言故（已上）此之意也。但於約說主。則第九會亦不入定。何但二七哉。云難者。雖七九兩會同有說主共不入定。而第七會說主自說。不依述所他定之義趣。故說主義強。仍望此說主可論入不也。第九會雖有普賢開發文殊述德。然如來最先自入三昧。顯示法界法門。而表證道離言。故無言說以普賢是主法界故。能開發之。其後又如來放毫光。表示能證智光。以文殊亦主大智故讃述之。旣普賢文殊雖有所說。而非自直說故。說主義弱。仍望此二聖不論入不也。問。若第七會所入定非爲說經所依定者。何故前明依三昧中。以第七會如來自住剎那際三昧卽爲所依定哉。答。
    抄。四者一切說（文）問。上顯通方之法云卽同說故（文）爾者與今第四句一切說是一切說有何異哉。答。
    疏。若爾僧祇隨好應非一切（文）問。應非一切者如何。答。決擇云。此難影略更云。應非同說。應非果海無言。或此難中通含三難。同說一切說果海無言。三義通表一經。僧祇隨好旣佛自說。是知三義不能該攝一切故云應非一切（已上）初釋意。上三義中一切說也。後釋意。一經中三十九品云一切也。謂上三義通表一經三十九品。僧祇隨好旣佛自說。是知彼三義不通攝此二品。故云非一切也。
　　疏。表微細難知故（文）問。一經諸品共含前諸意。何必於僧祇隨好二品表微細等義乎。答。唐經第四十五卷阿僧祇品云。佛告心王菩薩言。善哉善哉。善男子。汝今爲欲令諸世間入佛所知數量之義。而問如來應正等覺（已上）疏八下云。令入佛所知數者。以是圓教所明深廣無涯。唯佛方測。不同凡小所知。如黃帝算法。但有二十三數。始從一二終至正載。已說天地不容。小乘六十已至無數。此有百二十四。倍倍變之故非餘測。故數之終寄不可說說。復偈初更積不可說。歷諸塵剎。以顯無盡。所以佛自答者。正表難思故。又明此品該語因位終德。故佛說之（已上）。
    光顯抄下云。竪欲極其數量。數量數卽歸法性。例如極煩惱至菩提。極生死至涅槃。汝將極虛空衆生數量。動入法性門。是故清冷大師釋權實二宗十別中第五生佛不增不減別義。全以同性義釋成之○問。前依因陀羅網境界門成無增減義。與此門有別耶。答。依眞如具德畢竟無盡義成帝網門。故依帝網門見無增減當體。依法界門知無增減所依。彼此相成。始終無異（已上）疏八下（隨好光明功德品）云。佛自說者。有二意。故一僧祇因終此品果極故。二皆佛說。二好用劣相而用難思。恐物不信故佛自說（已上）搜玄記四下（小相品）云。所以佛自說者。化身之用唯佛方窮故。亦可化身隨物劣令生信有實德故。更自說也（已上）。
    疏。超出因果故（文）問。有人云。超出因果二分。更立一階。是名自覺聖智法門（云云）意云。因果二分尚是待對比論。未至妙絕難思之境。故更立自覺聖智法門。爲圓宗玄極之宗致。是以今疏云超出因果故。抄釋云。對前果海不可說也（文）當段始末專明此義歟。如何。答。大疏一下釋始成正覺文。約五教分別之時。約法身。自覺聖智無成不成（云云）抄五上約終頓二教釋之。又出現品疏云。自然智者。自覺聖智也（已上）況自覺聖智之名目源出楞伽經。又在瑜祇經中。若如所立者。楞伽經之所說法門超出因果二分。更立一階可云歟。但於今疏抄釋者。爲拂因果對說之跡故。云超出因果也。決擇云。言欲拂前因果之相故佛自說者。一云。餘菩薩說。表因分可說。對彼因分。果分名不可說。今佛自說。却表因分不可說。前對因分可說。果分名不可說。今表因分不可說。已無可說之跡。果分寧有不可說之跡。故抄云。爾二云。餘品菩薩因人說。如來果人不說。表因分可說果分不可說。若不重遣。還成滯跡。今如來果人說。菩薩因人不說。表果分可說（但可總標令人知有）因分不可說（佛跡入玄冥同性海）無前因定可說果定不可說之蹤跡也。故賢首義分齊云。一性海果分○此二無二全體遍收。其猶波水（已上）細思今抄釋意可知之。問。抄十八上（十定品）云。普光明智不屬因果該通因果。其猶自覺聖智超絕因果（已上）准此今疏云。超出因果者。正指此自覺聖智者。誰謂不然乎。爾者有人所立之趣尤符順此抄釋者歟。如何。答。此有人者。全不明自覺聖智之名義。又不知十定品疏抄之趣者也。且如釋論通玄抄第二云。自然智者。本覺性智無始無終。古今常湛自然開覺。不由他悟。名自然智也（賢首云。是本覺知也。已上）此引釋今經出現品意業中三智也。彼品大疏（九上）釋云。自然智者。自覺聖智也（已上）准此明知。始覺還同本覺之位無別始起。但是本本之眞不見新新之相。是名自覺聖智者也。云解釋云道理。帝以明鏡也。次於十定品疏抄意者。凡今經有四分。第二修因契果生解有六會。初名號品普光法堂會。案大疏云。卽表普光明智是爲所依普門（云云）次從忉利至他化之四會者。卽普門差別也。後十定品重會普光法堂。卽會別歸普也。大疏八上結成歸普之所以云。等妙二位全同如來普光明智故（已上）同抄十八上云。此會說等妙二覺。全同如來普光明智。卽是會歸之義。問。等妙同妙於理可然。妙覺之外何有如來普光明智句所同耶。答。說等說妙。亦是約位。普光明智不屬因果。該通因果。其猶自覺智超絕因果。故七卷楞伽妙覺位外更立自覺聖智之位。亦猶佛性有因有因因。有果有果果。以因取之。是因佛性。以果取之是果佛性。然則佛性非因非果。普光明智亦復如是。體絕因果。爲因果依。果方究竟。故云如來普光明智（已上）今云卽果者。全非彼性海果分緣起因分之因果。此世人所始覺修顯捨劣得勝之修生次位因果也。然普光明智者。始覺還同本覺之位。始本不一無別始起。其覺體常湛無始無終。性自開覺不由他悟。故亦是名自覺聖智。旣是始起妙覺所還同之覺體。故云妙覺位。外更立自覺聖智等。卽此智體本有常住超絕修生門捨劣得勝之因果次位。故云超絕因果也。云解釋云道理共分明也。努力莫迷執。嗚呼。問。唐經第一觀普賢衆德中云。善知一切佛平等門。已踐如來普光明地（已上）大疏一下云。佛有十地。如大乘同性經說○此十同是佛地。約德用成別。今普光明當其第一（等文）同性經說佛十地中第一。名廣明智德地。然今普光明智當彼第一。何云不屬因果。又云超絕因果哉。
    抄。但有作發起（文）問。作用發起者如何。答。離世間品大有十分。一序分。說三世間圓滿。二三昧分。經云。爾時普賢菩薩摩訶薩入廣大三昧名佛花嚴（已上）三發起分。經云。入此三昧時。十方所有一切世界六種十八相動。出大音聲。靡不皆聞（已上）疏九上云。大文第三。入此三昧時下。明發起分。光明地動警群機故。後顯出聲令聞法故。前皆有加而無發起。此有發起而無加行分者。前表解可從他故有他加。此表行由己立故自力發起。又表行依解起無別法故不加。攝解成行亦須入定。聖旨多端不可一准（已上）四起分者。起三昧也。五請分等（云云）。
    抄。第七普賢第二文殊（文）問。明法界品無加分之義。何擧第七第二兩會說主之有說無定哉。答。會解云。二普賢文殊下。顯有冥加。卽如來入頻申三昧已。次下普賢開發文殊述德是也。有本云。第七普賢第二文殊者誤也。此由後人不曉鈔意誤有改作。次前已說今何復云（已上）准此可知。
    又有意加故言必有（文）問。上云冥常不捨。今云又有意加。此之兩釋有何不同乎。答。決擇云。言冥常不捨又有意加者釋冥加有二義也。前約自他俱不知故。後據唯他不知故（已上）意云。初釋意云。雖能化不發意樂所化不知。而神德所及有自然之感應故。云冥常不捨也。後釋意云。雖能化起意樂加被之。而所化不知故云冥也（爲言）一義云。初釋。從無始來。慈悲冥熏。令發厭苦欣樂之心。廣通凡聖。以同體大悲常恒熏習。不別起意樂。故云不知也。後釋卽同上云意業與智以益智。是別就說法斯疑之菩薩論之。故不同也。

第二藏教所攝

    抄。然攝大乘論（文）元魏佛陀扇多。單譯無著本論三卷。梁眞諦具譯本二論。如今抄釋。可見之。
    抄。若依古德（文）且如南山行事抄下四（沙彌篇）業疏二下。同明唯識觀。並引梁攝論。於是正源起第四（了然述）釋業疏云。問。唯識自有本論。今觀何宗梁攝。答。唯識論前代雖有。奘師初弘流傳未廣。隨魏亦有本釋之文。質而且隱。唯此梁攝當世盛行。況方便正修斯證地位立乘。引今宗旨昭然。吾祖宗之深有由矣（已上）自下具引論文。明其方便正修等之相。要者可見之。問。今古德者賢首也。然賢首多依梁論。有何意哉。答。花嚴傳第三（至相寺釋智儼傳）云。儼雖童稚。抗志彌堅。後依常法師。聽攝大乘論。未盈數載。詞解精微（已上）常法師者法常法師。卽眞諦三藏孫弟也。故知眞諦法常至相香象四代相續所受學。故賢首殊引用梁攝論歟。
    抄。謂一應知依止勝相（文）會解云。一應知依止勝相（體卽阿梨耶識）二應知相勝（體卽三自性）三應知入勝相（體卽唯識）四應知彼入因果勝相（體卽六波羅蜜）五應知彼修差別勝相（體卽十地）六應知修差別中增上戒勝相（體卽菩薩禁戒）七應知增上心勝相（體卽三摩提）八應知增上慧勝相（體卽無分別智）九應知果斷勝相（體卽無住涅槃）十應知果知勝相（體卽諸佛三身）故鈔云等十相皆言。應知卽理事等法皆應知也（已上）。
    抄。秦洛謂之中花（文）秦者堯時雍州之域也。其地勢倚秦嶺。山嶽溪谷險阻曲屈之地也。周家興之初。文王武王卜居爲都。其地闊八百里之國也。秦興六世亦居此地。至漢初高祖開之號長安。漢時號西都亦云西京。其後前秦後秦西魏後梁後周隋唐。同以斯地爲王都（云云）洛者古豫（九州之中央）兗（東北）青（正東）徐（東南）之域也。其地勢順洛水之流以爲居。周成王始營築此地爲京師。京大也。師衆也。王都萬國之所歸湊也。故以地廣人多立京師之名。京名自此而始時稱王城。其地廣六百里之國也。其後後漢三國（魏吳蜀）西晋後魏東魏同居此地。古東京是也（云云）中華者。是帝王所都之總稱也。中是不偏不倚之稱也。華者。禮記注云。華半也。亦云華夏者。華夏文出尚書。又論語第一注包氏云。謂中國爲諸夏者也。夏大也。中國禮大。故謂爲夏也（已上）但雖不必約禮。而夏字有大之義也。如爾雅云。夏假也。假大也。夏時萬物已威大也（已上）亦云。中夏者。文選第一云。自中夏布德。註云。中夏中國（已上）同第三亦有此文。
    抄。淮南楚地（文）周時十二諸侯之國有楚。楚千里之國也。淮南地名。攝楚國內。楚是東南之國。故非中方。唐分天下爲十道。其時淮南道界遙廣。楚國還攝。此中（古者州大國小。漢已來國大州小）又別有楚州。唐地理志。
    抄。楚洛言音（文）上云秦洛。此云楚洛。是以洛爲正音。以秦楚爲不正之音也。秦楚共雖爲邊鄙之音。秦音尚近于好語。楚音大訛僻也。廣韻序云。吳楚則時傷輕淺。燕趙則多傷重濁。秦隴則去聲爲入。梁益則平聲似去（云云）又千字文者決序云。南方其音清擧而功詣。失在浮淺。其辭多鄙俗。北方其音沈濁而訛鈍。得在質直。其詞多古語。則南人以石爲射。以是爲舐。北人以庶爲戊。以如爲儒。兩失甚多也。秦洛謂之中華已下。一般抄寫之。以請訓解於刑部侍卽忠範。卽時委細勘注送賜之。其解釋廣轉故。今略書出之。
    疏。亦名修妬洛（文）問。何經論中如是譯乎。答。且大品經第一（羅什譯）說十二部中。云修妬路者是也。
    疏。此皆梵音楚夏（文）問。疏中擧修多羅修妬洛素怛纜三種梵語乎。此皆梵音楚夏（云）爾者取何梵名爲中天之正音乎。答。一義云。案諸祖意。以修多羅取爲正音歟。問。正見今抄云素怛纜者。唐三藏譯云是中天乎。而述餘三藏並是從東北二天傳來之由。明知取素怛纜爲中天之正音。餘二名爲餘天之訛音（見）如何。答。於三藏之梵名。傳譯衆多而自宗列祖用捨非一准。謂律論二藏全同玄奘。於經藏者未爲指南。故探玄記一云。一名修多羅。或云修妬洛。或云素怛纜○二毘奈耶○三名阿毘達摩（云云）起信疏云。一修多羅藏。或云素怛藍。或云修妬路等。並以應語梵名難得曲耳○二名毘奈耶。或云毘那。或云毘尼○三阿毘達摩藏。或云阿毘曇（云云）清涼今疏。圭峯圓覺疏意全同。旣擧修多羅正爲本名。而素怛纜等爲異名（見）明知未必許玄奘所譯歟。是以抄云。什公多譯爲修多羅。又云。什公亦遊五天等竟。次云。然前後三藏多云修多羅者。卽欲依用之歟。問。續高僧傳第四云。取其通言。花梵妙達。文筌揚導國風。開悟邪正。莫高於奘矣（已上）大宋高僧傳第一（義淨傳）云。傳譯者宋齊已還不無去彼迴者。若入境觀風必聞其政者。奘師淨師爲得其實。此二師者兩全通達（已上）淨師者義淨也。准此縱雖前後三藏多云修多羅。而旣云取其通言花梵妙達○莫高於奘。豈如唐三藏云素怛纜是中天正音哉。答。若約多分且可爾歟。但奘師亦有花梵傳誤歟。且如大日經疏第二（住心品第一之餘）云。經云若摩奴闍者。智度翻爲人。卽是人執也。眞譯當言人生。此是自在天外道部類計人卽從人生故以爲名。唐三藏云意生非也。末那是意。今云末奴。聲轉義別誤耳。經云。摩納婆者是毘紐天外道部類。正翻應言勝我。言我於身心中最爲勝妙也○唐三藏翻爲儒童非也。儒童梵云摩拏婆。此中云納義別誤耳（此二名是菩提闍梨解已上）故知奘師傳譯亦恐有誤歟。何況大毘盧遮那成佛神變加持經第一（大虛中天竺三藏輸波迦羅苦沙門一行譯）云。三結修多羅。次繫等持臂（已上）此云修多羅者線也。又同第七云。顯明佛說修多羅。令廣知解生決定（已上）此云修多羅者聖教也。今疏云。一名四實中。且線與聖教俱名修多羅者。此文爲證也。又。
    抄。又擧例云如質多（文）問。准處處解釋。直翻質多正爲集起（見）今何云集起旣非心名乎。答。圓覺略鈔四上云。然沈淪心者。有其四種。一花嚴鈔云。梵語紇利陀耶。謂肉團心○二緣慮名心。謂八識○三質多。謂集起心。卽第八識○四楞伽經註。翻乾栗駄此云堅實心○今詳此三梵語。紇利字·質字·乾栗字聲勢全別。應是肉團集起堅實等義別也。云陀·多·駄三字聲勢甚似。應是五天梵語構殊或前後譯人小有訛誤。理應同是心字。智者詳之（已上）花嚴鈔者。今抄十九下也。准此者。質多名心則借集起義以助心名。謂梵云質者此云集起。梵云多者此云心。故知集起非心名。而以第八識有集諸法種起諸法之義故。名質多。又心名通諸識故。加集起義蕳別之。故云爾也。問。若爾何故唯識論云集起名心思量名意了別名識（已上）如何。答。問。四種心中緣慮心之梵語如何。答。決擇云。汎言其心通有四種。梵語各別。所目亦殊。一訖利陀耶。此云肉團心○二訖栗乃耶。此云緣慮心○三戰栗陀耶。此云堅實心○通上質多耶集起之心。故有四種（已上）。
    抄。今謂若十二部中（文）問。刊定作兩重總別。今抄主可許此義乎。若云許者。今旣云三藏中修多羅不通二藏。大異彼師所立第二重總別之義。明知不許之也。若云不許者。何故抄下文引彼兩重卽云刊定之意亦有理在哉。又未見能破文。又抄主旣明存十二分中修多羅通三藏十一分之義。何不許三藏中修多羅亦通二藏十二分之旨哉。答。決擇云。修多羅分通餘十一分。修多羅藏不通餘二藏。此義不齊故須解釋。一云。十二分部帙不別故。修多羅分通餘十一。三藏部帙別故。修多羅藏不通餘二藏。二云。十二分三學無別許通。三藏三學隔別不通。今詳不爾。但以餘十一分有契合義無修多羅名。乃用第一修多羅分名貫通。餘之二藏雖有契合之義。然無修多羅藏名。仍具修多羅分名不用修多羅藏名貫通○故鈔通釋云。二藏之中有契合者。自屬十二分中修多羅耳○由此得知修多羅藏名是別非總。古無總別不分失（已上）先擧二師異說。後云今詳不爾等者。是自正義也。意云。今抄主雖許十二分中兩重總別。而不可許三藏中修多羅有兩重。故古德無總別不分失（爲言）但於亦有理在之釋者。或一往縱之歟。或約十二分之一邊。以非全不許有兩重總別故云爾歟。故決擇云。則三藏中修多羅唯局總相。十二分中却具三相故。從總相立於經藏揀異二藏也。若兼順義。經非敵對。古無敵對翻名失。揀異席經借義助名。古無以義爲名失。古旣無失。過歸刊定（已上）今遮刊定三失之大意。准此可知。餘如下記之。問。於三藏中修多羅。不許兩重總別。故古德無總別不分失。但於十二分中。許兩重總別（云云）爾者古德可有不分失乎。答。探玄記第一卷。釋圓經與十二部相攝云。具十二者。一契經攝。以涅槃說始從如是終至奉行是契經故（已上）准此宗家亦許十二部中有兩重總別（見）謂一者十二部爲總。以是語總故。修多羅等爲別。以名義各別故。二者修多羅爲總。餘十一部爲別。如涅槃經可知。
    抄。初全縱次半奪（文）決擇云。科云。伸全縱彰半奪者。一云。約名四皆敵對。名全。約義唯聖教一名敵對。餘三名非敵對。稱半。二云。但約名爲難。刊定全是。古人全非。名全。更約義。奪古人半是半非。名半。何者。約名古人言線是敵對。一半是也。經非敵對。一半非也。約義。古人言經非敵對。一半是。線是敵對。一半非。故云半奪。三云。經線俱敵對。名全。唯經從義名。非敵對。稱半。是知古人亦知經線約名俱是敵對經線約義俱非敵對。言線是敵對約名也。影取經亦敵對言經非敵對。約義也。影取線非敵對。故鈔云。古人旣以敵對爲線。明知言契經半從義耳。卽其義也（已上）。
    疏。古德見此儒墨（文）問。今全縱半奪竟更出古意。其所成立之大意如何。答。雖有異義。且依決擇釋。古人具知約一名四實則經線俱是敵對而望佛經則經線非敵對。其旨如決擇影略顯之。實雖約義則俱非敵對。而經稱者雙含聖教經緯二義。又俱順兩方等故取經稱。不取線名也（爲言）問。疏上文云。正翻爲線。又云經非敵對者。並望佛教論正翻不正翻（見）若云約一名四實則正翻爲線者。井索等亦正翻也。豈唯擧線乎。若云望佛教則經非敵對者。線亦非敵對。何論此方貴不貴哉。明知今文意者。經線二名並於佛教上立之。然震旦本貴經名不貴線稱。故存經名也（爲言）是以圓覺經疏隨文要解第二云。其聖教貫所詮之義。如線貫花。似經之持緯。從喩立名。名線名經。西土風俗多見線花。故立名爲線。此方重於經典之稱。遂翻云經也（已上）西土風俗本於佛經從喩立名之時。具有線經二名。而此方土本唯貴經名不貴線。故遂翻云經也文事分明也。如何。答。案決擇意。疏云正翻名線○此方不貴線稱故存於經者。名義相望明影略互顯義。謂名者一名四實也。義者所目之事物也。上云正翻名線者。此約一名四實故。影顯經索等亦可正翻。下云經非敵對者。此約所目之事物。則唯翻聖教。是敵對也。影顯線索等亦可非敵對。若唯望佛教論正翻不正翻者。何故刊定難今云正翻爲線之釋。付敵對翻名失。卽抄細釋此師意云修多羅一名旣合四實線旣敵對經何得非等哉。旣刊定清冷同約一名四實難破之會通之。明知古德亦可爾。故不望佛教也。故疏云。若一名四實皆爲敵對等（云云）疏抄中全不見望佛教成正翻爲線義之釋也。但於若約一名四實云正翻爲線則井索等亦是正翻何唯擧線之難者。一義云。別四實中線居第一故。別擧初而攝後三歟。一義云。准探玄記。雖一名有四實。而經線二事義用相似。故特擧對比以論正不歟。如次下引。一義云。資持記中一上（隨戒釋相篇）云。修多羅翻線。西竺本名（已上）准此雖有四實。彼西竺殊以線爲本故云正翻。次於此方不貴線稱之釋者。此通伏難也。謂先難意云。古譯爲契經者譬如彼席經能持緯成疋丈。佛教亦爾能詮之經能貫攝所詮義所被機之緯故（云云）若爾線能貫花。全同佛教貫所詮義等。故知若從譬立名借義助名者。經線無別。何捨線存經哉（爲言）卽今爲會通此伏難故。云此方不貴線稱等也。故知今疏云線能貫花經能持緯者。此二句是難詞歟。況此今疏全寫探玄記。卽彼云。正翻名線。何故稱經。謂線能貫花經能持緯。義用相似。但以此方重於經名不貴線稱。是故翻譯遂其所重。廢線存經。從譬立名（已上）此記云。謂線能貫花等者。釋成上云何故稱經之難詞。次云但以下是答也。文相分明也。殆不可及異義者歟。准彼記釋思今疏文。亦以可爾。但二句連續云正翻名線何故稱經者。此難意云。約一名四實。則非唯席經。線亦可正翻。然此二事義用相似。何故廢線存經乎（爲言）准此雖一名中有四實。且約義用相似。別擧二事對比之。次於隨文要解釋者。或准探玄記等釋可會通歟。或異決擇釋強不可和會歟。問。宗家解釋中。全不見一名四實之所談。今何出古意時。以一名四實會通之哉。答。探玄旣云正翻名線等。明知意存修多羅一名含多實之旨也。何況涅槃經說仙陀婆一名四實。是卽經教常途之所說也。何始論解釋中見不見哉。
    抄。儒卽儒教（文）決擇第二引漢書藝文志釋九流云。一儒流（述唐虞之政宗仲尼之道）○六墨流（清廟淨禮養老惠施已上）具如抄一上釋諸教相對論本末之處。私抄第四引之。資持記下二（對施篇）云清廟宗禮。餘全同之。
    抄。如夏禹之勤。尚書第三（禹貢篇）註云。堯時洪水滔天。使伯禹治水。禹則治水。記九州貢賦（已上）准此禹是堯時諸侯王也。五等中第三伯故云伯禹也。此注者。孔安國註也。又論語第四云。舜有臣五人而天下治（孔安國曰。禹稷契皐陶泊益也。已上）准此禹者俱仕堯舜二帝爲臣。遂受舜禪卽爲夏初帝。
    抄。九經五經（文）決擇云。言五經者。謂周易毛詩尚書春秋禮記。九經者。春秋中開三（謂左氏公羊穀梁）禮記開三（謂周禮儀禮典禮）并周易毛詩尚書。故成九也（已上）。
    抄。一通二局（文）問。正見佛地論文。上標貫穿攝持。下云所應說義所化生故。無爭如次貫穿所應說義攝持所化生（爲言）今者唯可局義。何恣釋通義乎。況世親攝論釋貫穿。唯局所應說之法相。不通所化生。故探玄亦存局義。如何。答。會解云。然諸疏抄多唯約局說別分貫穿。對所應說義攝持對所化生也。故探玄唯云。謂貫穿法相故攝持所化故（圓覺疏抄維立局義）故下引論釋貫穿。唯物貫穿法相爾（已上）圓覺略抄二上云。經謂貫穿攝化（註云）佛地論云。能貫能攝故名爲經。貫穿所說之義。如線貫花花則不失。以文持義。義則不遺。攝化者攝持所化之機。令息惡歸善息妄歸眞反本還源也（已上）故知通義獨出今疏歟。但以下疏引世親攝論明貫穿中云由此者。抄釋云。卽所被機等（文）疏主正依此文歟。
    抄。卽說經因緣（文）問。今說經因緣者。廣攝如上十因十緣等歟。答。但局所被機并發起人等。不可廣攝諸餘也。問。旣云因緣。又云所被機等。廣等取諸餘因緣（見）何云局所被機乎。答。會解云。此中於因緣中。正取所爲之人并發起等人也。故引所被機并加與請者故次引梁論云是人。又笈多所譯攝論云依處人依所爲故。故知此云由此唯約人中說因緣也（已上）私云。又下說經意中。引發心品。然此文等上明十因中。指此品卽爲十因之總證。今亦引此文爲說經意之證據。知今云因緣者。不可云廣攝餘因緣也。
    疏。相者。謂世俗諦相。意。如來說法儀軌相貌必依二諦。謂假時方人等方有說法乃至教記十因十緣等。正是如來說法常依二諦之義也。
    疏。解脫勝處（文）問。八解脫與八勝處其相如何。答。俱舍論頌疏第二十九云。前修解脫。唯能奇背貪心。不能制境。後修勝處。能制所緣。隨所樂觀惑修不起。能制伏境。心勝境處。故名勝處（已上）又梁攝論第十四釋八解脫八制入之不同云。異八解脫心能制境。使境從心。故名降伏（已上）八制入者。八勝處歟。意云。八解脫者。唯能奇背貪心。未得於境自在。今此八勝處者。能制伏境令隨心得自在迴轉也。此論說佛具八解脫八制入十一切入之三德也。凡此二種之別相委如會解記第四折薪記第四頌疏第二十九釋之。問。五教章斷惑章。
    抄。無諍三昧（文）金剛仙論第四云。然如來五百大弟子皆得三昧。乃多少不同而各得第一之名。如舍利弗得十千三昧。智慧第一。目連亦得十千三昧。而神足第一。須菩提得六萬三昧。於弟子中無諍三昧最爲第一（已上）又云。所以名無諍昧者。以須菩提能善作心防護習氣。自於衆生不起貪瞋癡心。復不令衆生於已起貪瞋癡心故（已上）又云。其餘羅漢不能善達五塵體空故。所得三昧中多有錯謬。如目連記其日當雨。爾時天竟不雨。以彼聲聞人智慧微淺觀心不徹。爲前境所閡故。當分所得三昧中不清淨故（已上）。
    抄。四隨（文）會解云。四隨出於禪經。一隨樂（將護彼意稱悅其心）二隨宜（附先世智令易受行）三隨治（觀病輕重設藥多少）四隨義（道機時熟聞卽悟故）亦名四悉壇。初則世界悉壇。二則爲人悉壇。三則對治悉壇。四則第一義悉壇（已上）。
    抄。無量蘊相應語（文）卽是八萬四千教法也。故抄四上（教體門）引雜心論第一云。偈云。廣說諸法蘊其數有八萬。戒等及餘法悉是五蘊攝。長行釋云。八萬法陰皆色陰攝。以佛語語業性故。有說。名性者行陰攝。又戒陰色陰攝。定慧等行陰攝（已上）准此可知。
    抄。結集法者攝取聖語（文）薩婆多毘尼婆沙第一云。問曰。佛云何一切說。爲應時適會隨宜說耶。爲部黨相從而說法耶。答曰。佛隨物適時說一切法。後諸集法藏。弟子以類撰之。佛或時爲諸弟子制戒輕重有殘無殘。撰爲律藏。或時說因果相生諸結諸使及以業相。集爲阿毘曇藏。爲諸天世人隨時說法。集爲增一。是勸化人所習。爲利根衆生說諸深義。名中阿含。是學問者所習。說種種法。是雜阿含。是坐禪人所習。破諸外道是長阿含（已上）准此且如小乘三藏中四阿含等者。未必有別設一會。純說一經一論。只是如來一代五十年之間隨機隨時處處散說。故南山拾毘尼義抄上（毘尼大綱）云。如來始從鹿苑終至鶴林。隨根制戒乃有萬差（已上）五教章上（決擇前得意）云。或有衆生。於此世中小乘根性始終定者。則見如來從初得道乃至涅槃唯說小乘（等文）並是此意也。然結集者以類撰之等。如今薩婆多論問答釋成應知。
   抄。下有異名（文）大疏四下（十藏品）云。修多羅者。此云契經。廣如初卷○然更有異名。異名有四。一法本。二俱名經。三直說。四聖教。言法本者。遠公以五義釋之。一教爲理本。二經爲論本。三總爲別本。四初爲後本。五略爲廣本。以彼立三修多羅故總相（等文）直說者。一言直說未有展轉細釋故。卽是當略相也。繁故不引。

    三藏翻名之書者探玄記第一之類集抄之第一可見之。
    于時康曆二年九月十七日於東大寺戒壇院上坊書之。
                                     比丘覺乘


演義鈔二上纂釋第四

第二毘奈耶藏

    疏。調練通於止作（文）問。抄云。毘膩多此云已調伏。當其滅義（已上）滅者止意也。雖已之言無有不同。而調伏是義一也。何故疏云通止作。而抄云當其滅義哉。答。雖調伏是一。而由加已言其意大異。至下抄引東塔釋之處如會解釋可知。
    抄。准刊定記云義翻（文）問。今雙引刊定及懷素。爾者清涼依用何師乎。答。會解云。准刊定等者辨異翻也。雖擧此欲令人知。然不取此正依素律師也（已上）問。刊定記釋是諸師一同之定判歟。且南山行事抄中一云。初言昆居（或云昆大耶或云毘那耶）此翻爲律號或以滅翻信功能號爲方終正譯故以律翻之乃當正義（已上）大智律師濟緣記三上以義翻名等四句中云以名翻名律翻昆尼（已上）意云。以震旦亦有俗律故。卽成敵對翻名也。是則以律爲正翻。故知調伏是義翻也。若云捨刊定取素律師者。可許調伏是敵對翻乎。若爾者諸師一同之解釋有何過失可棄捨之乎。如何。答。實如來難。雖難思而且一義云。凡敵對翻者。於所因之事物兩土全同。是名正翻。亦可言以名翻之名。然於昆尼藏者佛出世後方始制之。餘類非所知。縱雖此方有俗律令。只是流類也。非全體一物。故知刊定記云若敵對譯正稱爲律者。不可依用。故懷律師雖出調伏與滅之二翻。不擧律稱。今疏家全依用之。是以筆削記第一云。第二律藏者。梵語毘奈耶。或云毘那耶。義翻爲律。以明持犯則軌度有如此方條法之制取此類也。古翻爲調伏。謂調練三業制伏過非。調練則通於上作。制伏則唯明止惡。或翻爲滅（已上）意云。律與調伏及滅並是義翻也。其中翻律者。取此方修法之制名律爲其類例（爲是）但於事科釋者。就義翻中更論正不歟。次於濟緣記釋者。以一類例而同名故云以名翻義歟。雖然非如仙陀婆翻爲鹽器水馬尼𤘽律陀樹翻爲楊柳。卽全體是一物故體翻故成義翻也。大宋高僧傳第一（義淨傳云）如西域尼𤘽律樹卽東夏之楊柳。名雖不同樹體是一（已上）准此可知。或一義云。抄主双引二師俱依用之。謂初引刊定顯漢音之義翻敵翻。次引懷素明梵語之訛略正名。何必取一捨一哉（云云）問。若爾何故疏釋名中有二段。初正釋中但云此翻爲調伏而不云翻爲律。後辨異名中全不擧之哉。
    抄。若素律師疏（文）問。素律師意以何梵名爲正音哉。答。抄云。正曰毘奈耶（文）問。圓覺略抄二上云。二毘奈耶。此云調伏。調伏○亦名毘尼（東塔疏爲毘尼。毘奈耶傳譯訛略也）東塔者卽懷素也。況爲簡異疎文。以毘奈耶爲本名以毘尼異名之義故。如是注釋之。明知懷素意以毘尼爲正音。以毘奈耶爲傳譯訛略云事。是以南山行事抄以毘尼爲本名以毘奈耶毘那耶俱爲異名。如次上引。素律師意例亦可爾歟。如何。答。毘抄注釋實以難會。雖然一義會云。文言簡略應具云。東塔律疏云。名爲毘尼者是毘奈耶之傳譯訛略也（爲言）卽得此意可讀文點也。意云。毘奈耶是正音也。而傳譯訛略呼爲毘尼也（爲言）卽今抄云。毘尼亦是毘奈耶略稱（已上）文相全同也。一義云。爲毘尼。於毘奈耶之傳譯訛略（如是讀之）俱於南山釋者。
    抄。東塔又云（文）問。東塔者何乎。答。然公大德云。西崇福寺有東西兩塔。東塔是懷素律師所居。西塔是滿意律師所住。今此二師俱是道成律師弟子也。賢首國師是滿意之弟子。故所立律義正承西塔兼通南峰東塔。新章亦有所兼（云云）故知今東塔者是懷素故云東塔又云也。問。若今東塔卽上懷素者。懷素者何引東塔釋異卽云若依此釋與毘奈耶調伏之義有乖乎。答。會解云。鈔言調伏之義有乖者乖異也。謂調伏。則心境現行時練制伏也。然已調伏爲滅。則已後對治諸惡已滅爲言也。約此義故。滅與調伏異也。今疏合取二說（卽素師與東塔也東塔卽素公爾）故抄云含其調伏與滅二義耳。故疏云毘尼或翻爲滅也（或是不定辭故不可定取也）此釋意。若但云調伏。則心境正現行時敵對調伏故。廣通止作不可局滅惡也。若加已言云已調伏。則已後調練制伏。異諸惡已滅之義故唯當滅義也。旣是一師釋而前後釋似有乖異。然展轉推之。毘尼毘膩多毘奈耶是一梵語輕重不同。故總而言之。可含其調伏與滅二義。故疏云毘尼或翻爲滅意顯上翻爲調伏亦是毘尼中一義。以毘尼下安或字則顯毘尼或翻爲調伏之義故。爲簡別二釋不同。上云素律師下云束塔。故會解雖云素律師與東塔也。然是一人故亦云東塔卽言素公也。問。清涼大師受律於誰人乎。答。佛祖統記第三十云。法師澄觀○十四後度。乾元中學律於捿霞濃師。受南山行事於曇一。受菩薩成於常照（已上）大宋高僧傳第五云。乾元中依潤州捿霞寺醴律師學相部律。本州依曇一隸南山律（已上）相部者此勵律師疏也。本州者越州會稽也。大乘傳第四云。釋滿意經論旁通專於律學武德未所遇鄴都法勵律師作疏解曇無德律遂往摳衣明其授受○乃傳付觀音寺大亮律師。亮方授越州曇一（已上）。
    抄。律中有犯毘尼（文）律明五篇七聚之犯法。此是名犯毘尼。言覓犯事之四諍以七藥除滅之。是名諍毘尼也。
    鈔。增戒學（文）大智律師資持記上一上云。增戒學者。出世正道增上勝法。非謂漸增而言增也（定慧亦爾已上）非謂犯者破他師也。大覺律師抄批云。增戒學者。始於外凡專加護持。悟達生空理解資成。戒品牢固善勝於前。故曰增戒學（已上）。
    疏。或名尸羅○此云清涼（文）問。起信疏云。毘尼古翻名滅○或云清涼。以能息惡炎熾故。今翻爲調伏（已上）如何會通乎。答。毘尼·尸羅·波羅提木叉之三名並就戒律隨宜之異名故互擧。一梵號對釋衆多漢語也。若梵漢各別對釋之者。全如今疏。故探玄記云。二毘奈耶。此云調伏○或翻名滅○或名尸羅。此名清涼（已上）問。諸經論中出六度梵名中。戒度名尸羅波羅密。卽知尸羅翻爲戒。故南山行事抄中一云。二言尸羅。此翻爲戒。卽六度所說良證可知（已上）大智師資持記中一上（云云）此卽經論常談故通指耳（已上）又同師濟緣起三上明翻譯四句中。以名翻義者。以戒翻尸羅於（云云）旣云以名翻名。明知以戒翻尸羅是敵對譯名也。今何云此名清涼乎。答。正釋戒疏事抄等釋並有二科。初翻名中云尸羅。此翻爲戒。然後重轉釋善戒義之時有多異說中。或名清涼（云云）明知南山亦存尸羅翻爲清涼之義也。但於諸經中戒名尸羅之難者。
    疏。離熱惱因（文）決擇意云。離熱惱者。卽上釋云。一滅業非二滅涅槃者是也。彼清涼果者。亦上釋云三後滅果者是也（云云）。
    抄。毘尼以止善爲宗（文）問。旣云通止作。何但以止善爲宗乎。答。南山業疏二下云。所言戒者。謂約止善爲宗。雖有作用終須謹攝。有越常規無非制約故云止也。有人云。防非禁惡爲戒者非無一相。然佛有戒未必防非。戒通善惡。不可偏解。如別解（已上）濟緣記二下云。次釋戒中。初示今義。禁約言通止善名局。以局簡通。卽知善戒由止成善。故云止善雖有等者。會通作持。依此離過還歸止。攝則知止善通收二持有下行古解。初引古非無一相但彼義故然下正片上二句防非戒必防非人何有犯。故知須假行人隨中嚴奉。
    鈔。等起者謂無知故（文）抄十六上引俱舍論第十三云。等起有二種○一因等起。二緣等起。發業前人名因等起。在先爲因故。與業俱以名剎那等起同剎那故○解曰。今取業前無明卽因等起也。故遠爲助（已上）准今云無知者。亦是業前無明也。餘放逸等並在前心引起犯罪。故下總結云而犯諸罪也。頌疏十三可見之之問。何故名等起哉。答。頌疏十四云。思名等起。思與心等能引起身語業也（已上）。
    抄。還淨者謂由意樂（文）會解云。還淨等者。上二約犯此下結治也。謂由意樂不由治罰者。此如吉羅中責心義也。律抄云。若不動身口則輕。責心卽滅。若動身口則重。對人方滅○言如受律儀者。次引梁論云如本受持對治。則如本受戒時受持由責心卽對治故（已上）遺教經云。念所受法勿令忘失者卽此意歟。
    抄。出離者有七種（文）問。七種者其相如何。答。第一悔。曰提舍尼。以此翻云向彼悔故。二者如僧殘罪請二十行別住尸那埵等。三者如僧殘戒制故弄陰失精後有比丘夢中漏失後開云除夢中等。會解云。律中先等制有後有妨害餘事後開者極多故云有妨害（已上）四者如曠野中多比丘遊行於布藏白當下過集一處白二羯磨結小界說戒卽別立止息也。說戒已還作白二羯磨解小界而去。卽還捨所制也。諸餘結界等准此可知。五者若轉男根以爲女時捨不共罪等也。六者會解云。上五約事云離。今六七兼理觀證道也○諸行相觀者應是五停心等。此在道前七方便也。七由法爾得者。卽見道位任運出離諸罪也（已上）凡就滅罪有行除有報除。又有伏有滅又性罪遮罪懺滅不同。並如南山業疏四下委細釋之。要者可見。
    抄。法嗢柁南（文）大疏二上云。然頌總有四種。一名阿耨率覩波頌。此不問長行與偈。但數字滿三十二卽爲一偈。二名伽陀頌。此云諷頌或名不頌。不頌長行故。或名直頌。謂直以偈而說故。三名祇夜。此云應頌。四名溫駄南頌。此云集施頌。謂以少言攝集多義施他誦持故（已上）意云。集苦無常等法教人令觀。謂四諦十六行相等之修行也。此外或名鄔陀南或名優檀那者並是別事也。不可混亂。並如大疏四上（明法品）抄十下廣引諸經論委細釋之。且如疏云。鄔陀南者。寂靜是無爲法標相（已上）抄云。地持第八亦名優檀那○一切行無常一切行苦一切諸法無我涅槃寂靜○諸牟尼世尊展轉是名優檀那（已上）又云。然嗢陀喃此云集施。應與鄔陀異。今論亦云嗢陀喃或譯云少功（已上）。
    抄。復有四義。一補特伽羅（文）第一是諸戒緣起也。且如婬戒。以須提那子與其故。二行不淨爲緣起等。第二卽正結戒也。是名戒本。第三結戒之後廣解戒相也。是名廣解。第四卽廣解中境總分別四句五句等是也。
    抄。然明了論（文）二十二明了論（正量部陀多罪多法師選）云。偈曰解小·隨小·非小戒。釋曰。佛世尊立戒有三品。一小戒。二隨小戒。三非小戒。小戒者。僧伽胝陀沙等隨小戒者。是是彼不具分罪。非小戒者。四波羅夷。次小戒者。諸戒中自性罪。隨小戒者。諸戒中所有出罪。非小戒者。四波羅夷等（已上）不具分者。方便罪也。第二釋中小戒是自性罪者。餘四篇中性罪而非四波羅夷之性罪故云小也。問。今抄何但擧小與隨小不擧非小戒乎。答。前七種中第七但云後無小隨小罪故。今亦但擧二種點釋之也。
    鈔。謂二種方便罪（文）問。南山戒疏一下云。第三諸篇方便○令依明之論彼解之○初之二篇立三方便。下諸篇聚立二方便○一者遠方便。如行婬時先起欲心未動身口止不作責者卽滅。二者次方便動身就彼口陳欲作此勒人滅通名吉羅○三者近方便。至彼人邊或欲摩觸。身未交前。是偸蘭遮（已上）行宗記一下云。遠方便責心滅者。且依論出。今須對首了論宗正量部大同空宗故結意犯。若約有部未入犯科。次方便中初文言對人者。此明動色業麁故重（已上）彼解者眞諦疏解也。爾者彼論立三種方便。今何云二種哉。答。此事實難思。若今且約下諸篇歟。或又位雖有三階。而遠次二方便通是吉羅一品故。含一種對近方便偸蘭卽成二種歟。或以餘部意釋之歟。或疏又云。若准十誦多論。此則初篇遠方便偸蘭○故彼文中初二兩篇各有遠近方便也。行宗記云。彼宗但立兩方便。動色爲初故云遠也（已上）問。彼南山意會通此等律論異說如何成立自義哉。答。案戒疏等。方便階位於初二篇立三義。於下三篇立二種者。正依了論。但初二篇次近二方便令結蘭罪者。准十誦等也。謂本律云。發心作猶吉。全同了論遠方便。又云。不成者何蘭正同。十誦云。初二篇各有二方便皆結偸蘭。故知階位立三二全用了論。制罪體者依本律意參用了論十誦文也。故資持記中一上云。准持犯中三罪則依了論。遠者重吉。此據本宗。次近二蘭全取十誦（已上）初二篇次近二蘭有三階之義。及下諸篇二方便通結一品吉罪之義等可知之。
    抄。小謂性罪（文）問。付明制性二罪。且性罪者。分別俱生二種煩惱中何煩惱之所發（云云）答。決擇云。抄小謂性罪等者。一云。佛未制時世人已知是罪名性。佛制已後方知是罪名遮。或分別煩惱所發三業過非名性。俱生煩惱所發三業過非名遮。是故三乘見道已去遠離性罪（已上）問。行事抄抄中四（持犯方軌篇）云。無學誤犯故輕。三果故犯爲重（已上）資持記中四上云。無學見思已盡故犯事習未亡故容有誤。三果殘思未盡容有故心（上二但犯遮戒）初二兩果欲惑未盡故心犯。性但不造他復不結不受總報。與凡爲異（須斯二尼怨逼受樂如受戒行。已上）行宗記一下云。初二兩果故心犯性（須斯二尼怨逼受樂）三果故心犯遮。四果誤心犯遮（已上）准此見道已去亦犯性罪。今何云法爾無小乎。答。唯識述記十本云。世親釋攝論說。此二地性戒成就非如初地思擇護戒○何故初果已具性戒極喜地中當言未具。仍有誤犯微細過失。又論。性戒初地已離。入地菩薩更又不同初二果者。猶有妻拏性罪必無犯。但遮罪猶有誤犯。今第二地悉能永離。餘論皆同（文）抄。有答云理實。問。有答者誰人乎。答。始自問詞至古來同此者。全是刊定第一上文也。今但加有之二字之初也。

第三阿毘達磨藏

    疏是善是常（文）問。善常之二義爲局勝義。法爲當通法相法歟。答。局勝義法見。問。成唯識論第十釋不思議善常之頌文云。此又是善因法性故。清淨法界遠離生滅安隱故。四智心品妙用無方極何便故。二種皆有順益相故。違不善故。俱說爲善（已上）又云。此文是常無盡期故。清淨法界無生無滅性無變易故說爲常。四智心品所依常故無斷盡故亦說爲常。非自性常（已上）唯此縱雖法相法何無善常之二義乎。今何局勝義法乎。答。唯識正種二轉依之極果云善常故。卽今勝義法也。思之可知。
    疏。相者性也狀也（文）問。相與性二義大異也。何以性釋相哉。故抄六上云。法若性空相不空故。若云相空性又不空。以性相異故。猶如畫火無有熱性。而似火相。如木中火。不見其相而有其性○性主於內相據於外（已上）今何云相者性也乎。答。會解云。下云。體性有同有異異者相據於外性主於內。體者性相之通稱則寬狹不同。然今性是體性故名相也（已上）。
    疏。一者對向（文）問。對向對觀之二義者共通因果二智歟。爲當二智各對各局歟。答。對向約因智。對觀約果智。二智各局也。問。此義不爾。縱雖果者智何不自證涅槃果哉。縱雖因智何不對觀四諦境哉。答。且就滅諦涅槃眞理。若因智所趣向之處是名爲果。不可云境。若約果智所窮證之處但名爲境。不可云果。故疏下云由對果對境分二對名者是也。但於疑難者。探玄記第一云。一對向。謂因智趣向涅槃果故。二對觀。謂果智觀證涅槃滅故。雖因智亦有對觀。然以仰進修故俱名對向。世親攝論云。此法對向（等文下引）如解釋明鏡也。應知又疏頌第一如下引之。
    疏。二者對觀（文）問。對觀者通四諦歟。局滅諦歟。答。疏云。觀前四諦（文）問。若爾何故探玄云果智觀證涅槃滅哉。答。彼爲簡別因果二智之行相殊擧一箇滅諦涅槃以顯趣向觀證不同。然則其涅槃滅者。略擧四諦中滅諦非遮餘三諦。亦觀證爲境故彼釋二對竟卽引別證云。世親攝論云。此法對向無住涅槃能說諸諦菩提分等諸妙門。故此約因智說（已上）。
    疏。其能對者（文）問。付釋對法藏。且能對者。爲局無漏爲通有漏。答。疏云。其能對者皆無漏淨慧（文）付之正檢俱舍論有二種阿毘達磨。謂勝義阿毘達磨。是無漏淨慧。世俗阿毘達磨。是有漏修慧聞思生後慧（云云）旣對法義通有漏。豈其能對者局無漏乎。答。俱舍頌云淨慧隨行名對法。及能得此諸慧論（已上）初淨者論釋云。慧謂擇法。淨謂無漏。淨慧眷屬名曰隨行（已上）此之一句正顯對法。下云及能得此等者。雖此亦名對法。非眞對實法。是對法之資糧故假名對法。故頌疏第一云。及能得此諸慧論亦名對法故言及也。言諸慧者。慧有四種○言說論者。謂六足論等○無漏淨慧是眞對法。有漏慧論非眞對法。言對法者。謂與無漏作資糧故亦名對法○言資糧者。先因論教次有生得。從生得後方有聞慧。從聞慧後以起思慧。從思慧後始生修慧。從修慧後起無漏慧。故諸慧論是淨慧資糧也（已上）然今疏云。法有二義。又云。對亦二義者。別就勝義阿毘達離分對法二字釋其名義。更非可通世俗阿毘達磨也。頌疏光記可見之。
    疏。由對果對境（文）一云。前言對向。以因對果。因卽淨慧果卽涅槃。後言對觀。以心對境。心卽淨慧境卽四諦（已上）今疏上云法有二義等下云對亦二義等。全同頌疏。故知今云對果對境者。亦是以因智對涅槃果。當同探玄并頌疏。此義旣無違。故知以心對境者。亦以果位心智照知四諦境也。
    疏。自共相等（文）抄五下云。論云。三妙觀察智相應心品。謂此心品善觀諸法自相共相○釋曰○自卽色心等別。共卽無常等同。又攝論云。圓成實性爲共相。依他起性爲自相（已上）。
    抄。廣如十地疏明（文）問。今十地疏者。指何處哉。答。未見廣釋文。且大疏六上（許說分齊門明義說二大中）又諸法自相皆不可說諸法共相。皆是可說此通一切法（已上）抄十四上釋云。此依因明論。謂一切法上實義皆名自相。以諸法上自相共相各附己體不共他故。若分別心立一種類。能詮所詮通在諸法。如縷貫花名爲共相。此要散心分別假立。是比量境。一切定心離此分別。皆名現量。如第十唯識疏說（已上）又大疏七上（第五地）云。自相是俗。共相是眞（已上）此釋經云覺法自相共相故之文也。抄十五下無釋。但第十唯識疏諸說者。唯識論第九云。猶明與闇定不俱生等（云云）述記第十本釋此文時具引佛陀論第六明佛知共相否有三師異說之文。今抄釋當彼第三師說。故指廣讓彼也。
    抄。論有七例頌云（文）抄十三上廣引論文具釋之。今取彼意略抄之。第一論體有六。一言論言音言調也。二尚論。謂諸世間隨所應聞所有言論也。三諦論。謂依欲情等所起會論也。四毀謗論。謂懷謂懷憤發所起言論也。五順正論。謂隨順正行及解脫之言論也。六度道論。謂教可修三學等之言論也。第二論處所者。亦有六。一王家。二執理宗。三大衆中。四賢哲前。五善解法義者。六樂法義者前也。第三論所據有十。謂所成立有二。一自性。二差別。能立有八。一字。二因。三喩。四同類。五異類。六現量。七法量。八正教量也。第四論莊嚴者有五。一善自他宗。二言具圓滿。謂聲具不鄙輕易等五德。三在大衆中無所怖畏。四待時方說不纔纔。五言詞柔軟等也。第五論負有三。一言我論不善汝論爲善等。二爲所局伏故或說餘事或現憤發或默然等。三雜亂麁獷等也。第六論出離有三。一觀得失者。我立論將無自他損否。二觀時衆邪正。三自觀察我於論體等爲善巧否等。第七論多所作。此有三一善自他宗。二勇猛無畏。三辯才無竭。由有此三能善酬答。故名多所作法耳（云云）。
    抄。此法能伏諸說（文）世親攝論云。亦名伏法。由具足論處所等能伏他論故（已上）准此今諸說者卽他論也。立破二能者。破他異論立自正義也。正說者論體也。依正者論處所也。等者等取論莊嚴等五例也。方便者者總收上七例也。一義云。正說等者別擧三支。謂正說是宗也。依止等者合擧因喩也。故隋譯論云。伏者阿毘達磨。是伏他法。能伏他論。由具立宗等（已上）准此可知。一義云。三支比量總名依止等方便。此論藏中能說此義故云正說也。得此等意可讀文點。
    抄。迦多演尼子造（文）俱舍論第一云。然佛世尊處處散說阿毘達磨。大德迦多演尼子等諸大聲聞結集安置。猶如大德法救所集無道品等鄔柁南頌。毘婆師傳說如此（已上）光記第一云。論直意朋經部。於本所學心生疑惑。所以於此俱舍頌文往往置此傳說之言顯非親聞也（已上）前引薩婆多論第一。全同此俱舍也。問。結集安置者何時代哉。答（云云）可尋之。頌疏第一云。言說論者。謂六足等。一舍利子造集異門足論。二大目揵連造法蘊足論。三迦多演耶造施設足論（已上）三論佛在世造。佛涅槃後一百年中提婆設磨造識身足論。至三百年初尊者世友造品類足論。又造界身足論。至三百年末迦多演尼子造發智論。前六足論義門稍少。發智一論法門最廣。後代論師說爲足發智爲身。後代論師多宗發智。大毘婆沙依之而造（已上）。
    抄。有云亦是彼說（文）瑜伽八十一（攝釋分之上）刊定記第一本。大乘法園林章第二本並委釋之。如起信疏教理抄第二具引之。
    疏。一者剋性（文）問。於此剋性兼正等義諸祖解釋相違。如何會通乎。答。會解記云。起信古疏云。一克性門。則各詮一學。二兼正門。如雜集論第十一云。後次開示三學名素怛覽。開示慧學名阿毘達磨。今疏克性卽古兼正。今疏兼正中正義卽古克性。此故何耶。今謂。古疏恐傳寫之訛爾致。如古兼正門中論唯詮慧。何有兼正。故以今疏爲正也。問。今克性門三藏何詮法多寡不同。答。以三藏自性寬狹不等故。鈔引論釋（已上）且依此師意餘處爲誤今疏爲正也。問。方軌第一云。第二明藏攝分齊○一曰修多羅○卽詮定教也。二毘那耶○卽詮戒教也。三者阿毘達磨○卽詮慧教也。問。若然者何故攝論云爲說三種修學別立修多羅爲成依戒依心學故立毘那耶。以此文驗。卽經詮三行。戒詮二行。慧詮一行。答。有二義。一剋性門。二兼正門。剋性如前說。兼正門有二義。一本末義。經爲本教。餘二次第末也。二者兼正門。經中定爲正戒慧兼也。律論亦爾。唯可知耳（已上）剋性如前說者。次上以經律論如次配屬定戒慧。故今指之。故起信疏云。若依剋性門如前各詮一（已上）旣於剋性門至相香象兩師全同也。豈爲誤耶。但方軌於兼正門更分本末兼正二義。而起信疏云。若依兼正門。則如集論說。以經寬故具三。律次具二。論狹唯一。亦是本末門。謂經是本。餘二次第末也（已上）是則通標總門之兼正名別釋細分中本末。一義卽結屬也。以兼正心本含本末與兼正之二義。故標總門。而別釋一義。不可爲相違。如是料簡之。則至相香象兩師全同。故起信疏爲正。今大疏爲誤者文理俱分明也。今何返云起信古疏爲誤乎。但於古兼正門中論唯詮慧。何有兼正之難者。
    疏。二約兼正（文）決擇云。問。旣約兼正通詮其三。何故剋性三二一別耶。答曰。望義別故。何者經詮三學俱盡其玄。律詮三學二盡其意。論詮三學一盡其玄。故此云爾。又解。經多詮三律多詮二論多詮一。所尚不同。又分兼正（已上）。
    鈔。謂尸羅卽無悔等（文）意云。若犯戒則必致後悔。心有追悔不寂靜故不得定也。若堅持戒則反此故云爾也。探玄記十一云。由多作罪因緣故臨欲終時見地獄相。心雖生悔不能集彼正見對治故名墮邪見也（已上）行願記第五云。如寶積經說。最後捨壽之際。心極明了。一切善惡皆悉現前。畏喜心生卽便往趣也（已上）問。等者等取何等哉。答。會解云。謂具尸羅則無悔。等取眠尋伺。此四卽四不定法。今由尸羅無此四不定故得三摩地也（已上）愚案云等取悼擧歟。故大疏四下（十行品第二饒益行）云。纒謂八纒。卽無慚無愧悼擧惡作惛睡慳嫉。初二障戒正障律義。次二障止。次二障觀。後二障捨（已上）次二障止者。悼擧惡作也。惡作是追悔也。止是定也。今旣云無悔等。明知等取掉擧也。
    鈔。教其半字（文）問。上就喩中字滿字者何哉。答。五十要問答下云。論自引悉曇章阿等十二聲迦等三十六半字。以音加半字展轉相宗成一切滿字。其字音仍不離本字音（已上）准此三十五體文名半字。體文加十二摩吒卽名滿字也。問。何故十二摩吒不名半字哉。答。摩吒者點也。非字體故云爾也。問。毘伽羅者何哉。答。慈恩傳第三云。印度梵書名爲記論。其源無始莫知作者。毎於劫初梵王先說傳受天人。以是梵王所說故曰梵書。其言極廣有百萬頌。卽舊譯云毘伽羅論者是也。然其音不正。若正應云毘奈邪羯賴論（音女感反）此翻名爲聲明記論。以其廣記諸法能詮故名聲明記論（已上）會解云。毘伽羅論者此云字本。然上云半字此云滿字。毘伽羅卽滿字也。然寄歸傳云。五天梵書（等文具引本文應知）南海寄歸傳第四云。夫聲明者。梵云攝柁苾駄○卽五明論之一明也。五天俗書總名毘何羯喇拏。大數有五。同神州之五經也（舊云毘伽羅論音訛也）一則創學悉談章○斯乃小學標章之稱。俱以成就吉祥爲因。本有十九字。共相乘轉成一十八章。總有一萬餘字。合三萬餘頌○六歲童子學之。六月方了。斯乃相傳是大自在天之所說也。二謂蘇呾囉。卽是一切聲明之根本經也○有二千頌。是古博學鴻儒波尼儞所造也○八歲童子八月誦了。三謂駄都章。有一千頌專明字元功。如上經矣。四謂三棄攞章○則意明七例。曉十羅聲述二九之韻言七例者。一切聲皆悉有之。一一聲中各分三節。謂一言二言多言。總成二十一言也。如喚男子一人名補嚕灑。兩人名補嚕藉蘇。三人名補嚕沙。此聲有呼吸重輕之別○（會云更有細釋。十羅聲二九韻等略之）十歲童子三年勤學方解其義。五謂苾栗底蘇呾羅。卽是前蘇呾釋也○十五童子五歲方解。神州之人若向西方求學問者。要須知此方習餘如其不然空自勞矣（已上）。
    鈔。可名爲藏（文） 決擇云。藏者慳祕也。故法花云。若以小乘化乃至於人我則墮慳貪。此事爲不可（已上）。
    疏。卽唯十藏抄（文）問。十藏者何乎。答。決釋云。疏則唯十藏。抄者非是十藏。品中十藏但取十種玄門以爲十藏。故疏釋云。具足主伴顯無盡故。十玄之中擧初及後影中間故。問。十玄是義。十藏是教。豈相愜當。答。上疏云。以義揀教。此意用十玄義揀能詮教。將教從義故名十藏。如彼三藏亦是以教從三學義故名三藏。言教融故者。亦答前難以義從教。但號十玄以教融義通稱十藏。又解。亦是此經十藏品中十藏所攝。故綱要云。若經此經十藏品中自明信等十藏。十藏爲異攝於此經（已上）此有兩釋。如文應知。問。初釋不爾。探玄云。或是下文十藏所攝。以主伴具足顯無盡故（已上）今疏全寫此文。旣云下文十藏。明知定指十藏品也。何云十玄爲十藏哉。答。


演義鈔二下纂釋第一（自下決擇第四後半會解記第五）

　　疏。通相十二分教（文）會解云。言通相者。此望次科諸宗立教各別立故。所以云通（已上）疏四下（十藏品）云。舊名十二部經。恐濫部帙故名分教（已上）。
    疏。夫教海沖深（文）問。今標歎諸宗立教。寄何義門辨深玄耶。答。准決擇意。寄教理行果之四法辨深玄也。此亦可有二義。一依抄釋。初二兩句通該教理行三。但初句總歎佛教深廣。次句別約雲雨所說之教法辨之。雲雨說法者。如次下妙之。次智光無隆者。別明果法佛果功無有邊際。猶如赫日揚光。偏語其勝故名爲智。次妙四辨叵窮者拂跡入者。四辨八音不可說哉（云云）二述自立二云教海沖深等者。四句如次配教理行果之四法也。雖非抄立二。消疏可得（已上）。
    疏。智光無際（文）問。今無際者。廣多絕際之二種無際中何乎。答。抄云。略明其廣（文）問。
    抄。下經云一切諸佛（文）唐經第三十九卷十地品中第十法雲地正說分中。彰地行有六分。第五釋名分文也。問。雲雨說法者何乎。答。大疏八上云。論云。雲法相似遍覆故。謂此地中聞法相似猶如虛空身遍覆故。謂佛身雲遍覆法界法雨亦多唯此能受故名法雲（已上）釋名有三中。今初能受如來大法雲雨故名法雲。此約所受也。次第十地菩薩爲他衆生能雨大法雲雨故。疏亦云。譬如浮雲遍滿虛空。能以此聞熏習雲。於一一剎那。於一一相。於一一好。於一一毛孔。雨無量無邊法雨。充足一切所化衆生。由能如雲雨法雨故。云名法雲（已上）第三義可見彼處釋。
    抄。能安能受（文）問。安受攝持之四義有何別乎。答。大疏八上云。能安者。堪能受文故。受者。信受故。上二受文攝者。思惟攝取義故。持者攝受彼文義成二持故（已上）次釋大海之安受等四義云。海能受者。受一切水故。受者。不濁故。濁如不信。攝者。餘水數入失本名故。持者。用不可盡故（已上）如次釋法喩四義可思之。鈔十七下無殊釋。
    疏。以無言之言（文）問。文意如何。答。初二句卽詮旨相對。謂能詮教則無言之言也。謂以卽體故云無言。而起大用故云之言也。所詮義則言絕之理也。謂以卽體故云無絕。而不礙用故云詮也。次二句機法相對。謂全一法門故云無變。而不礙無量門故云變也。無窮之機應知。又決擇云。此四句中初三句是能化。言說多端也。後一句是所化。機感非一也（云云取意）。
    抄。普入一切處（文）問。今云。普入者爲相卽相入之義。爲當遍在生界名入歟答。是唐經第五十二出現品中出現轉法輪章文也。經具云。佛子。如來法輪悉入一切語言文字而無所住。譬如書字普入一切事一切語一切算數一切世間出世間處而無所住。如來音聲○（如抄所引）而無所住。一切衆生種種語言皆悉不離如來法輪。何以故。言音實相卽法輪故（已上）大疏九上云。二偏入無住喩○於中有法喩合。合中先合普入一切。以上法中但云入一切言故。今明入餘法。則觸類皆法輪。豈同三乘。但用佛聲爲輪等乎。二一切衆生種種下。正合前文入一切語（已上）抄十九上云。疏豈同三乘但用以聲爲法輪等耶者。揀實異權。而言等者。然佛聲中揀尋常言。如問晴雨安慰弟子等亦非法輪。唯取轉法。又要令他斷惑見理方名法輪。今此乃至重數深玄一則不論斷不斷等說卽名輪故。經云。如來所轉妙法輪。一切皆是菩提分。若能聞已悟法性。如是之人常見佛。二者尋常之言亦是法輪。如來無有散亂聲故。言不虛發。如般若說如來一切語言皆名轉法輪故。三能令三界所有聲聞者皆是如來音故。四者不揀聲與非聲。遍一切法皆法輪體。況復一多交映融卽。豈同三乘之法輪哉（已上）探玄記第二云。次明平等語業。妙音遍至者。明如來同音如緣起性。遍一切處而亦不壞別別詮表（已上）密嚴疏第一云。入者。能也。亦名證也。亦名達也。亦名會也（已上）抄七下云。智論四十一云。通徹名入。入亦證也（已上）探玄記云如緣起性等。細思可知。
    抄。是知如來教法（文）問。深廣高遠之四義何別乎。答。決擇意或如次配教理行果。或如次配上教海沖深等四句也（云云）。
    疏。極位所承（文）探玄記第一云。亦此無盡自在法門唯是極位大菩薩說（已上）。
    抄。唯除大海○皆不能安（文）決擇云。安而不溢故。受而不濁故攝而同名得持而不盡也（文）抄。大法明（文）大疏八上云。大法明是聞思智攝受故。照是修惠所攝受故。下句作故謂說授衆生如雲與他雨法雨故（已上）決擇釋大法雨。云益他所作（已上）又云。言皆不能安等者。反表唯第十菩薩○上二約文包攝而不散。次一約義住持而不亡。次一雙通文義（已上）裏云。唐本云喜目。是當六十九卷文全無此文。
    抄。唯精進力夜神云（文）問。今所引文。是唐經第七十三大願精進力救護一切衆生夜神爲善財說自得教化衆生令生善根解脫門之修因中正明得法之文也。卽經云。我於無量千億劫。學此難思解脫門。諸佛法海無有邊。我悉一時能普飮等（云云）總有十三頌。是寄第八不動地也。然今明唯第十地菩薩位。極能承其餘第九地以前菩薩。皆悉不可安受攝持之旨。何引此文而云證上可知乎。答。凡此諸知識等。雖寄位門則似有階降。而其德各徹法界。全不可有勝劣。就中此精進力夜神者。現在賢劫諸佛之導師。千佛尚不可並肩。況以行布次位之菩薩相。可難夜神之得法乎。何況抄安唯言。豈非爲度此等伏難耶。
    抄。涅槃經云具縛凡夫（文）問。今云具縛凡夫者。何位凡夫乎。答。或云十信。或云三賢。可有二意也。兩方若云三賢者。梁攝論第三云。菩薩有二種。一在凡夫。二在聖位。從初發心訖十信以還。並是凡夫。從十解以上悉屬聖位（已上）同第四卷并起信論四相轉迷等並同之。明知十信以還名凡夫。十解已上三賢名聖人也。明知今云具縛凡夫者。應是十信也。餘處解釋中三賢名具縛凡夫（見タリ）何況下云仰推之智者。卽是勝萬經意。此亦總指地前解行地歟。爾者如何。答。此事私難定之。直引抄主餘處釋。自可思之。故大疏四上揲破安國法師云發心功德所等皆是登地非地前之義云。若謂云何能知三世佛法者。豈不聞具縛凡夫能知如來祕密藏耶（已上）抄十下云。涅槃第六如來性品。南經卽四依品云。有四種人。能護正法。建立正法。憶念正法。能多利益憐愍世間。爲世間依安樂人。何等爲四。有人出世具煩惱性。是名第一。須陀洹人斯隨含人是名第二。阿那含人是名第三。阿羅漢人是名第四。云何名爲具煩惱性。若有人能奉持禁戒。威儀具足。建立正法。從佛所聞解其文義。轉爲他人分別宣說。所謂少欲多欲非道。廣說如是八大人覺。有犯罪者教令發露懺悔滅除。善知菩薩方便所行祕密之法。是名凡夫。非第八人。第八人者。不名凡夫。名爲菩薩。不名爲佛。釋曰。遠公亦銘爲聖性解行人。非是登地。此初依人旣云具縛能知祕密。何言十住不能知佛耶（已上）旣四依中初依人名具縛凡夫。豈非三賢菩薩名凡夫耶。但於梁攝論文者。
    抄。祕密之藏（文）抄十九上（出現品涅槃章）云。涅槃第二云○何等名爲祕密之藏。猶如伊字○三法各異亦非涅槃。我今安住如是三法。爲衆生故名入涅槃○言祕密者。以深妙故。遠公云。昔隱不說故名祕密。權教覆故復名藏。故下文云。十一部中所不說者。名之爲藏。又於其中包含諸德。亦名爲藏。薦福云。皆非二乘境界故名祕密。二賢皆對小顯密。今明深妙當體祕密（已上）三法者。法身般若解脫之三德也。至下明光宅立教中。云如攬三點以成一伊之文處。具引之可見。
    抄。毘盧遮那品云如來（文）問。今引此文證何義乎。答。唐經第十一卷遮那品。明大威光太子遇一切功德須彌勝雲如來。聞普集一切三世佛自在法修多羅中。威光自說見佛因。總有七偈。今最後一偈之文也。疏二下但科判前七歟。更無細釋。彼鈔全不釋故。准今抄意可知之。謂抄十九下云。凡夫因日輪。豈非假日光他力。能遠見哉。如來內證祕密之藏。雖非凡境。而假佛教他力能了達之。亦可爾也（爲言）。
    抄。卽仰推之智（文）問。仰推智者。何位菩薩所得乎。答。勝鬘經云。三種善男子善女人。於甚深義。離自毀傷。生大功德。入大乘道。何等有三。謂若善男子善女人。成就隨順法智。若善男子善女人。於諸深法不自了智。仰推如來。非我境界。唯佛所知。是名善男子善女人仰推如來。除此諸善男子善女人已。餘諸衆生。於諸深法堅著妄執。背正法習諸外道腐敗種子。當以王力及天龍鬼神力而調伏之（已上）會解云。評曰。初是證智。二是比智。三是信解。卽外凡也。然前九地不能受等。約別地行相。九地雖處法師位。而未證知十地境界。今約依眞理信解而知爾（已上）。
    抄。如龍樹之釋大品（文）問。智度論中。頻簡別三藏與摩訶衍藏之。不同。於摩訶衍藏中。亦分共不共二種般若之淺深不同。後天台用此等論文。證藏通別之三教得名。自宗爲同別二教之依憑。何況次下釋諸聖教中。自有分之義。龍樹之判四門共與不共皆揀實（云云）何背此等之文理。今釋合而不分哉。答。會解記釋次下文云。問。前云龍樹之釋大品合而不分。今何云分耶。答。據彼不別先分教。但直釋經文故云不分。今取直釋經時分辨之義故名分也。又前縱此奪。如前五義。縱之不分。奪之亦分也（已上）。
    抄。立四輪（文）問。四輪者何乎。答。兩記意不同也。且會解云。彼云。始於道樹終至泥洹。凡論四種法輪。一善淨法輪。謂始說一善乃至四空。令出三塗之穢故。謂之善淨。二方便法輪。謂以無漏道品得二涅槃○三眞實法輪。謂破三之僞成一之美○四無餘法輪。斯則會歸之談。乃說常住妙旨（已上）旣云彼云等。明知並引生公釋。尤可依用也。
    抄。周易云天下（文）會解云。卽繫辭文也。正云。子曰。天下何思何慮。天下同歸而殊途。一致而百慮。天下何思何慮。今文順疏中同歸故。引前却彼則雖同而異此取雖異而同爾（已上）。
    抄。謂若干逕九逵（文）會解云。言九逵者。爾雅云。一逵謂之道路。二逵謂之岐旁。乃至九達謂之逵。注云。四道交出。復有旁通（文）玉篇云。逕（古定切路）逵（奇歸切。九逵道也）。
    抄。三草二木不同（文）抄六上云。言三草者。小草中草上草。二木者。小樹大樹。以人天乘爲小草。經云。或處人天○是小藥草。二乘爲中草。經云。知無漏法能得涅槃○是中藥草。菩薩爲上草。經云。求世尊處。我當作佛。行精進定。是上藥草。此通說大乘爲上以大乘登地已上慈陰義廣復加二樹。七地已前爲小樹。經云。又諸佛子。專心佛道常行慈悲。自知作佛決定無疑。是名小樹。八地已上爲大樹。經云。安住神通。轉不退輪。度無量億百千衆生。如是菩薩名爲大樹（已上）。
    疏。一雨普滋故（文）問。妙經意用一雨之喩者。爲喩能詮之一音教。爲喩所詮之一實理。答。准今引用意。喩能詮之一音也。問。進退有疑。若云喩能詮者。見抄所引文。上標如來知是一相一味之法下。委開顯之時。旣云解脫相離相等。卽是常樂我淨之四德。終歸一實性之義也。豈非喩所詮之一實理哉。若依之爾者。今不分之五意中。第一云理本一味。正是約所詮之實理。明不分之意。今第二云一□普應等。何重述前意乎。明知爲顯能詮之一音教。擧一雨之喩也。如何。答。玄賛第七云（藥草喩品）云。經一雲所雨至花業敷實。賛曰。禀潤各異也。能滋教一。所滋卉木各有差別。生喩初心。長喩後習。花敷喩聞教修行。菓實喩證理得果○由各受潤隨其種性生長花菓各各不同。以教對理而忘其機。或以教對後不定性等成熟之根。名爲一雨。亦名一音。所說理法唯一相故。退性究竟並作佛故。以教對機忘其理法。或對初機未成熟位而有所運。名爲三乘。亦名三車。隨彼機宜○（私云有數重釋略之）經雖一地所生至各有差別。賛曰。下第四不自覺知喩三乘種性。依一眞理一地所生。依一佛教一雨所潤。如諸草木禀潤雖別。不自覺知。亦不知他禀潤生長。此解似疎。尋合當悉（已上）又次下指今經文云。彼說佛教名爲一雨。一眞法界名爲一地（已上）准此八萬教門隨機雖異。或約所詮理無分隔。唯一相故。或約三乘並作佛。唯一佛乘故。能詮教名一音。卽是喩一雨也。
    抄。故彼經云如來知是（文）會解云。言所謂解脫相等者。文有五句。前四四德。後一一性也。解脫相者。我德（脫二障縛得自在故）離相樂德（離變易苦故）滅相淨德（滅智障故）常寂滅相常德（離生滅喧動故。已上）決擇全同之。卽注釋云。不空如來藏之相大也（已上）又抄所引經云。終歸於空等者。卽續云。佛知是已。觀衆生心欲。而將護之。是故不卽爲說一切種智。汝等迦葉甚爲希有。能知如來隨宜說法。能信能受（等文）旦依玄賛意。藥草喩品大文分三。初讃印。謂世尊告迦葉等言如來眞實功德誠如所言者是也。次陳述。謂廣述三草二木皆得一雨所潤等義也。三品末二偈結成說實。謂經云今爲汝等說最實事等文是也。第二陳述中有二。初陳說。二結成也。玄賛第七云。經如來知是至一切種智。賛曰。陳述有二。上陳說訖下結成。前有二。初明佛知深爲生淺說。後讃述迦葉能解深也。此初也。終歸於空已前明佛知深空之性故。體卽眞如。非空不空。觀衆生心已後。爲生淺法說。能契深理。二障雙盡。便成種智。將護彼意。不卽爲說一種智。且說二乘。故佛與聲聞由此成實（已上）且依一師大意如此。但一相一味等者。同經次前合諸文云。如來說法一相一味。所謂解脫相。離相。滅相。究竟至於一切種智（已上）玄賛第七云。一相者。無異相故。無相相故○無量義經云。常說諸法不生不滅無彼無此。一相無相。一味者。一無漏味。勝資益味。無別體故。勝鬘經云。一相一味。謂明解脫味歸實性故。何者是一相一味之體。謂解脫惑業苦相。離所知障分別之相。不同無漏有爲起盡體寂。所說法體究竟不離涅槃智性。能達此者。究竟至於一種智。得菩提故（已上）。
    抄。如經說一無常（文）問。今抄所擧之六義者。何教意乎。又一向是人解歟。爲當一一有經說歟。答。大疏三下（十住品中第三修行住）抄十下委釋。不生不滅是無常等義。今依兩記意。次第抄出之。決擇云。鈔有六義。如次是小教立相破相終教圓教義也（已上）會解配釋少異之。次下一一抄之。又。
    抄。或云無彼常（文）問。彼常者何。答。此有二意。一者。依他法上無彼遍計常無相之常。亦無彼圓成常有相之常。故此是兩記一同義也。二者。於依他中約染分同遍計故。無彼淨分同圓成之常故。云無常（云云）此唯會解意也。會解云。此中初意卽始教意。次卽通實教（云云）問。今無常義者。何經說乎。答。
    抄。或云不生不滅（文）問。何故不生不滅名無常義乎。又何經論所說乎。答。於此義者。二經一論中廣說之。故解釋多途。委可引之二經一論者。淨名經菴提遮經及中邊論也。一淨名經迦旃延章云。無以生滅心行說實相法。迦旃延。諸法畢竟不生不滅。是無常義（已上）抄十下引生公釋云。此卽正然。生滅推之。卽不生滅耳。又無常者。乃明常。常爲無則所以無無常也。故不生不滅是無常義（已上）義者所以也。此有二釋。初釋者。生非定生。滅亦爾也。生滅卽不定。而肅然無實。卽眞體不生不滅義也。次釋者。無彼無常故云無常。卽不生不滅義也。會解云。此以常爲無常。前義以推。生滅卽不生滅。皆實義也（已上）二者。菴提遮經者。抄云。彼經中文殊師利言。若知諸法畢竟生滅變易無定如幻相。而能隨其所宜所有說者。是爲常義。以諸法生不自得生滅而不自得滅故。云何無常。謂若知諸法畢竟不生不滅。隨如是相。而能隨其所宜。而有所說。是無常義。以諸法自在變易無定。明不自得隨。如是知者。說爲無常義也。釋云。此意正顯性相交徹。二義相成。生滅相盡。無常卽常故。不生不滅是無常義。隨緣變易。常卽無常。則生滅是常義也。性卽相故。不生不滅是無常義。相卽性故。生滅是常義。互奪則雙非。互成則立雙樹中間入涅槃者。卽斯意矣（已上）次中邊論者。疏云。若依中邊論約三性說。則初後二性不滅不生。是今常義。依他起性。則以生滅是無常義等（已上）抄云。雙證前生滅不生滅皆無常義。而各所屬可知。遠公釋淨名經。多用中邊論意。意取圓成實性。釋不生滅是無常義。故云。實相理窮名爲畢竟。體寂無爲名不生滅。此生滅是無常眞實性故名無常義○而疏言初後二性不生不滅者。遍計無可生滅故。圓成體湛然故（已上）。
    抄。或卽無法可常也（文）會解引決擇云。絕待眞理無彼對待可常。故名無常。是故眞門隨順但具非常非無常之言念。爾今度可常故名無常。亦可無法可常者。約眞望俗。俗諦門中。無有一法可謂常者（初卽頓教義。次通相眞俗相望。已上）。
    抄。或云眞如一法（文）會解云。五卽終教義。六卽雙非顯中亦頓教義。而言等者。等取圓教中義。如演義云。若花嚴宗。一切法趣無常。無常攝法無遺。義理無盡。方眞無常總取諸義。以爲一致。皆是此宗一義所收也（已上）如演義云。等者是十下釋次上所引之一具文也。
    抄。又苦樂滅道四諦（文）今疏抄至下天台立教中略辨之。更生四諦品中廣釋之故。今省略也。
    抄。中智觀者（文）問。聲聞緣覺共以人無我智同作觀行。何成下中之淺深哉。答。淺深有二意。一者聲聞不能自悟必假他教授。故智力劣也。緣覺不從他聞無師獨悟。故智力強也。二者聲聞必約四諦以歷觀之方成斷證。故遲鈍也。緣覺唯觀苦集卽開甚深之悟。故疾利也。故十地品（第二地說三聚淨戒中攝善法戒）明四種十善中。聲聞十善約四諦行之。緣覺十善但約苦集（云云）今具引地論等文。可見之。十地論第四釋聲聞十善云。惡道者是苦。不善業道是集。彼離是滅。彼對治是道又善道者是苦。善業道是集。離彼使是滅。彼對治是道○聲聞有五種相。一因果○四依五觀○依止者。依師教授故。觀者。念音聲故。何者音聲我衆生等但有名故。如是彼者。從音聲解故（已上）此論中今別顯二門四諦。先約三惡道十不善業。後約三善道十善業。並如文可知。探玄等釋可見之。又同論下文云。辟支佛有三種相。一者自覺。二者不能說法。三觀少境界。不假佛說法。及諸菩薩唯自覺悟○觀微細境界行故（已上）探玄記十一云。此中少境有二義。一約十二因緣。但有苦集二法故名少。二是緣生深細名少分。今取後義（已上）大疏六下云。以是利根但觀苦集。便悟甚深之觀。勝於聲聞（已上）是卽甚深微細故云少境也。問。其甚深微細之觀者。行相如何。答。
    抄。呼十方空爲卽空（文）問。十方空者何乎。會解云。以彼柝色明空不得言卽。故以十方空方。云卽是空也（已上）意云。小乘唯知界內。不知界外。今欲明界內界外皆畢竟空故。云十方空。旣是大教所談。故云卽空歟。問。見今文相。述小乘三藏教意。呼十方空爲卽空（云云）然今云爲簡別彼小乘柝色之空故。擧大乘之卽空。名呼十方空爲卽空者。由何文相之起盡。如是得意乎。答。今疏次下明南中立教中云。又智論云。三藏中明法空爲大空。摩訶衍中明十方空爲大空（已上）會解記釋之言。十方空爲大空者。智論云。何等爲大空。東方東方相空。非常非滅故。何以故。性自爾。南西北方四維上下。南西北方四維上下空。非常非滅。何以故。性自爾。是名大空（已上）十方空者。卽大乘之所談也云事分明也。但於今文相者。意云。彼三藏教唯明柝破空。然以智論中呼十方空爲卽空故。意簡三藏異摩訶衍藏也。又智論云性自爾者。不待柝破。性本自空之義也（爲言）問。妙嚴品鈔云。故十八空明大空者。謂十方空卽十方虛空（已上）旣云十方空卽十方虛空。然太虛空是滅色方顯。卽是斷空。何云呼十方空爲卽空乎。答。大疏二上云。法界虛空卽用所遍處空。卽事空法界之言義兼事理。謂非但遍空。亦偏空內色心等事及空有稱眞之理（已上）抄六上云。疏及空有稱眞之理者。此空是空。若以理空對外空。外空離法。是斷滅空。理空卽事名爲眞空。若以外空亦心現。亦由對色滅色方顯。則此斷空。從緣無性卽性空也。故十八空明大空者。謂十方空卽十方虛空。亦是性空矣。是故疏云。空有稱眞之理。則有與空皆性空也（已上）准此等釋。十方空者可有二義歟。一義云。十方者。卽十方法界也。意云。東西南北四維上下周遍法界非常非斷性本自空故。云十方空爲卽空也。會解記引智論文者。卽此意也。一義云。十方太虛空雖是斷滅空。而由彼亦心所變現。亦對色滅色方顯故。卽此斷空亦從緣無性故。卽體方成眞空故。云爲卽空也。妙嚴品抄釋者卽此意也。
    抄。非施權之假（文）問。施權之假者何乎。答。會解云。以彼不部法空。不知權施之假。但知緣法。假衆緣成故云假。爾此假借之假也（已上）意云。權施之假者。是擧體無實義也。小乘執實有故不知之。假借之假者。尚通實有故云爾也。疏二下（遮那品）云。無實權施曲巧方便也（已上）抄七下云。無實權施者。如無三乘說有三乘。虛指三車出門不獲是也（已上）。
    抄。離斷常故名爲中道（文）問。今所明三諦義。是小乘意故。下云生滅四諦中義。然小乘執諸法實有故。未離斷常。今何云離斷常乎。何況次下釋通教義中。亦云離斷常二邊。爾者如何有二教不同乎。答。會解記釋兩處文云。言離斷常者。但約有爲事中離斷常爾。亦果生因滅義也。言中亦卽空離斷常二邊故者。以是卽色明空。卽色故離斷。卽空故離常。非斷非常卽中空義也（已上）問。小乘教中約有爲事離斷常者。何經論所說乎。又其義如何。又果生因滅非斷常義。是大乘不共之法相也。今何爲生滅四諦所攝之法門乎。故成唯識論第三云。謂此識性無始時來剎那剎那果生因滅。果生故非斷。因滅故非常。非斷非常是緣起理。故說此識恒轉如流（已上） 述記結釋云。上來大乘自述己義成立因果（已上） 准此論文等。果生因滅非斷常義不可通小乘（見）如何。答。雖因果言同。而小乘約十二因緣中因。二果以明離斷常。彼大乘約剎那剎那前滅後生之因果。故不同也。
    抄。何者諸法皆卽空（文）決擇云。彼宗設縱作假中二觀。覈其定實還成空觀。如作假觀。審知萬法隨順世諦虛妄爲有講實是空。如作中觀。了彼但空之理。無斷常故。豈非是空（已上）。
    抄。或謂卽空卽假（文）問。天台所立之別教意。可許三諦相卽之義歟。答。抄云。三種迆離等（云云）問。旣談一實諦之中道。豈不得三諦相卽乎。況許卽空卽假卽中。何云三種迆離乎。答。決擇云。言卽空卽假卽中者。非是三諦互卽。但是一種之法生之法。卽此三義。若云三諦互卽。何異圓教。言卽空者。約遍計也。卽假者。約依他也。卽中者。約圓成也。言三種迆離各各有異者。空假中三展轉相望各各不同也（已上）准此可知。
    抄。三種皆空（文）決擇云。三種皆空者。義當三無性也。無主故空者。無異義也。虛假故空者。無實法也。無邊故空者。無斷常也○空多涉斷。假多涉常。唯斯中道向離斷常。故獨得名。言三種皆假者同有名字故者。謂物無當名之實故。旣無當名之實。豈非假也（已上）。
    抄。設作不住作不作（文）此釋就機名中之所以也。決擇云。作卽動也。不作靜也。不住彰動靜無礙。卽是寂用硬之義也（已上）。
    抄。或謂卽空卽假（文）問。自下明圓義（云云）然上述別教意旣云卽空卽假等。今何重擧此言。以爲圓教不共之玄旨乎。答。准前所引決擇意。彼別教但於一種法上有三諦義。不得三諦互卽。然一法上三義故。云卽空等。而三義歷別故。云別教也。今非唯一法體上有此三義。亦互相卽入故。成圓教也。決擇上文釋大綱中云。三別教釋者。緣生無性空也。無性緣生假也。空假所依佛性妙理中也。如彼鏡像實體無故空也。假相有故假也。空假所依清淨明鏡中也。四圓教釋者。但將別教三種擧一令收（已上）解釋明鏡也。應知又例如華嚴問答上云。三乘中事事心緣色礙等理者。平等眞如○而事義非理義也。普法中事理者。理卽事。事卽理（等文）。
    抄。雖三而一（文）問。今云一者。三諦中之隨一歟。融三諦爲一致歟。答。決擇云。雖三而一者。行布不礙圓融也。雖一而三者。圓融不礙行布也（已上）三諦圓融平等一味故云而一（見）。
    抄。法界品云法欲滅時（文）唐經七十一（守護一切城主夜神）云。法欲滅時有千部異千種說法。近於末法。業惑深重。諸惡比丘多有鬪諍（等文）。
    疏。其分教者（文）問。如菩提流支等出一音教者。爲分教師。爲不分教師。答（云云）兩方若云不分教師者。鈔上文擧不分教中僧肇之解淨名等（云云）只散釋經文。全不立一音教。故知不分教師者。總不立教。縱雖一音教。旣是立教者。不可云不分教。是以今疏下文出分教師。勒爲五門。第一引流支等一音教也。若依之爾者。圓覺大疏上（本）云。且啓二門。初則不分。後明分教。不分之意其有五焉。一理本一味○五多種說法成枝故云不可分。卽後魏流支姚秦羅什立一音教。是此意也。其分教者。有其八意（初五翻前後三別說）一理雖一味。詮有淺深故○八諸佛菩薩亦自分故○可明分教。復有四重（從二至五）第一立二種教。自有兩家。謂西秦讖三藏半字滿字○唐初印法師（已上）解釋明鏡也。如何。答。此菩提留支等立一音教。兼含二意。若立教中卽立教之師也。若大小權實分不分中。卽不分教之師也。雖不分大小等。而旣立一音教。以攝佛一代經論故。對彼僧肇等但散釋經文全不立教。尚可屬分教師攝。然不分辯權實故。圭峰判爲不分教師也。
    疏。有開顯故（文）問。文意如何。答。且如今五教非是五種別執令成矛盾。所謂五教並有毎教會前歸後之意故。終開前四顯第五圓教故也。
    抄。不隨方便爲眞實（文）抄十三下云。昔不言三是方便故。方便門閉。今云三乘是方便故。方便門開。開則見實。故彼經云。此經開方便門示眞實相故。方便門如蓮之花。眞實相者如花之蓮。此花不有而已。有則花實雙含。此經不說而已。說則權實雙辯。一經唯爲說佛智慧。故彼文云。說佛智慧故諸佛出世。以佛智慧不離教證權之與實故說二深。卽以略示法花經宗（已上） 二深者。法花論云。諸佛智慧卽證甚深。其智慧門卽巧舍甚深（云云）。
    抄。是大乘經亦復如是（文）問。所引經中上來喩明。自下法合（云云）然法喩文相雜亂難見。云何分別乎。答。實如來難。文相難見。今准兩記意。可料簡之。自下經文總有五段。初就佛寶顯無常想。第二就法寶顯苦想。第三就僧寶顯無我想。此卽當三修法。尚是屬生死法也。第四或復說言。所謂空者。下就正解脫門顯眞實義。兼具無我等四義。尚順小乘觀行也。第五或復說言。一切衆生下明佛性眞常義。影取正解脫中餘義。正明菩薩四行卽常樂我淨也。故決擇云。經有五節○上三所觀唯屬生死。能觀唯屬權行。如次合水鹽馬三喩也。四於空中顯正解脫。所觀唯屬解脫。能觀雙通權實。但無二十五有。欲令比丘修學空相通權行也○雖含權實之行。並合前器喩五佛性。彰其妙用兼顯我德。則合前馬喩（已上）大科如此。餘至下次第可抄之。問。何故喩與合不順次哉。答。喩中爲順無常苦空無我四行次第故。合中爲順三修次第故。各有別意。仍不順次歟。旣三修中不用器喩。故別配第四段也。
    抄。若佛出世（文）問。自下三段明三修法（云云）何故四行中唯取無常苦無我而除空哉。答。會解云。下抄云。涅槃哀歎品有三修比丘。爲修苦無常無我。經云。我不但修我無想。亦修習其餘諸想。謂苦想無常想無我想。略不說空故云三修（上鈔文）然空非生死故唯三想爾（已上）下抄者。卽十住品抄。是當第十十上也。案此記意。彼抄云略不說者。只是略無也。無別所以歟。然今抄云。是三修法屬生死故（已上）意云。凡言空者。對治妄執之良藥解脫生死之祕術也。今旣略此妙行。但修三想。專存有所得之想。豈非順生死之法哉。是則如來誘引劣機之漸次故。先假令修順生死之法。然後次第令修學正解脫畢竟空之觀行等也（爲言）。
    抄。或復說言所謂空者（文）問。此第四段中具幾義哉。答。抄下釋云。一空中明有四義。並以器喩（已上）意云。器是同虛而有包含之用。故喩眞空中能具苦不淨無常我之四義。是卽小乘四行也。問。正見所引經文但說修學空想卽是正解脫之旨。全不見苦不淨無常無我之四義。何云一空之中明有四義哉。答。凡當段意縱雖修苦無常等行。若不以空理令包含之。則尚順生死。故知今成正解脫。則正由空義。或亦以此四義資成一空。故云一空中明等也。但於經文不見之難者。會解云。然據經文正解脫名空亦名不動（所遮是苦）又是無相（所遮是不淨）又無常卽常而無無我義。今云是正解脫中空無我苦不淨等者。似多無我義。又云。故一空中明有四義。則祖意定爲有無我義。今詳應取所無。二十五有爲無我義。則空無我也。次二十五有皆計我故。今旣無此故。當無我義也（已上）意云。取所遮所無。爲當段四義。謂起信云。動卽有苦（云云）旣云不動。其所不之動是苦故。又云。無相其所無之色聲等相是不淨故。准可知之。問。經云。所謂空者（文）今此空者。小乘之單空歟。爲當如何。答。決擇云。解脫中空無我空苦空不淨空無常。遮此四種權行能空之法。卽是眞常解脫異名。容含三德。所謂不動是樂德。是相是淨德。無變是常德。唯實行也（已上）有眞我。如馬由策故調順。調順由策。如不離無我卽我故。合前馬調順。則自在義故（已上）。
    抄。前四影權隱實（文）問。此文明何義乎。答。會解云。古以權顯實隱。實顯權隱。釋經中密語爾（已上）意云。密語者隱密義也。權實相望互有隱覆義故。云密語也（云云）問。今權實互隱顯者。今師可許此義乎。答。
    抄。而解脫中空無我苦（文）依前所引決擇。今列五義中。空是能空也。無我等四義是所空也。雙擧能空所空故。云空無我苦等也。但無常一義殊云卽是常故者。經文正云常不變易故歟。
    抄。然空中四義（文）問。目下明何義乎。答。會解云。從然空中四義下。顯經中密語義。此中意者。旣空中四義遮無常等。今佛性妙有義。亦合有常樂我淨。而明文但說眞常者。以含在正解脫中故也。意云。若此佛性中明說四行。何明密語。只由文有影略故。經言四種密語。爾言八行者。無常苦無我不淨卽權四行。常樂我淨卽實四行。在境名德。在心名行。皆以觀行故（已上）問。四諦十六行中以苦空無常無我爲苦諦上之四行。今何除空而加不淨爲四行哉。答。今對凡夫四倒所立之四行故。與彼別也。
    抄。亦應具說我樂（文）問。自下別作異釋故。云亦應歟。爲當連上文通成一義歟。答。決擇云。後二節文。鈔釋有二。一云。空是眞空。遮詮顯實（遮四權行）佛性是妙有。表詮顯實（顯一實行）二云。兩節經中含具四德。空中含三德。如文眼著。佛性中含我德。四德具矣（已上）准此自下是作實釋也。又上云。空中四義等者。點釋第四段。次云佛性一義等者。點釋第五段也。今云應下。
    抄。馬又我義（文）決擇云。此言又者。非是對前不自在馬。但對空中三種異名。已具三德。佛性合馬。又是我德。兩節文中四德具矣（已上）。
    疏。以淺爲深（文）問。大疏四上（發心品）云。以淺爲深。有符理之得（已上）今何云虛其功哉。答。兩處解釋語同意異也。今具引彼疏。自可知之。大疏四上云。夫機差教別。聖旨深玄。並未證眞。同居學地。共詳聖智。誠曰才難。且以淺爲深。有符理之得。以深爲淺。有謗法之愆。以遠爲近。則有益於行人。以近爲遠。法非我分。諸佛說教貴在俯就物機。後輩學人若欲高推聖境儻失大利。豈不傷哉（已上）此破安國法師。見發心品。文義深奧。卽執是十地極聖也。初夫機差等者。欲深謙推也。抄十下云。初雙明教旨欲深也。次明未證謙也。後共推下推也。疏且以淺下第二進退立理。明有損有益。初住頓具佛法深也。而推在登地。地前所無淺也○言以淺爲深者。以初住之淺。釋爲聞融該博深也。豈非符合於理。理本具故。然此二對亦是泛擧一切深淺法也。以遠爲近者。一僧祇滿方證初地遠也。今爲初住近也。則一生有望。豈非有益行人。以近爲遠者。初住近也。而推在地爲遠也。未歷僧祇。何由造此。故云法非我分（等文）。
    抄。分折權實（文）決擇云。小始二教爲權。後三教爲實。前四教名偏。第五圓教名聞。小始終爲遲。頓圓爲速（取意）。
    抄。智論釋法施（文）。
    抄。如解深密經立三時（文）問。集成記會同金光明解深密兩經三時云。一轉法輪。深密云。四諦輪。二名照法輪。深密云隱密輪。三名持法輪。深密云顯了輪。故慈恩云。金光明經說此三法名轉照持（已上）旣是一致。何今別出乎。答。旣是兩經所說也。何不別擧乎。況今疏下文明玄奘眞諦同立三時而玄奘依深密眞諦依金光明之旨。各別擧之。委如彼處抄之。
    抄。又約五味之差（文）問。涅槃經云。從十二部經出修多羅。從修多羅出方等經等（云云）爾者修多羅方等般若涅槃之四種者。清涼大師意。約能詮教釋之歟。將又約所詮義理釋之歟。答（云云）兩方也。若云約能詮教者。抄六下破強分小大法報別之義畢。更出自義云。然佛自揀此經異於小乘。今牛出乳。是大教耳。若爾何成五味。謂十二部經辯所說教出修多羅者。十二分教出生契理。合機之義故。修多羅出方等者。由契理故顯出眞理。正理廣陳爲方等故。從方等出般若者。依理生智故。般若出涅槃者。以智契理成極果故。故云涅槃。猶如醍醐。醍醐喩於佛性。佛性卽是如來。文理昭然。何須屈曲（已上）准此者。唯十二部經是能詮教也。修多羅等四種。就所詮義。如次約理智果分別之。全非約能詮分大小權實乎。若云約所詮理者。可對前不分教之師。顯可分教之文理中。諸聖教中自有分故（云云）此諸聖教之隨一。而引涅槃經五味差別。顯佛自分教之義。明知清涼大師意。約能詮教引用五味差別也。如何。答。若約清涼自義。實如抄上六釋。彼處廣引諸師釋。可見之。但今疏抄者。且約他師釋顯可分教之義意。例如上明隨一文。疏解不同中。擧中論文。約天台四教釋其相。故知今亦且隨彼師等意引用之歟。是則文文依一邊不可相違故。會解擧遠公及天台釋竟。次云。然上諸說對經文。義多不順。如遠公以方等爲空教。復以般若爲般若。般若又是何教。又南中以熟酥合般若之教以爲法花等。又天台修多羅爲小乘。以涅槃爲法花。文多不順。若清涼釋云。佛自揀此經異於小乘○故云。涅槃猶如醍醐。評曰。此釋多順性之文意。然今云。約五味之差。皆佛自分。卽前諸師配屬諸教無失。但各是一意爾（已上）准此可知。問。且就清涼自義有疑。旣云修多羅云方等經。豈非約能詮教明次第相生乎。根就何經文成如是之義而云此釋多順經之文意乎。答。涅槃經第十四（南本十三）無垢藏主菩薩領解如來所說義云。因是大乘方等經力故。能出諸佛世尊阿耨多羅三藐三菩提（已上）如來卽述成云。時佛讃言。善哉善哉○如汝所說。是諸大乘方等經典○譬如從牛出乳從乳出酪等（云云）演義抄六下云。以佛合牛。約應身佛。十二部經合乳。說小乘經。修多羅合酪。若大乘教。藉小開大故名爲出。後四俱大乘詮事之教名修多羅。謂施戒等事。方等合生酥。卽大乘中破相空教。因事顯理。故名爲出。以般若合熟酥。究竟離相證實之兩名爲般若。依理起慧。是故名出。約行辯教。亦得名出。般若經云。然此般若卽是向前菩提體也。以醍醐合涅槃。般若了因。了彼無始法性涅槃。是故名出。約實辯教。亦得名出。涅槃經言。佛性卽是如來者。是法身如來。非報身如來。報身功德不及此經。故不卽之上皆遠公之意。若望經意。未必如是。謂此□□將大小事理以配五味乃成屈曲。如何不說大十二等耶。今謂。無垢藏意。推功歸本。果從教生。如來述成。成其推功之義。醍醐最上。功本由乳。如來至極。功歸於教。故涅槃卽是如來。如來卽菩提。誠謂滔天水本於濫觴。合抱之樹生白毫末。故說教爲佛本。何用強分小大法報別耶。然佛自揀此經異於小乘（等文如上引）准此。
    抄。龍樹之判四門（文）問。四門者何乎。答。決擇云。言四門者。共與不共觀照實相也（已上）會解云。卽智論開空有。兩亦雙非爲門。又分共不共二種般若故也（已上）。


演義鈔二下纂釋第二

　　疏。一後魏菩提流支（文）問。清涼大師意。菩提流支之一音教者。爲大小並陳義。爲當一音異解義歟。答。大小並陳。付之不明。
    疏。佛一圓音平等無二（文）問。平等無二者。其相如何。答。大疏九上（出現品）云。此十圓融一味。是如來圓音。是知。或謂無聲隨叩發響。或謂唯一直聲無宮商等異。皆大地之一塵耳（已上）此十者。上別釋圓音十義竟。如是結釋也。准此今云無二者。唯一直聲無宮商等之義也。抄十九上（出現品）云。昔有三義。一云。諸佛唯是第一義身。永絕萬象。無形無聲。直隨機現無量色聲。猶空谷聲隨呼發響。然則就佛言之。無音是一。約機論之。衆音非一○二云。就佛言之。實有色聲。其音遍滿。無所不遍。但無五音四聲等異。無異曲故。名爲一音。無不遍故。名爲圓音。但是圓音作增上緣。隨根差別現衆多音○經言。佛以一音演說法。衆生隨類各得解。三云。如來於一語業之中演出一切衆生言音。是故今彼衆生各聞己語。非是如來唯發一音。但以語業同故名爲圓音（已上）宗家圓音章。擧此三師故。清涼全寫彼章文也。問。若爾旣有三師義。今何唯引二師乎。答。
    疏。故維摩經云（文）問。今引此經文者。爲通證二義。爲當別證羅什義歟。答（云云）兩方若云通證者。探玄記五教章並爲證菩提流支義。則引維摩經前偈云。佛以一音演說法。衆生隨類各得解（云云）然今所引者。是同經中次偈也。明知唯證羅什之義。故復古記云。今章與探玄。獨引菩提流支。證一音教。引維摩經前偈。佛以一音演說法。衆生隨類各得解。皆謂。如來同其語。斯則神力不共法○玄文發引流支羅什。於羅什下引經次偈。佛以一音演說法。衆生各各隨所解普得受行獲其利。斯則神力不共法（已上）准此今疏爲唯證羅什義引維摩經今文ト云事。若依之爾者。正見疏文相上發標。一立一音教等。次雙別二師義竟。後總引維摩經文。豈非發證兩師義也。答。一義云。雙證二師義。不可云偏證一師義歟。若云以前偈唯證菩提流支。以次偈局證羅什義者。何故大（出現品）疏却互證一義乎。謂上所引抄十九上。昔三義中第二義者。正是羅什義也。而前偈證之。又門流釋圓音十義中云。隨根解音。謂卽上說中隨說一法大小各聞故。云隨其信解。寶積云。佛以一音演說法。衆生各各隨所解（已上）又云。第四天女妙聲喩云。第三隨信解聲多音隨樂故（已上）天女者卽今所指善口天女也。今旣云菩提流支得此隨根解音之一義。而引次偈證也。豈非各引二偈互爲證乎。但於復古記釋者。旣違出現品疏抄。不可依用。故集成記云。古記○出現語業中疏抄相反（已上）卽此意也。
    抄。十義之後復六句融通（文）問云。十義云六句者何乎。答。出現品明如來語業有十門。今依決擇意抄之。一隨類音者。經云。衆生隨類各得解。是也。二隨樂欲音者。前多類音各隨樂欲說種種法也。三隨根解音者。隨前樂欲所說一法大小各聞。寶積云。佛以一音演說法。衆生各各隨所解是也。今云善口天女等者。卽指此音也。四隨時音者。上大小之法今聞不聞皆自在故。云不失時也。上四多約卽體之用。是圓音義也。下六多約卽用之體。顯一音義也。五外隨緣叩我無生滅者。應機感而談有始修。稱法性而言已起盡也。六內集緣成何有主宰者。就相有而約體空而無實義也。七甚深音者。欲言一。則萬類殊應。欲言異。則一體無生。又欲言一。則一音中具多音。欲言多。則卽上多音。唯今聞一故。八純稱法界者。隨生有差別韻。約體無邪曲音。今云衆水一味者是也。十竪歸一極者。聲無變易。至於究竟始漸成就。終令圓益也。六句者。唐經五十一云。應知如來音聲非章非主非無主非永非無永（已上）疏釋云。收上十聲要不出三。約相則廣無量。約體則無主宰。約用則有顯永。今並發非以顯中通。謂莫窮其邊故非量。隨機隨時有聞不聞故非無量。多緣集故非有主。純一法界生故非無主。當體無生故無能不斷。顯義理故非無永（已上）彼語業章總有二門。初就法略說十門。卽是前十義也。後約喩廣說十門。於此後門有三科。初結前生後。二徵其所以。三約喩廣釋。初結前生後者。結前法說十門。生後喩說十門。卽此六句也。故知今云後六句者法說之後也。
    抄。齊楚俱失（文）文選第四卷子虛上林兩賦之意也。子虛賦云。楚使子虛使於齊。齊王悉發境內之車騎與使者出畋○焉有先生問曰。今日畋樂乎。子虛曰。樂獲多乎。曰少○曰。可得聞也。子虛曰。可。王駕車。其乘選徒萬騎。畋於海濱。列卒滿澤。胸網彌山○顧謂僕曰。楚亦有平原廣澤遊獵之地饒樂若此者乎。楚王之獵熟與寡人乎。僕下車對曰。臣楚國之鄙人也。幸得宿衞十有餘年。時徒出遊○臣聞楚有七澤。甞見其一。未覩其餘也。臣之所見蓋特少少者耳。多曰雲夢。雲夢者方九百里○臣竊觀之。齊殆不如於是。齊王默然無以應僕也。焉有先生曰。是何言之過也○王悉發境內之士。備車騎之衆。與使者出畋。乃欲戮力致獲以娛左右也。何名爲誇哉。問楚地之有無者。願聞大國之風烈先生之餘論也。今足下不稱楚王之德厚而盛推雲夢以爲高○有而言之。是彰君之惡。無而言之。是害足下之信也○且齊東渚鉅海。南有琅琊○呑若雲夢者。八九於其胸中曾不蔕芥○（嚴云。自下上林賦）意是公听然而笑曰。楚則失矣。而齊亦未爲得也（中文）。
    疏。西秦曇牟讖（文）問。會解記云。若傳記。皆言是北涼三藏不言西秦（已上）今何云西秦哉。答。西秦興後一十四年。方北涼興。同時相並二十一年。西秦滅後經九年。北涼亦滅。故知牟讖隨時遊行弘法於秦永涼歟。圓覺大疏上（本）所云西秦曇牟讖也。
    疏。二隋延法師（文）問。此立漸頓二教之師。名字處處解釋不同也。先今疏有異本。或云隋遠法師。或云隋延法師。卽至下抄釋疏立教中指今師。亦有遠公延公之異本。又刊定記第一（本）云。隋朝誕法師。五教章亦有異本。或云誕法師。或云護法師。又依探玄記第一云。二陳朝眞諦三藏等立漸頓二教（等文）爾者此等異說如何會通哉。答。淨影大乘義章云。又誕公云。佛教有二。一漸頓教同前（等文）同前者。前明劉虯頓漸二教。頓如花嚴。故指同之。刊定記五教章並云誕法師。旣是諸師一同也。故知誕師可爲正。餘皆傳誤也。思之。但於探玄記者。旣云眞諦三藏等明知等取誕師。五教章云誕法師等。豈所不等取眞諦等哉。
    密意復有以權爲半（文）問。密意者。彼經中今指何文意哉。答。今抄下破苑公四教中云。涅槃旣云空者。所謂生死。不空者。所謂大涅槃（等文釋之）明知涅槃經意。含以單明二空爲權爲半双明空不空爲實爲滿之義。然次文不顯。故云密意也。
    抄。半滿順違顯此順違（文）問。文意如何。答。若通相意。則半是小乘。滿是大乘。然涅槃經意。獲大乘亦名半。於滿教中須分權實（云云）今亦可爾。頓卽前滿故可舍權實。而不分之故成違也。漸亦具半滿而不分別大小權實。其違可知。問。五教章擧今立教卽釋頓教云。亦以無小卽花嚴也（云云）爾者可云花嚴通權實哉。答。會解云。若教章頓中云□□亦以無小。此卽花嚴爲頓。卽一向實滿。今文但約直往。此義尚通相宗。直進菩薩爲頓故是半權。於中旣皆云頓故。不分權實也。而漸中大乘義通權實。可知故云爾也（已上）。
    疏。三虛初印法師（文）問。章云。八依江南敏法師立二教（文）今何云印法師哉。答。探玄云。十唐江南印法師敏法師等立二教（已上）義苑疏第二（立教義）云。八依江南愍法師立二教○釋曰。清涼云唐初印法師。今云愍師者。況是師次者者。況字可作恐歟。風行者愍師初立。印師隨行。如草隨風而靡。故云爾也。但義苑所牒云。愍法師卽作哀愍之愍。而愚身觀披現行宋朝印本。五教章。云愍法師者。敏字從心。若依集成記所牒。云八江南敏法師折薪。引探玄記云。愍法師等雖從心。是異而並是敏字也。准此義苑所牒。或約音通歟。或傳誤歟。
    疏。謂釋迦經（文）問。何必二教定局如次名釋迦經舍那經哉。答。此師意云。釋迦是化身名。舍那是眞身名。故應同物機隨。計破著諸經教等。以化身名總爲經名。若如眞法性。眞顯一乘。以眞身名亦爲經名。是卽下四異中第一門意也。問。若爾梵網經亦是舍那所說也。可屬平道教攝哉。答。花嚴稱性不通。機宜對待直顯一眞法界。故名平道教。其能說教主名十身具足舍那者。如探玄記第三釋盧舍那品題名云。盧舍那者○是謂光明遍照也○此明下文世界海等諸事。一一皆是稱性。緣起無礙。離闇覺照。稱光無不普周法界。名遍。此舍那佛非局報身。以通器等三種世間具十身故（已上）今花嚴經名舍那經者。卽此意也。然彼梵網經意。淨穢二土隔歷。報化二身別論故。雖於蓮花藏界舍那報佛誦出。而化身釋迦傳受。於欲色二界十住處處散說。顯是釋迦爲教主。何況彼經有六十一品。雖心地一品實舍那誦出。於餘六十品。偏是釋迦所說歟。然花嚴經意。花藏世界旣是淨穢。受徹通局無礙。其能居教主如綱目云。謂具十身盡三世間逆順自在依正無礙（已上）故於穢土亦以舍那爲教主。如行願品云。娑婆世界毘盧遮那如來（已上）花藏世界品廣列異類諸剎。卽云。皆是毘盧遮那常轉法輪處等（云云）故知花嚴獨名舍那經也。又彼梵網經不明法界圓融之義。何名平道哉。
    疏。一平道教（文）問。印法師意平道教者。局花嚴一經歟。答。一義云。可局也。其故者。屈曲教中云涅槃等。廣等取法花等諸教。然平道教中。但云卽花嚴是也。而無等字者。約此世別教。一乘機熟。則有初成道乃至涅槃。唯聞花嚴別教法。全不見說餘三乘等遂持之教。故更無同倫而可等取之經。故不云等歟。問。若依今疏及五教章。並但云花嚴經故。實如所立。但探玄記云如花嚴等。旣有等字。如何會乎。答。於花嚴經。有支流有流類。今指此等故。云如花嚴等歟。
    疏。皆是稱經善巧（文）疏主以二義釋成文意。一攝機同法故。云稱性善巧也。探玄記第三如下引之。二海印定現故。云一時頓現也。抄具釋之。可見。
    抄。釋成是平道之義（文）會解云。鈔先救總名中應問。若言一時頓演不同屈曲。說權之時不說實。說實之時不說權。爲平道者。如圓覺疏云。本末無遮。頓演說。鈔云。所說末皆是卽本之末。未曾遮本。說本皆是卽末之本。未曾遮末。本末俱說。相卽無礙。此得爲平道否。又云。涅槃不同花嚴若同。若實空不空等一時頓演者。如涅槃云。空者所謂生死。不空所謂大涅槃。豈非空不空等一時頓演耶。若爾亦應云平道。又云。有國唯說三乘究竟。不破則不說法花。破三者此國應亦不說花嚴。若爾則非遍說。那云我不見有一佛國土不說此法耶。答。圓覺本末頓演同教。雖同別教常異。如下云。以別拔同皆圓教攝。故若權若末皆是海印定中同時頓演。無盡無盡愈顯花嚴爲平道。圓覺雖本末相卽。要須泯末歸本。亦屈曲收。若般若雖權實齊明。而不相卽故。權者自權。不得卽實。實者自實。未甞會權。正當屈曲。涅槃雖空不空常等。双明要皆會異（無常空等）同歸常住不同花嚴。全性全相措擧一法。卽同無盡。故唯花嚴獨稱平道也。然三乘不破者。此約機未熟故。不說法花。破三花嚴稱性不妨遍說。豈以約機而難稱性耶。故法花雖說一乘。乃名破異。一乘須就機而說。花嚴明直體一乘。以稱性故無有國土不說（已上）雖文繁長。而釋義重要。故具引之。花嚴大義准此知之。
    抄。以稱性之巧（文）問。旣云隨衆生調伏之。又隨機說對治行法。正是隨計破著之義也。何云稱性乎。若云此亦稱性者。彼涅槃等經中所說之對治行等豈非稱性乎。答。花嚴是稱性之本教。縱雖有對治等文。而攝機同法故。海印定現故。不同逐機之教。是故所斷之惑業亦卽當相法界。遙絕生滅。始終等相能治之智行稱法界故。不見修起之相。疏二下（現相品）云。問。諸王菩薩位皆圓極。何得有疑。有云。希佛果故。又顯因果懸隔故。然上二解。初權後實。並皆有理。可通餘教。然此經中。若實若權。無非法界之疑。以疑有力與所說證爲緣起故。此事舊爾。海印頓現。疑之與。答。念念常疑。念念常斷。其猶像摸因摸之高成緣之下。因摸之下成像之高。緣起法界理應爾故（已上）抄六下云。疏文分三。初徵起。次有云下序昔說。彼然此經中下申正義。非序權實。爲不當理。但成緣起有異。昔人言此事舊爾者。法界之中法爾有此疑與答。故言海印頓現者。疑之與答皆佛現故。由上二義故。疑答皆常○以摸喩疑。以像喩答。像因摸有。答假疑成（已上）准此由所治之惑。有能治之行。此事舊爾。海印頓現。念念常不斷惑。念念常斷惑。斷與不斷俱是法界當相而論。不依機情也。探玄記第三云。教有二種。一說逐教。攝法隨機。機有增進。隨分辨益。二逐法教。攝機同法。法無增損。故無別益（已上）凡一經大宗縱說對治行。皆令攝機同法故。異餘隨宜之所說。問。旣云隨諸衆生等。正同逐機教。豈非攝法隨機乎。何却云攝機同法乎。答。雖云隨諸衆生。皆是依海印定一時印現。全如法界同時顯現不隨機熟漸。次令法屈曲故。問。如來化儀必可前後次第。縱雖依海印定。何無次第而同時頓現乎。抑圓經中有如是說乎。答。唐經十四（賢首品）云。或有剎土。無有佛。於彼不現成正覺。或有國土。不知法。於彼爲說妙法藏。無有分別無功用。於一念頃遍十方。如圓光影靡不周。無量方便化衆生。於彼十方世界中念念永現。成佛道轉正法。輪入寂滅。乃至舍利廣分布。或現聲聞獨覺道。或現成佛。普莊嚴如是。開闡三乘教。廣度衆生無量劫○如是一切皆能現。海印三昧威神力（已上）旣云於一念頃遍十方等。明知十方法界現身說法及八相成道開闡三乘教等。逮於一念頃頓顯現之。卽海印定力也。故大疏三下（賢首品）以十義釋海印。初無心能現義。經之無有分別等。二現無所義。經云。如光影故。三能現所現非一義。曰非異義等（云云）其第八九者。疏云。八頓現義。經云。一念現故。謂無前後。如印頓成。九常現義。非如明鏡有現不現時（已上）況又一塵中建立三世佛事等文。不遑毛擧。准此等意。縱雖說隨萬機之對治行。而於圓經所說。不可混同餘教之所談也。
    抄。又說隨衆生者（文）疏釋成平道義。一稱性故。二頓演故。上來抄文隨疏釋成此二義竟。自下抄主更加一義。卽疏外之別義也。是用賢首意招十地品請分中。金剛藏說十地名字。而默然不解釋。自說默意云。其餘樂小法聞者。是甚深難思議事。或生疑悔（等文）探玄記第十作兩釋中。初釋云。指彼餘處。後時小衆爲餘。非是會中有此小衆（已上）今抄主用此釋意歟。問。唐經六十二（法界品未會）明文殊攝化有三會中。攝諸乘會所益衆有二。初說龍會得主經意。於阿耨菩提得不退轉。卽經名普照法界後三乘會得眷屬經意。故經云。復有無量無數衆生。於三乘中各得調伏（已上）疏十下云。後復有下攝三乘機。得眷屬教意。故但云。復有衆生調伏。不別演說故。故非別會（已上）旣云非別會。明知主與眷屬兩經共一處一會說之云事。今何云餘處乎。答。一義云。今救平道教中有屈曲文之破。疏順能破許此經中。有隨機說。而以二義會通之。是卽主與眷屬兩經共一處一會說之。故全同彼云非別會也。然抄釋加一義。則不許此經中有隨機說。故主與眷屬兩性別處別會說之。故餘處也。旣是今抄別所存之一義。卽用賢首刊定等意歟。不女勞會通。今抄二十上釋前疏云。疏不別演說故非別會者。以刊定記開此說。乘人會爲兩會。謂三攝諸龍會。四諸乘人會。故今遮其謬釋（已上）准此今抄意同彼所遮之刊定記歟。問。唐經六十三云。爾時文殊至福城東。住莊嚴幢娑羅林中○卽於其處。說普照法界修多羅。百萬億那由他修多羅以爲眷屬。說此經時○一萬諸龍於阿耨多羅三藐三菩提得不退轉。復有無量無數衆生。於三乘中各得調伏（已上）上總云卽於其處下。明所益衆中云復有無量等。疏抄釋如上引。卽是於同處一時得主與眷屬兩經益。故清涼合爲一會。遮刊定記開爲兩會。今抄何重用所遮之誤釋乎。非但違經文。何忽招自語相違之過哉（是一）次於十地品。其餘樂小法之文者。雖掠玄釋云餘處後時。而清涼不依用之。故抄十四上正釋彼文云。此中無小。何以揀之。謂此會會中亦有小心之衆生故。亦可不欲廣被。卽名爲小。此雖揀之。激令起心。卽爲所被（已上）此有兩釋。初反探玄則成此會中有小衆。次亦可下全用掠玄彼釋意。若今抄用賢首意者。何正釋彼地品之時。捨而不用哉（是二）旁以難思。如何。答。旣是抄主別所存之傍義故。或取或捨。隨時不定。何必爲難乎。大旨如前成。但於經文者。一義云。凡今文殊攝化三會者。一攝比丘會。表迴小入大。二攝諸乘會。表迴權入實。三攝善財會。表純一乘機一生成辨（云云）此三會並於福城東連次設之。又表法之始終。義方圓備。何更分出一會哉。縱雖眷屬經在餘處說之。而不離主經故。合爲一會。不可開立爲別會。然刊定記不曉故。開爲別會。片爲誤釋歟。但其實不遮彼眷屬經在餘處隨機所說之者。今抄釋分明也。不可及豫義歟。
    抄。或有國土唯說三乘（文）決擇云。言或有國土唯說三乘者。此顯不說法花也。問。此國土中爲說花嚴爲不說耶。若說花嚴。云何唯說三乘。花嚴之經是一乘故。若不說花嚴。何云我不見有一佛土其中如來不說此法明是平道。答。若就德相常遍說其花嚴。今從業用云唯說三乘。若爾就德相法花亦常遍說故。何云法華亦有不說。若就業用云有不說者。其花嚴經就業用門亦有不說。故抄云或有國土唯說三乘故。今謂。通云。若就德相唯是花嚴更無餘經。但就業用。曲巧隨根花嚴經中分出餘經。是故餘經德相乃無。業用方有。說業用門有說不說。花嚴之經約德相門常說遍說。又解。法花經唯是一乘。解深密經唯是三乘。其花嚴經非一非三。能一能三。語深名一乘。語廣名無量乘。深卽廣故非一乘。廣卽深故非三乘。今云或有國土唯說三乘。但顯不說法花唯一乘故。不遮花嚴非一乘故。是故花嚴無不說故（已上）。
    抄。則和法花亦有說不說（文）智度論第九云。如法花中多寶世尊無人請故便入涅槃。後佛化身在七寶塔。證法花故一時出現。亦須扇多佛弟子本行未熟。便入涅槃。留化佛一劫度衆生（已上）。同第三十四第八十四第八十八（云云）文句第八云。彼佛告比丘。比丘卽是受化之人。何謂不說當是多寶亦得開三不得顯實。故大論云。不得說法耳（已上）妙經寶塔品云。乃經過去東方○國名寶淨。彼中有佛號曰多寶○告諸比丘。我滅度後。欲供養我全身者。應起一大塔（等文。可見之）天台宗要抄佛帖。
    抄。發心品中亦同此說（文）唐經十七（發心品）云。汝說此法時。有萬佛剎微塵數菩薩。發菩提心。我等今者悉授其記。於當來世。過千不可說無邊劫。同一劫中而得作佛出興於世。皆號清淨心如來（已上）問。今發菩提心者。起信所說三種發心中何哉。答。
    釋迦爲主但是（文）問。今就釋迦遮那論總別異者。約餘教。爲約自宗。答（云云）兩方若云約餘教者。以後宗三身別論故。如云釋迦是三身中化身。遮那亦是三身中法身也。故今抄二上（云云）餘教遮那是眞。釋迦是應（文）若云約自宗者。以經自說十身相作故。如云遮那爲主。則十身具顯假。雖釋迦爲主。亦可十身具顯。何云三身中化身乎。何況如今令通者。上破文所引之或名釋迦牟尼等經文未被令通歟。如何。答。決擇云。釋迦唯化。約餘教說。遮那十身約此經說（已上）准下抄通刊定破處異。可知之。
    抄。餘處王城衞（文）餘處者。餘法花等諸經也。今云者。今花嚴經也。
    抄。一約本末分岐（文）問。今云本末分岐（文）爾者二十重建立者。在此在彼。處所各別可云歟。答。師云。淨穢同處。不隔毫末。而云二十重者。約法約體。則淨穢該徹。約機約義。則本末分岐。故知不可云在此在彼等也（云云）要如抄一下說處中抄之。
    抄。三成佛遲速異（文）問。遲速異者。一乘爲速。三乘爲遲歟。爲當如何。答。案抄意。一乘遲速自在。三乘唯遲非速。故云長短自在不局三祇等。故會解云。念却圓融遲速自在。故不定三祇（已上）思之。
    抄。四釋佛局異（文）問。有人云。雖凡聖同許見十身。而爲門不同也。謂地前以應身爲門。融卽十身而見之。地上以報身爲門。融卽十身而見之。故綱目釋今經教主融三世間是十佛之身云。地前所見非實報故。然居花藏非局化故（已上）唯此雖十佛身爲門不同云事分明也（云云）此義如何。答。此義不爾。且探玄記第四（賢首品）云。以信滿成此普賢位故。同普賢等廣大三業。該因及果。遍一切處。盡一切時。常作無邊法界大用。此爲恒式。當相而論不依諸位（已上）當相者此法界當相也。
    抄。地獄天子六年比丘（文）問。地獄天子肉眼徹周法界者。指小相品何文哉。答。會解云。經云。得十種清淨眼等（已上）私檢云。地獄天子於地獄中得十眼耳等（云云）又明見蓋益中。金網轉輪王攝化轉益中。遇其光明之衆生。得第十地。得十種清淨眼耳等。成就清淨肉眼（云云）次顯境分齊中云。菩薩業報清淨肉眼。於一念中。見百億廣大佛剎塵數佛。如頗梨鏡。照十佛剎塵數世界（云云）問。六年比丘肉眼徹周法界者。指法界品何文乎。答。會解云。得三昧名無礙眼。見一切佛境界等（已上）問。正披彼品。明六年比丘得益。且擧一定。今會解記所引文是定體也。次明定用中。有天眼天耳他心宿住之四用。雖天眼用中云悉見十方無量無邊一切世界等。全不說肉眼用。爾者今指何文乎。答。
    抄。十流通付屬異（文）圓覺經下卷（圓覺菩薩章）云。三世如來之所守護（已上）同略疏第四。亦如花嚴經云。我等諸佛護持此法。今未來世一切菩薩未曾聞者皆悉得聞（已上）同抄第六下云。疏諸佛者。只如諸部般若多是天帝守護。法花是菩薩守護。花嚴及此經是諸佛自護。良由根本法是佛師故（已上）問。大般若經四百三十九（東北方品第六四十三之二）復次舍利子。我涅槃後之時。後分後五百歲。如是般若波羅蜜多甚深經典。於東北方大作佛事。何以故。舍利子一切如來應正等正覺所尊重法。卽是般若波羅蜜多甚深經典。如是般若波羅蜜多甚深經典。一切如來應正等覺共所護念（已上）如此經文般若經是諸佛護持云事分明也（是一）又李長者花嚴合論第一品。維摩花嚴相對明十別中云。十所付法藏流通別。以彼維摩經囑累品中。諸佛告彌勒菩薩言。彌勒。我今以是無量億阿僧祇劫所集阿耨多羅三藐三菩提法付囑於汝故。卽以其經付屬已。成菩薩已生佛家者。花嚴經如來出現品中。付屬流通卽以其經法付屬凡夫初心。始能見通生在佛家者○花嚴經云。此經珍寶。不入一切餘衆生乎。唯除如來法王眞子生如來家種如來種諸善神者○此經意者。付屬凡夫令覺悟入此法門故。令生佛家使其轉教佛種不斷。卽凡夫令得入眞之境。若囑累諸大菩薩。凡夫無緣。諸聖自明。無凡夫修學者。凡夫道中佛種卽斷。此經散滅。以此義故。付屬凡夫令修。不付已別大菩薩舊見道者（已上）如此釋者。今經不付屬佛及菩薩。唯付凡夫。是爲甚深（見）尤有其謂。又引經文爲依憑。然今反成諸佛流通之義。如何。答。
    疏。四齊朝隱士（文）法華玄義第十云。二出異解。卽爲十意。所謂南三北七。南北地通用三種教相。一頓。二漸。三不定○一者虎丘山岌師述頓與不定。不殊前舊。漸更爲三○四者北地師亦作五時教。而取提理彼利爲人天教。合淨名般若爲無相教。餘三不異南方（已上）釋籤無釋。問。此北地師者。卽今劉虯也。旣云南北地通用三種教相。明知此師亦玄三種。今何云立頓漸二教乎。答。
    抄。二喩並出現品文（文）問。日照高山喩者。抄下釋爲教本故之中已引之。於慈龍降雨喩者。全無引之處。何云已引乎。答。會解云。今皆云已引者。失於照對爾（已上）一義云。並出現文者。雙指二喩之所出也。次云前來已引者。別指日照高山喩也。故圓覺大鈔二上云。花嚴云。如日初出先照高山。卽是頓義。又如慈龍降雨。卽是漸義（二皆出現品。已上）准此注文。
    疏。一南中諸師（文）釋籤第十云。言南三北七者。南謂南朝。卽京江之南。北謂北朝。江北也。自宋朝已來。三論相爭其師非一。並禀羅什。但年代淹久。文疏零落。至齊朝已來。玄綱殆絕。江南盛弘成實。河北偏尚毘曇。于時高麗朗公至齊建武來。至江南難成實師。結舌無對。因茲朗公自弘三論。至梁武帝勅十人止觀詮等令學三論。九人但爲兒戲唯止觀詮習學成就詮有學士四人入室○故知南宗初弘成實。後尚三論。近代相傳以天台義指爲南宗者非也。自是山門一家相承。是故難則南北俱破。取則南北但存。今時定北宗者理俱舍唯識。南方近代亦無偏弘其中。諸師所用義意若憑三論。則應判爲南宗（已上）會解云。天台云南。謂南朝。卽京江之南也。以當宋齊梁陳之間諸師以此四代皆都建康而曰南朝也（已上）。
    疏。而央掘經六年之內（文）問。正披掘摩經第一云。如是我聞。一時佛住舍衞國祇樹給孤獨園。爾時世尊與無量菩薩摩訶薩俱。及四部衆（等文）又云。如來大慈。是無畏處。等視衆生。如羅睺羅（已上）又云。如上座迦葉等八十大聲聞乃至億耳。一切皆捨諸大寶藏。出家學道（已上）然云。抄五上引十二遊經云。第三年化迦葉兄弟三人。第五年度身子目連（已上）又羅睺羅者。釋尊成道夜誕生。而九歲出家。豈六年已前所說經中載羅睺羅事乎。又祇洹精舍者第八年造（云云）今云六年者。有何依憑哉。答。玄義第十難此師中云。又成道六年卽說殃掘摩羅經。明空最切。此非無相誰是無相耶（已上）。
    疏。是爲偏方不定教（文）意云。頓漸二教顯露遍令被四海八埏之化儀。今不定教偏爲一類機故云偏也。決擇云。疏偏方不定者。一云方者法也。卽偏爲一類非漸非頓根說大乘法。故名偏方。二云方者處也。通途時處正弘於小。偏於一處而說大乘。故名偏方。言不定者。漸頓不攝故名不定（已上）問。不定教者唯局大乘歟。爲當通小乘歟。答。此諸師所立唯局大乘。故下抄云。加不定免有大乘之難（已上）又若謂不定教通小乘者。何故下破第五時教中。以涅槃之時有小乘之見方爲難哉。至下疏云。揀七不定等之文處。委細可記之。
    抄。信法未久（文）上宮王勝鬘經義疏云。信法未久者。謂信大乘法未久也。言王與夫人但信小乘法來久而未信大乘。如來在一樹下說法時。波斯匿王擊鼓來奉佛。佛知故問。此何聲也。阿難依實而答。時佛言。世王擊生死鼓。我爲法王宜擊法鼓。卽說法鼓經。於是王及夫人始信大乘。未久卽遣使告於女勝鬘也（已上）大法鼓經卷上（求那跋陀羅歟）云。如是我聞。一時佛住舍衞園祇樹給孤獨園。與大比丘衆五百人俱○末利夫人各與無量大等屬俱○爾時彼斯匿王從臥而起。作是思惟。我今應往至世尊所。念已卽行擊鼓吹唄。往論佛所○（等文）問。下卷云。唯有此經。是無上說○如來藏常住妙典（已上）同上卷云。常解脫非名妙色。湛然住非聲聞緣覺菩薩之境界（已上）匿王末利同列衆會。聞常住義如信受也。問。彼法鼓經上卷云。佛告阿難。三世諸佛悉有此法（已上）下卷云。爾時迦葉阿難賢護菩薩等無量大衆。聞佛所說歡喜奉行（已上）阿難旣列同聞衆。明知應是成道二十五年已後之所說。何云初說又云未久哉。答。如是相違。其例非一。且如四分律第二卷殺生戒緣起中云。佛告阿難。今可集說比丘會講堂（等文）飾宗記第三云。佛在五年已制初戒。阿難乃是得道日生。至制戒時纔年五歲。如何緣起有阿難名○殺戒緣起亦有阿難。六年各分如何通釋。今詳此等諸說不勞起諍。異部相望年歲何定。且如佛涅槃日便有二月八日之異。諸部異說非可輒通也（已上）此云初戒者婬戒也。如是異說其事極多。卽今四分律第一說婬戒緣起云。爾時世尊在毘舍離。時迦蘭陀村須提那子。於彼村中饒財多寶。特信牢固。出家爲道○將諸比丘還歸本村○與故二行不淨（已上）故二者本妻也。此婬戒者佛在五年時所制也。然善見論第六云。佛成道十二年後。須提那出家。須提那在他國八年學道。八年後還迦蘭陀村。佛成道已十二年。須提那出家已經八年。婢如是故不識入（已上）。
    抄。金光明經旣非第一（文）問。清凉大師意。可許金光明經屬不定教之義乎。答。抄下文明順理中。揀去不定。及從多分。則五時次第無過（云云）頓不定之二教更無難破。故知可許之。問。正披金光明經。讀誦大乘方等經典。是以天台師判入方等部。安般若經前。屬次第教。不許不定教。如何。答。會解云。據天台光明玄義云。舊明此經非會三非褒貶非無相。不例問聞衆。不在五時次第。而明常住者。是偏方不定教。此則由經初不例衆。但云是時如來遊於無量甚深法性等。旣無常隨等衆。故非次第之教也。若爾旣信相疑佛壽八十入滅。豈非末後明常住耶。答。據眞諦三藏云。此經是法花之後。涅槃之前。九十日說引涅槃云。佛告波旬。却後三月吾當涅槃。信相聞斯知八十應滅（以眞諦但立三法輪。從十三年後皆持法輪故。法花光明至。涅槃皆持法輪。不同南中第五方明常住也）據此則光明在法花之後涅槃之前。退非同歸。進非常住。而經明常義故。屬不定收也。若天台並不許南中並眞諦之說。自判屬方等部收。彼引據云。按下文云。曾聞過去空閑之處。有一比丘。讀誦大乘方等經典。斷云。旣言方等。豈非久耶。若爾却在般若之前說。今問彼云信相因何在二十年間。便知佛八十入滅。而生疑耶。若謂法花云如來不久當般涅槃。並普賢觀云當入涅槃。不可定。於九十日說却是方等者。不久之言亦在法花。何忽於方等中生疑。又言不久。豈是指後三十年爲不久耶。若謂由經明文。云如是方等大乘者。此亦不然。如北經涅槃第四。約半滿中合喩○毘伽羅論者（卽滿字）所謂方等大乘經典○此則明文。以涅槃經滿字。方等大乘亦應判爲方等時教。故知天台此義非正故。吾宗多依南中但屬不定。於義無傷（已上）。
    抄。又歎佛三身（文）問。勝鬘經意。三身俱常住可云歟。答。准今抄釋。唯法身常住也釋見。付之不明（云云）。
    疏。六上云。涅槃經說轉無常識護常識故。諸大乘經其又非一同。所依本有可得是常。能依修起寧無生滅耳。依唯識所依常故。能依亦說爲常。非自性常。是有爲故。若起信等始覺同本亦皆是常。勝鬘經云。一切法常住故（已上）抄十四上云。先依法相宗。言非自性常者。自性卽疑然。當此約法身。報身名相續常。卽上能依亦說名常。常一者化身名不斷常。應用不斷故。卽起信下。二依法性宗先引論。謂本覺是法身。始覺是報身。旣云始覺同本覺。無復始本之異名。究竟則二常無別也○勝鬘經云。一切法常住者。若別說三身。如來妙色身世間無與等無比不思議。是故今敬禮則說化身。如來色無盡無遍亦復然。卽歎報身。一切法常住卽歎法身。是故我歸依。總歸三身。旣云一切法常住。則上二身豈非常住。亦同法花世間相常住。世間尚猶常住。三身豈得無常（已上）。
    抄。金光明經三身品中（文）問。金光明經意。說三身俱常住歟。爲當唯法身常住可云歟。兩方若云三身俱常住者。報化二身是隨染業幻之大用隨機應同之佛也。爭云常住乎。是以今抄釋廣說法身常住故。簡去報化二身。不云常住也。何況震旦人師解釋中云。七卷金光明經云。應化兩身是假名有。非是眞實。念念生滅故。名曰無常（文）若依之爾者。起信論疏（上卷）云。報化二身眞如大用。無始無終相續不絕。故如金光明經云。應身者從無始生死相續不斷故○問。始得自利已。方起利他業。云何利他說無始耶。答。有二釋。一云。如來一念遍應三世所應無始故。能應則無始○二云。以無明盡故始覺卽本然。彼本覺無始世來。
    嘉慶二年九月五日。於東大寺戒壇院東一室。如形令書寫了。
                     圓宗末學小沙彌玄融（三六）


演義鈔二下纂釋第三

　　疏。或但分爲二（文）問。前已引半滿立教乎。何重列之乎。抑南中立半滿二教之師者誰人乎。答。決擇云。前唯據法。此兼約時。故鈔鈔云。旣破五時。四三二時皆已破竟也（已上）會解云。疏或分爲二卽是半滿者。此與無讖名同。彼通此局。以此唯就漸中分。爾今不指能判人者。據天台法花玄義云。菩提流支明半滿教。十二年前皆是半字。十二年後皆是滿字教（彼云。南北通判頓漸不定三教。漸中開合不同。此正漸中分半滿也）然彼列在北地判教中。今謂南中故。略不指人名也（已上）私云。上一音教中已引菩提流支故。今重不指人名也。
    疏。最後雙照一切衆生佛性（文）問。雙照者何乎。答。疏下文云。小大各有四門（已上）抄引涅槃經廣大大乘四門中明佛性雙具四門之相。可見之。
    疏。比與唐三藏三時（文）問。清凉大師意可許深密經第三時中廣攝法花涅槃等經之義乎。答（云云）兩方若云攝者。深密三時者。對三乘根性之一類機。分別五性名別之旨故。不可有廣攝法花涅槃等一乘了義經之義。故今疏下文云。大般若深密等經皆是未說法花之前。就其長時。云定性無性。非永定永無（文）若深密第三時廣攝法花等者。何如是可云乎。若云不攝者。今引笈法師三教畢。此與唐三藏三時之教大同（文）旣笈法師所立之第二時教攝法花。第三時教是涅槃經也。豈非所指同此唐三藏三時教廣攝法花涅槃耶。是以復古記上卷（分教開宗章）云。會深密者。以時收漸教也。五時則於後開於法花涅槃常住妙典爲四五時。今合五作三。第三時中收經甚寬。又持法輪義亦通也。深密經亦說眞如妙有。但奘師所宗宗於不變湛然有耳。今約通略分教（已上）無德所判分明也。何云不攝乎。答。
    疏。眞諦三藏（文）問。眞諦玄奘同立三時教。所依之經文亦全同也。何擧一師不例指餘師。各別列之乎。例如云半滿二教中。先擧無讖指同遠法師等。今何不爾乎。又眞諦在前代。何列後乎。答。今擧笈法師指同玄奘眞諦而各別擧之者。玄奘所立是西域中所攝。眞諦所立是此方所攝。又指年紀是不同也。又所依經別故別指之也。又刊定記第一立三種教。亦有四家。一光該。二玄奘。三眞諦。四吉藏（云云）准此可知。問。探玄記明立教差別有十門。初叙古說。有十家中。第二陳朝眞諦立漸頓二教。六同延法師所立。又雖立三論。西域中所攝也。故探玄記云。第三述西域說者。眞諦三論笈多四教波頗五說並如別說（已上）准此眞諦在西域立三論。來此方立漸頓二教。今何以三論屬此方立教乎。答。一義云。眞諦始在西域已立此三論。來此方亦弘此立教。不同彼智光戒賢唯在西天不來此土。故云爾歟。
    抄。彼云謂佛二月（文）問。今云彼云等者。引何疏記乎。答。會解記云。鈔前文稍略彼云等者。卽眞諦部異執記說也。故下疏引云。眞諦部異執記云。三十八年後說解義經等（探玄但云眞諦記說）然眞諦譯部異執論一卷是天友菩薩造。此云記。眞必釋此論也。據開皇三寶錄。列眞諦所述。然無部異執記。而有轉法輪記一卷。恐是部異執之別名。今叙三法輪。應是此記也（已上）曆代三寶記第十一列眞諦所述云。金光明疏十三卷太清五年出。仁王般若疏六卷太清三年出。起信論疏二卷太清四年出。中論疏二卷九識義記二卷太清三年出。於新吳美業寺出轉法輪記一卷同三年出（已上）會解記依此文如是釋也。但此三寶記之所列是梗概不盡彼所述。何約此文定判部異執記之有無乎。故演義抄五上云。疏又眞諦引眞實論。亦有十義。恐繁不引者。卽眞諦三藏古事記中引（已上）十義者。佛十義也。又梁攝論序（慧愷述）云。本論三卷。釋論十二卷。義疏八卷（已上）又四分律戒本疏四上云。若依眞諦三藏九卷雜記云。袈裟是外國三衣部名（已上）旣如此之疏記於彼三寶記中不列之。故知以彼記之所列。不可定眞諦所述之有無歟。愚案云。如有部異執記歟。部異執論云。舊所出經論中亦有十八部名。但音多訛異。不復如本。今謹別存天竺本名仍以論。初大衆等名次第相對翻之。難殊難。具如義疏中釋也（已上）旣本論末後釋者。自加詞云如義疏中釋。明知釋者自作義疏釋部異執論。是名了異執論說。不可混亂轉法輪記歟（是一）。
    抄。智慧江邊（文）問。深密經第二時說般若者。八部般若中何乎。答。刊定記第一（本）云。次爲發趣菩薩乘者者。鷲峰山等十六會說法。般若此卽第二無相法輪（已上）問。彼經有四處十六會。今云智慧江云四處中何乎。是以天台宗。深密第二時非十六般若經（云云）如何。答。下引會解記。可見之。
    抄。解節等經（文）問。等者等取經乎。答。會解記云。然據大周目錄云。解節經。善見解深密第四一品十紙。據此則解深密之別名。故菩提留支譯名深密解脫經。玄奘譯云解深密經。又求那跋陀譯二卷。云解脫了義經四經同本。准此等取同本異譯之經歟。
    疏。三十年後具轉照持（文）問。探玄第一并今疏下文共云三十八年。今何但云三十年哉（是一）又深密經是淨土所說也。何以娑婆時處定彼經三時之年限哉。爾者解節深密兩經同本云事不可爾歟（是二）如何。答。會解記云。然探玄并下疏皆云三十八年後說解節經。今疏抄並云三十年後。未審何者爲正。然探玄云。眞諦此說必有聖教。豈可自作年數。據此則知。光明但有三輪之名分其年數。又別自有據。又今者解節卽眞諦目深密經。然深密自在淨土說。非鬼王法堂。今作此指者。應指三十年始說經。非解節經正在彼說。例如照此輪在智慧河邊說。然般若十六會四說處（鷲山祇園摩尼藏殿白鷺池側）皆不在智惠河邊。亦是指七年之始。爾亦解節經正在鬼王法堂說。然是解深密別譯者。但眞諦目處則不同爾。例如一卷解節經。在崛山說。亦是解深密經中分出。然自其說處亦自不同故得知也（已上）此作兩釋。且初釋意例如觀無量壽經。雖王舍所說。而經初列六成就中。云耆闍崛山。善導科云化前序（云云）。
    疏。或分爲四卽宋朝笈法師（文）問。上云武丘笈。今云宋朝笈。同名法師豈不相亂乎。又天台玄義第十云。宗愛法師頓與不定同前。就漸更判四時。卽莊嚴旻師所用三時不異前。更於無相後常住之前。指法花會三歸一萬善悉向菩提。名同歸教（已上）今云笈法師。有何依憑乎。答。會解云。前約處擛揀故云武丘此約。
    疏。萬善悉向菩提（文）問。人天有漏善根成佛國可云歟。答。
    疏。二者卽前劉公（文）問。准天台玄義。北地師作五教（云云）今何云南中乎。答。會解云。玄義叙云。北地師亦作五教。而取提謂波利爲人天教○然劉虯乃荊州隱士。正在南中。此則南北皆此立爾（已上）。
    疏。上來諸師（文）問。上來諸師（云云）爾者玄奘·眞諦·劉虯。同立頓·漸·不定之三教歟。答。會解云。如唐三藏唯分三時。不立頓與不定。故教章云。此三法輪中不攝花嚴。故無頓教也。又眞諦亦立頓漸。如探玄云。眞諦等立頓漸二教（卽前隋意頓漸）然不立不定。又劉虯亦無不定教。然虯頓漸亦與諦不同。如上疏辨。然上三師次無不定之教。則招難尤多。除此三師餘立不定。尚招多難（已上）准此釋可見今疏文起盡也。問。了義燈第一云。爲對漸悟卽說三時。若對頓悟無三時別（已上）又云。若約頓悟可立一時（已上）准此玄奘立釋存漸頓二教乎。答。彼頓者不可別指一經。縱雖小乘經。而若有頓機聞之悟二空。則不依次第。故云頓也。故燈第一云。若約頓悟可立一時。又約被於頓悟之人隨說何教。而能頓悟。一會所說二空之理。雙除二執故名一時。所以鹿苑初說四諦法輪。無量入於初地等。若聞四諦不悟法空。云何得入初極喜。不定一會名爲一時。約頓悟。了隨所聞教。常悟空有。乃以二空始終一化。名爲一時（已上）。
    疏。成實云我今正明（文）成實論第一（歸敬偈末復）云。諸比丘異論種種佛皆聽故。我欲正論三藏中實義（已上）同第十四（減法心品百五十三）云。又二種觀空觀。今我觀空觀者。不見假名衆生。如是見正陰中無人故空。若不見法是名無我（已上）又云。以第一義諦故空。非世諦故空。第一義者。所謂色空無所有乃至識空無所有。是故若人觀色等法空。是名見第一義空（已上）同論第十一（身見品百三十）引羅陀經兩處文竟卽云。是經中說五陰無常。衆生空無。先經中說五陰散滅。是爲法空（已上）成實論說生空法空。遍在一部。其二空之名目正出此不今文。問。成實論意明人空二空（文）爾者析破明空歟。爲當諸法當相卽空之義歟。答（云云）兩方。若云明析破之空者。正見成實論（第二卷法緣品）云。若人習此正論。則知諸法皆自相空（等文）又（第十四卷滅法心品）云。五陰實無。以世諦故有。所以者何。佛說諸行盡皆如幻如化。以世諦故有。非實有也○以第一義諦故空（等文如文引）旣云皆自相空。又云盡皆如幻如化等。豈非當相卽空哉。若依之爾者。彼論身見品引羅陀經云。隨諸陰相在。則我心不異畢竟斷。以因緣不滅故。如諸樹雖煎伐焚燒乃至灰炭。樹想猶隨。若此灰炭風吹水漂。樹想乃滅。如是若破裂散壞滅五陰相時。乃名空相具足（已上）是卽析破以滅色。方名空相具足。全非當相卽之義。如何。答。
    抄。一後多分少分說（文）問。今多少者。其義如何。答。准圓覺大疏。釋下不顯了。則阿含部中但有此有此無是老死之一句。明法空義。其餘一部始末多明人空義。故云爾歟。例如諸處釋宗趣云語之所尚曰宗。思之。一義云。二十部小乘合爲六宗。於中分別者。大疏一下云。前四唯小。五六通大小（已上）抄四下云。就五六立在小乘。義通大乘故。云通小大（已上）第五俗妄眞實宗。卽說出世部及末經部。第六諸法但名宗。卽一說部。此二部全末經部一半義通大乘。故云少分也。餘十七部全本經部一半是唯小。故云多分也。又五六通小大。而正是小乘兼明大乘少分。故云多分。但明人空者彌顯也。又探玄五教章共釋第六宗云。此亦通於初教之始（已上）思之。問。第三法無去來。而第四現通假實。此亦並明法空之一分。何少分法空之義但屬五六兩宗哉。答。第三法無去來。而存現在實有。第四亦云現通假實。並未是知諸法皆空之義也。
    抄。二從顯了（文）問。顯了未顯了者。其義如何。答。圓覺大疏一上云。但說人空。不說法空（雜阿含云。無是老死亦不明顯。已上）同大抄三上云。注雜阿含等者。如前所引。無是老死（法空）無誰老死（人空）亦不明顯者。雖有此言不具釋故。於處處文更不說故（已上）意云。雖纔說老死法體空。而不明顯其法空之義相故。云不顯了也。一義云。大般若經第三（學觀品第二之一）云。若菩薩摩訶薩欲通達一切法如幻如夢○如變化事。唯心所現性相俱空。應學般若波羅蜜多（已上）准此體達萬法唯心。方可得如幻卽空之眞法空。故知雖小教說法空。而未知唯心故。法空之義不可明顯也。一義云。三論玄義（吉藏撰）云。問。小明一空。大辨二空。可有差別。旣同其二空。大小何異。答。雖同辨二空。二空不同。略明四種。一者。小乘析法明空。大乘本性空寂。二者。小乘但明三界內人法二空。空義卽短。大乘明三界內外人法並空。空義卽長。三者但明於空未說不空。大乘明空亦辨不空。故涅槃云。聲聞之人但見於空不見不空。智者見空及以不空。空者一切生死。不空者謂大涅槃。四者小乘名爲但空。謂但住於空。菩薩名不可得空。空亦不可得也。故知雖明二空。空義有異。故分大小（已上）疏。涅槃亦說（文）涅槃經二十七（北本）首楞嚴三昧者。有五種名。一者首楞嚴三昧。二者般若波羅蜜。三者金剛三昧。四者師子吼三昧。五者佛性。隨其處處得名（已上）問。般若有二種。一者三德中般若。二者六度中般若也。彼涅槃經所說。是三德中般若。今所論者。六度中無相般若也。豈引彼爲今妨乎。答。玄義中遮此救云。彼卽救言。經稱佛性亦名般若者。是三德之般若。何開無相之般若。若爾者。涅槃第八何意云。如我先於摩訶般若中說我與無我。其性不二。不二之性卽是實性。實性之性卽是佛性。如此遙指明文灼然。何意言非（已上）意云。涅槃經明指般若經所說之實性卽名佛性也。
    疏。又般若離四句（文）問。離空相之眞般若者。爲因自宗始教執無之空。爲終教無性眞如之空。答。准會解意。指依他無性之眞空（見）抄三上云。空是卽有之空故。雖空不斷。斯則卽俗之眞也。不同始教如龜毛兔角方說名空（已上）法界觀注云。性空眞如一相無相（已上）務本記云。隨緣無礙故曰性空（已上）准此可知。會解記意。般若之空通但空與眞空。其但空者始教也。眞空者終教也。
    抄。空尚是四句何況有耶（文）上云。般若離四句者。是空四句也。卽如上所引經。云非有相非無相等是也。今不壞四句者。是有四句。應知。
    鈔。文可知（文）問。鈔下揲釋之。外更無餘文。何云餘文乎。答。鈔釋四句中一句故。指餘三句故。會解云。言餘文可知者。旣般若不壞有者。體色明空雖不壞有。以無自性故亦非有也。雙取則兩亦互泯。則雙非故云可知（已上）。
    鈔。智論云一切實（文）問。實非實者何乎。答。決擇云一切實等者。如次配眞諦俗諦。雙表中道。雙遮中道也。或有空俱非四句皆實故。云一切實○四句皆亦實非實○四句皆非實非非實（已上）愚案云。爲證四句義引智論。故知實者有也。非實者空歟。但抄云四句皆實。
    鈔。卽中有遮有表（文）會解云。以因緣所生法上說四句故。卽空是空句。卽假是有句。於卽中內卽有遮表。雙遮顯中。是雙非句。雙表顯中。是兩亦句。故云卽下二句也（已上）。
    鈔。結立正哉（文）問。科意如何。答。會解云。上立初二兩時。要須各具四門。故云是知大小各有四門也（已上）。
    鈔。昆勒論（文）會解云。昆勒論。此云篋藏。有三百二十萬言。佛在世時大迦旃延之所造也。佛滅度後人壽轉滅。憶識力劣。不能廣誦。諸道人撰爲三十八萬四千言。若人入昆勒門論議無窮（已上）。
    抄。惡性車匿見此入道（文）問。車匿入道者。爲佛世已入道。爲當遙指滅後當入之事歟。若云佛世已入者。智論第二卷中。阿難臨涅槃時諸問四事中。云惡口車匿云何共住（已上）若已入道者。何如是請問乎。若云指滅度者。旣云見此入道。明知佛世已入道（見）如何。答。智論第二云。佛告阿難○車匿比丘如梵天法治。若心軟復。應教迦旃延經。卽可得道（已上）阿難互問滅後事。然弗如是告勅。旣云卽可得道。明知遙指滅後事也。探玄記第二云。爲說迦旃延經。此云離有無經。破我慢心也（已上）。
    抄。五果指定（文）問。何不指定乎。答。會解云。梵云婆麁富經。此云犢子○以此部律文未至此方。難以覈定故。云恐來始定（已上）私云。迦旃延經亦未度經也。彌難指定乎。鈔如涅槃經云。
    抄。如乳有酪性等（文）涅槃經第二十六（高貴德王品第十之六）云。善男子。如汝所說。若乳無酪性。不應出酪○善男子。如其乳中有酪性者。不應復假前緣力也。善男子。如水乳離臥至一月終不成酪。若以一渧頗求樹汁投之於中。卽便成酪。若本有酪。何故待緣。衆生佛性亦復如是。假衆緣故則便可見○若待衆緣然後者。卽是無性。以無性故。能得阿耨多羅三藐三菩提（已上）問。今云乳有酪性。而下云乳無酪性。如何。答。經自說云。若待衆緣卽是無性（云云）何更疑乎。但決擇云。言有但有因性。言無但無果性（已上）會解亦同。如下引。
    抄。石無金性（文）問。涅槃經二十八（小本）云。譬如衆石有金有銀有銅有鐵○我說二因。正因緣因○以二因緣得阿耨多羅三藐三菩提。如石出金（已上）集成記云。智論三十六云。法性名爲本分種。如黑石中有金性。白石中有銀性（已上）今何云石無金性乎。答。會解云。言石無金性等者。現因無果性也（已上）所喩之法旣云因緣得菩提。能喩之石亦待衆緣可出金。若不藉衆緣不可出金。故云石無金性也。
    抄。迦毘羅城空（文）決擇云。言迦毘羅城空者。各歸四大故。大涅槃空者。各歸三事故（已上）攝所成之城。歸能成之四大故。云城空也。三事者。法身般若解脫之三德。合此三德爲涅槃故。離此三德無別涅槃。
    鈔。非有如虛空（文）虛空是且許無爲常住故。假對佛性之有德而簡之也。兔角可知。會解云。非有如虛空等者。經云。善男子。衆生佛性非有非無。所以者何。佛性雖有。非如虛空。何以故。世間虛空雖以無量善巧方便不可得見。佛性可見是故。雖有非虛空佛性。雖無不同兔角。何以故。龜毛兔角雖以無量善巧方便不可得生。佛性可生。是故雖無不同兔角。是故佛性非有非無。又三十七云。若有說言衆生佛性非有如虛空。非無如兔角。何以故。虛空常故。兔角無故（已上）上所是第三十五（迦葉品第十二之二）。
    疏。淨名云佛身無爲（文）問。清涼大師意。可許淨名經攝第三時抑揚教中之義哉。答。按抄意。但破不明常義。而不破攝第三時教之義也。問。玄義第十云。說般若時。諸大弟子皆轉教說法。雖不怖取。盛以具知菩薩法門何得破訶茫然不識○故知褒貶不應在般若之後。非第三時也（已上）意云。淨名經明褒貶。不可居第二時般若經之後。以淨名經在方等部內。抑挫二乘褒揚菩薩故。至般若經具知菩薩法門。轉教說法。若云淨名經在般若經後者。般若經中具知菩薩法門竟。何却得破□茫然不識乎（爲言）此釋尤有理。如何會通乎。答。會解云。彼意以淨名在方等部中故。破不合在般若後。今疏主但引彼破不明常住者。此難立名而已。然不妨是第三時。故圭山云。漸設五時之異。而吾宗取淨名不妨在第三時也。然彼又云。淨名所訶事在往昔。近述前語以辭不堪。當知十二年前已應致訶。據此則知天台。謂淨名訶二乘時。自在十二年前。若說淨名經時。正在方等部內。不在般若後也。今問彼云。如阿難是佛成道夜生二十出家三十命爲待者。彼宗十二年說阿含。八年說方等。是則說方等時。阿難尚未出家。那得十二年前阿難亦被淨名訶耶。故天台此說甚違理。故今疏主不可引此說也。故上抄但云。而所立名義之中皆有難也。下文云。揀去不定。從多分說。亦有理在故。吾宗不難彼五時次第也（已上）又云。更破般若。不合在第二時○此亦不引者。亦不妨南中立當第二。此亦順三法輪等（已上）准此可知。但於般若經中。具知菩薩法門。何却茫然不識之難者。此難不然。般若經中具知菩薩法門。何亦抑揚哉。如次下引。故知如來善巧隨時屬便。折伏攝受不可定局也。
　　疏。般若亦云（文）大般若經五百八十六云。又滿慈子。如日輪出放大光明。螢火等光悉皆隱沒。如是菩薩修行淨戒波羅蜜多。迴向趣求一切智智。普勝一切聲聞獨覺迴向涅槃所有淨戒（已上）智論三十五揲大品經文云。所以十方恒河沙舍利弗目連。不如一菩薩者。譬如螢火虫雖衆多。各有所照不及於日（已上）。
    鈔。逆順出入（文）決擇云。於色界四無色界四滅定一九次第定。自下向上。名順出入。從上向下。名逆出入。或順或逆。皆有全超半超以表自在故（已上）。
    疏。提謂雖說戒善（文）問。戒善者。五戒十善也。爾者清涼可許彼經說戒善之義乎。答。玄義云。彼經但明五戒不明十善。唯是人教則非天教。縱以此爲人天教者。諸經皆明戒善。亦是應人天教耶（已上）。
    鈔。明究陰陽（文）問。五分律十五云。時有五百賈客。乘五百乘車。中有二大人。一名離謂。二名波利。二人昔知識死爲善神。恒隨逐之。作是念。今佛始成大道。未有獻食者。我今當令二人飯佛使長夜獲安。卽以神力車牛皆躓。衆人怖懼日向求神。彼神於空中語言。汝等莫怖。今佛世尊初成大道○未有獻食者。汝奉上𪎊密。長夜獲安。衆人歡喜。卽和𪎊密。俱樹下（已上）寶積經第十一（密迹會第三之四）及普曜經等。並天神告知之。今何云易卜知乎。答。
    鈔。知佛成道名爲樹神（文）問。今云知佛等者。雖知是佛。不知所名。故名樹神歟。不知佛故。名樹神歟。答。但總知是聖人。而未知名義故。見座樹下卽名樹神也。起信疏下云。又如提謂等。以人天位見佛爲樹神。及天神身等准此。卽六道衆生慈見佛不同也。皆非出世相故非等也（已上）四分律戒疏二下云。問。不知是佛不得運者。若供不知不應得福。答。供本漫心生福。皆敬雖對佛身作樹神想。以心通故。佛邊得福。若本剋心對佛神想別無福也（已上）准此等釋。提謂漫心作聖人想。不剋心作神想也。又圓覺大鈔二上云。居士明究陰陽。讃龜易卜。知有聖人初出現在樹下。謂爲樹神（已上）此釋分明也。思之可知。
    鈔。說世間因果（文）問。世間爲因果者何乎。答。折薪記第二（教起前後）云。有義亦攝人天等者。卽呪願之詞也（已上）。
    鈔。不起法忍（文）大乘法苑林第四。得不起法忍卽是初地。或第八地（文）會解云。不起法卽無生忍。約仁王五忍明義。卽當第四忍攝七八九地。柔順忍卽第三。順忍攝四五六地（已上）。
    抄。名曰齊成（文）問。會解記引正文云。名曰密成。今云齊成。應是密字（已上）而圓覺大抄二上云。普曜經云。第二七日提謂等五百賈人。施佛𪎊蜜。佛與授記。汝於來世當得作佛。皆同一字名曰齊成（已上）豈亦誤哉。如何。答。
    鈔。卷當第八（文）會解云。然第三會報自第八卷。今所引者卽第十一卷末并十二卷初說也（已上）。
    抄。一揀云不定（文）問。今云不定者。爲頓漸不定中不定。爲當如何。答。一義云。圓覺大抄二上云。一簡去不定。則無剋定之失。不違密迹等經（初空後有。先大後小。是不定也。今簡去之。則先小後大初有後空之判無失。非謂指前不定教也。彼於頓漸中不定。此唯於漸教五時中不定也）二從多分說。則不違自所立義。故有理在（已上）麁字全寫今抄文。而更加注文。意云。於不定教應有二種。一於頓漸中有所不攝之一類大乘經。是名不定教。正是南中諸師所立者是也。二唯於漸教中亦有不定。謂漸教者要可先小後大。而亦有先大後小之一類。卽密迹經中。成道第二七日說三乘。阿含經中說如來涅槃之相。是名漸中不定。今簡去此不定者。彼諸師等所不存知也。故知南中諸師唯爲免。初有大乘難故立不定教。而非爲旣復有小乘離也。一義云。會解記引此覺抄注文竟卽釋云。此上雖辭應。更詳總明違順。并結成違順。二科疏意以定差當。此不詳辨也（已上）此師意云。今抄云有二義故者。若約劉虯不立不定教。則爲成順理故。簡去不定也。若約通觀等立不定教。則從多分故成順也。謂小乘多分不明法空故。名有相教等（爲言）一義云。一揀去不定者。具含二義。謂笈公惠觀等爲妨初有大乘難。加不定教。而猶不免後有小乘之不定失。故今揀去之。劉公以總不立不定教故。亦可揀去之。故知初揀去不定之義。不局劉虯。可通惠觀等也。
    疏。二後魏光統。花嚴傳第二云釋惠光。姓楊氏。定州盧人也。年十三隨父入洛。四月八日徃佛陀所。從受三歸。陀異其眼光外射如焰。深惟必有奇操也。苦邀留之。且令誦經○至夏末度而出家○時人號之聖沙彌也○陀曰。此沙彌非常人。若受大戒。宜先聽律。律是慧基。非智不發。由是多習律行○會佛陀勒那初釋十地。光乃命章開釋。獨最其功。又四分一部亦其草創。後更聽花嚴。深悟精致。研微積慮。遂涉涅槃源○乃當取匠恒親講授。光以爲。正教之本莫過斯典○有疏四卷。立頓漸圓三教以判群典。以花嚴爲圓教。自其始也○司徒高散曹僕射高隆之及朝臣司馬令孤子儒等。曆代名賢重之如聖○初在京任國僧都。俄轉爲國統○奄化鄴城大覺寺。春秋七十矣。常願生佛境。而不定方隅。及氣將欲絕。大見天台來下。遂乃投誠安養。溘從斯卒（已上）。
    疏。承習佛陀三藏（文）問。今云佛陀者。卽是佛陀跋陀羅歟。答。不爾。是佛陀扇多也。花嚴傳云。佛陀勒那初譯十地（云云）卽十地論序云。中天竺勒那摩提○北天竺伏陀扇多○譯出斯論十有餘卷（已上）准思可知。但伏陀者佛陀之訛轉歟。問。正見續高僧傳。先第一卷（譯經篇初）菩提留支傳中云。又有北天竺僧佛陀扇多。魏言覺定。從正光年至元象二年。於洛陽○譯出金剛上味等經十部（已上）正光年者。後魏孝明帝（是第八帝）正光元年庚子也。元象者。東魏孝靜帝之年號。但一一年而相當後魏文帝（是第十帝）大統四年戊午。從正光元年至元象。都經十九年也。然今抄所引佛陀三藏傳者。是彼同傳第十六（習傳篇）具如次下引。而言當後魏孝文者。是第六帝延興元年辛亥至正光元年庚子。總經五十年。豈非時代懸絕乎（是一）況佛陀扇多此云覺定。佛陀此云覺者（云云）明知別人也（是二）又古今譯經圖記第三云。沙門浮陀跋摩或云佛陀。此言覺鎧。西域○譯毘婆沙論一部一百卷（已上）此亦名佛陀也（是三）又兩卷旨歸上卷撰號云。三藏佛陀撰。亦名法業（已上）今云三藏佛陀者。定應是佛陀跋陀羅。名相濫哉（是四）如何可指定哉。答。
    鈔。佛陀是西域人（文）續高僧傳第十六（習禪初）云。佛陀禪師。此云覺者。本天竺人○結友六人相隨業道。五僧證果。唯佛陀無獲。遂勤苦勵節○時得道友曰。修道藉機。時來便剋○卿於振旦特是別緣。度二弟子深有大益也。因從之遊歷諸國。至魏北台之恒安焉。時孝文敬隆誠至別設禪林○恒安城內虛家資財百萬。崇重佛法爲佛陀造別院。常居室內自靜學一業。有小兒見門隙內。炎火赫然。驚告院主。合家總萃覩無所見。其通徵玄觀斯例衆也。識者驗以爲得道矣。後隨帝南遷定都伊洛。復設靜院勅以處之。而性愛幽栖。林谷是託○有勅就少室山爲之造寺。今之少林是也。帝用居處○時或告衆曰。此少林精舍別有靈祇衞。一立已後終無事乏。由使造者彌山。而僧廩豐溢。從彼至今將二百載。雖荒荐頻繁。而寺業充實遠用比之佛陀。無誤傳矣。時又入洛將度有緣。沙門遍光年立十二。在天衞井欄上反蹋蹀䤻。一連五百衆人誼競異而觀之。佛陀目見惟曰。此小兒世戲有工。道業亦應無昧。意欲引度。權以杖打頭。聲響清徹。旣善聲論。知堪法器。問能出家不。光曰。固其本懷耳。遂度之○又令弟子道房度沙門僧稠。教其定業自他行東夏。唯此兩賢得道記之（已上）尋云。如此傳文云。結友六人。五僧證果。何故今云同學五人等乎（是二）又續高僧傳第二十二（明律上）云。釋慧光○年十三隨父入洛等（云云）全同花嚴傳。此並明惠光受佛陀度之年齡。何故一傳前後或云十二或云十三乎（是二）。
    鈔。反移都洛陽（文）且案紹運圖。後魏有十二主。第一太祖道武皇帝拓跋氏。都雲中。五主無異途。第六主孝文帝改拓跋姓爲元氏。遷都洛陽。自爾以來號爲元魏。相繼經七世。總十二主。治天下一百十九年。其後分爲東西兩魏。
    鈔。知後爲則天所取（文）則天皇后出家可閑居少林寺之事。兼知見之也。
    鈔。遂指水令西山透隴而流（文）有人云。少林等無用水。故佛陀以神力令水流出也。透隴者。岡名隴也。
    鈔。一是稠禪師（文）續高僧傳第六（習禪）云。稠以佛法要務悉在修心。財利動俗事乖道化。乃致書返之（已上）此是北齊文宣送財供之時事也。
    鈔。故云稠公辭唐（文）會解引傳云。稠以死要心因。證深定九日不起。後從定覺。情想澄然。因詣少林寺。祖師三藏呈己所證。跋陀曰。自葱嶺已東禪學之最。汝其人矣（故今云得道）後詣懷州西王屋山修習前法。聞兩唐交鬪咆響振巖。乃以錫杖中解各教而去（已上）。
    鈔。不同延公大小（文）問。唐本鈔云。不同遠公。仍爲正乎。答。疏上文云。二隋延法師立漸頓二教。又唐本隋遠法師等故。今抄亦有異本。但決擇揲釋。今抄云不同延公等。會解記云不同遠公等。明知唐本亦不一准歟。
    問。大小相望者如何。答。決擇云。延公大小由小起名漸。大小由小起名頓。約根性以判漸頓。此師空有陳名頓。空有隨闕名漸。約化儀以判漸頓。故不同（已上）。
    鈔。言具說者（文）問。光師意以何經教名頓教乎。答。抄云。言具說者。卽如涅槃等（云云）付之不明正救光師花嚴。疏第一云。今此經者。三教之中蓋是頓教所攝（已上）又云。頓者始於道樹爲諸大行一往直陳宗本之致方廣法輪。其趣淵玄更無由藉。以之爲頓（已上）此等解釋併以花嚴經正判頓教。今何擧涅槃經所說而釋卽是頓也乎。答。此事實難思。且致探象之料簡者。清涼意云。光師判頓漸二教。少異諸師。謂佛爲根未熟者。漸次先說無常後說常等。如是諸經並名爲漸。故知此漸教者。局未盡理不具說之不了義經。不可攝涅槃等了義經也。若爲根熟之輩。於一經中一時頓說常無常等諸法門。不前後次第歷說。而具盡法義無一所闕。如是了義之諸大乘實教是名頓教。故通攝花嚴涅槃等經。非但局最初頓說。以名頓教故局花嚴經也。故折薪記云。然此中頓漸二教。漸約不具頓約具說○又說此中頓教卽上漸教中次義（已上）上漸教中者。誕法師所立也。但上云一時頓說者。非一念一剎那名一時。例如玄讃第一釋六成就中。此言一時。一則不定約剎那。二則不定約相續○說聽事訖總名一時（已上）准思可知。但於光法師疏釋者。且指所見之本經。一往示其相之許也。然不云局花嚴故。非重難勢。況旣云爲諸大行一往直陳乃至更無由藉等。明知爲諸根熟之大行機。於一經中具足演說法門。不歷前後次第。故名頓。豈不通涅槃等經哉。問。若爾者。今頓教者。是化法之頓也。非化儀之頓。何疏云此亦化儀乎。答。先說空後說不空。如是漸次前後歷說。旣是化儀。今對此漸卽一時頓演。豈非化儀哉。問。所立之趣向不可爾。光師自釋云。頓者。始於道樹乃至更無由藉等。定應是局花嚴一經。何況明判云今此經者頓教所攝哉（是一）然若如所立及折薪釋者。但是延法師漸教有二義中。別取初義爲漸教。偏取次義爲頓。爾者彼頓教不可攝中。五教章釋誕師頓教云。如直徃菩薩。大不由小故名爲頓。亦以無小故。卽花嚴是也（已上）彼誕師者。卽今延師也。旣云無小。明知不具說。旣不具說。故不可攝頓中。亦非漸故。如是頓說之經教今光統師不攝判歟。答。探玄記第一釋此光師三教攝今圓經之相云。卽以此經是圓頓所攝（已上）方軌第一云。此經卽頓及圓二教攝（已上）意云。約化儀則頓教所攝。約化法則圓教所攝（爲言）准此等釋及今疏抄。私案云。頓教有二。譬如日出先照高山。又如日沒時還照高山。雖先照還照有異。而所照高山全是一山。花嚴涅槃雖初說終說有異。而並同於一法門中具足演說一切佛法。共無由漸。故彼此同名頓教歟。問。若爾如花嚴約化法以攝圓教。於涅槃經亦可爾哉。答。不爾。頓義彼此同故雖俱名頓。而恐化法相濫故。別立圓教以爲第三。獨攝花嚴也。問。如光師疏釋者。偏局最初頓說以明其頓。今何約於一法門中具足頓說一切佛法。廣攝涅槃等諸經哉。若如所立者。深密經第三時雙說三性三無性八識二我等。亦應是頓教哉。答。
    鈔。三圓教者卽是花嚴（文）問。光師所立漸頓圓三教中。今花嚴經者。何教所攝哉。答。進云。圓教者卽是花嚴（文）付之不明。
　　疏。此亦約化儀（文）抄釋意云。此師所立教亦約化儀亦約化法。不同諸師偏約化儀但約化法等。謂漸頓約化儀。圓教約化法。故今對圓教一種亦約化法故。指漸頓二種者。亦約化儀也。例如彼有無等四句中雙亦之句。准思可知。折薪記第二云。然此漸頓皆約化儀者。由圓教亦化法故。言亦也（已上）。
    問。隋延法師所立漸頓約機以立。齊朝劉虯約化儀及時（等云云）明知今對彼劉虯可云亦約化儀。何對自所立之圓教哉。答。抄至自釋成之。何及所論哉。問。抄下釋吉藏三法輪中云。光統三教。二約化儀。一約化法。三皆對根。今此師立唯約化儀。准此可有亦約機根故云亦之義哉。答。准次下會通刊定記漸頓不分等三難。可知之。
    抄。此師所立義多唯理（文）問。此師所立義多違理。何云順理哉。謂漸教者。先說無常。後說常。空不空等亦爾。准前五時之難。亦違勝鬘等在初時明常住。又違涅槃之時有小乘之釋（是一）又三教中二約化儀一約化法。豈無立教雜亂過乎（是二）又漸頓中大乘可有權實。今不分之（是三）又雖約化儀立頓漸。而猶立教中不顯權實義（是四）准難已前諸師。此等諸難尤是多。今何云義多順理乎。答。前代諸師雖立教是多。未立圓教。況不顯花嚴經說如來無礙解脫圓極祕密自在法門。何況簡別漸頓圓之三類機乎。然今殊指圓教。云爲於上達分階佛境之者。正是初發心時便成正覺之機類也。又此等妙義非私所立。承習佛陀三藏。實是可信也。尤可依用。故至相大師搜玄記中盛依用此立教故。云多順理也。旣云多順。明知有小違云事。卽今所擧諸經是也。
    疏。意明今時堪受頓者（文）禪深詮下（廣明悟修漸頓竟）云。然上皆只約今生而論。若遠推宿世。則唯漸無頓。令見頓者。已是多生漸熏而發現也（等文）。
    鈔。其第三亦約化法揀異前（文）決擇云。此釋妨也。應有。問。言第三亦約化法。何不疏亦約化法。答。有二意。一頓漸二名恐濫延師。以化儀揀之。故偏云耳。第三圓教前無師立無相濫。故不云化法。二從多分說。文顯可知（已上）一義云。


演義鈔二下纂釋第四

　　疏。三隋末唐吉藏（文）問。吉藏法師立幾教判一代諸教乎。答。疏云。吉藏法師立三種法輪（文）付之不明。今此三轉法輪出妙經涌出品。彼且別爲一類滯小之人作此說。更非欲會通一代聖教。是以撿吉藏師法花遊意云。佛教雖復塵沙。今以二義往收。則事無盡。一者赴小機說名曰小乘。二者赴大機說稱爲大乘（已上）此則以小乘大乘之二教可判一代聖教（見）今何違彼師所立出判教之相乎。答。實如來難。雖難思。且任清涼大師定判。撿彼法花遊意云。問。三種法輪具幾種耶。答。一往則花嚴爲根本法輪。自花嚴之後法花之前爲枝末之教。此經則屬攝末歸本。然法花結束一代該羅頓漸。則具足三輪（已上）旣云結束一代。豈非以三法輪判一代乎。今抄釋全寫此遊意之文。何違彼師所立乎。但於所出難之解釋者。此且將化法判一代之解釋也。今亦非不存之故。疏云據法但有大小者。卽指此等釋歟。然今就約化儀結束一代之定判。如此難破之處也。問。法花遊意中十門分別。一大意門。二旨歸門。三釋名顯門。四辨教意門等（云云）初大意門亦有十門。一欲爲諸菩薩說菩薩行故說是經。乃至第六云。欲說三種法輪故說此經（云云）卽引信解譬喩涌出之三品。以釋三法輪。次至第四辨教意門擧南方五時北土四宗竟。更述自義明二藏教。開大小兩乘。是則爲顯說經之因緣。明三法輪。全非爲判一代說教。何況旣案一往之言。彼師亦許不盡理。何強難之乎。故知彼師意以二藏教攝盡一代。故遊意云。第四辨教門。南方五時之教。北土四宗之論。無文傷義。昔已祥之。今略而不述也○問。若爾者卽大小無分。淺深渾亂。何得論明聲聞菩薩兩經開大小二種乘耶。答。佛教雖復塵沙。今以二義往收。則事無不盡一者赴小機說名曰小乘。二者赴大機說稱爲大乘。而佛滅度後結集法藏人。攝佛一切時說小教名聲聞藏。一切時說大乘者名菩薩藏。卽大小義分淺深教別也。問。何以得知唯有兩藏。答。中論云。前於聲聞法中說十二因緣。後爲習行堪受深法者以大乘法說因緣相。智度論云。阿難迦葉結集三藏彌勒阿難文殊結集大乘藏。地持論十一部經名聲聞藏。方等名菩薩藏。而大品思益法花涅槃此四部經。皆對昔小稱歎今大。卽知一代始終俱明大小二教也（已上）旣辨教意門中破南北立教竟。正擧自立教云。佛教雖復塵沙。今以二義往收。則事無不盡（文）又云。一化始終俱得大小二教也（文）解釋明鏡也。何違彼師所判釋三轉法輪判教之旨乎。答。實如來難。其義尤爾。但今諸師判教自一教至五教。廣列二十家。若有所立同者。更不別立。擧一師指類之。然嘉祥所立二藏教。全是曇牟讖所立半滿二教。其二教順違則前已明故。今不可重擧。然彼三法輪判教。且約化儀結束一代。正是彼師所存也。頗得下總相會通中依本起末攝末歸本兩門之意。又法花有誠文。故殊擧此判教以明順違也。爾者彼遊意釋何爲相違乎。
    疏。二除先修習（文）問。吉藏師意。三法輪中枝末法輪者。局小乘教歟。爲當通般若等諸大乘經歟。答（云云）若云局小乘者。彼師正自判自花嚴之後法花之前爲枝末之教。豈非通指中間諸大乘經哉。若猶強云不通者。可有三法輪所不攝之經教。爾者法花結束一代該經頓漸之解釋。豈非招相違哉。又無量義經云。四十餘年未顯眞實（文）此諸大乘經已顯眞實歟。未顯歟。若云已顯者。違無量義經。若云未顯者。豈非枝末哉。若依之爾者。經但云學小乘者。可局小乘（見）如何。答。
    疏。攝末歸本法輪（文）問。吉藏師付立三轉法輪。且攝末歸本法輪之所歸本者。卽是法花一乘歟。爲當指第一花嚴歟。答（云云）兩方。若云卽是法花一乘者。案三法輪之得名及次第。初名根本。次名枝末。後名攝末歸本。若云攝末之末卽是指第二枝末者。所歸之本豈非指第一根本哉。若依之爾者。
    疏。據法但有大小（文）問。抄釋枝末云。花嚴已後法花已前皆爲枝末（已上）准此者。花嚴法花並爲一乘。此二經之中間大小乘經皆名枝末（見）爾者可云據法有一乘大乘小乘。今何云但有大小乎。答。會解云。據法但有大小者。由枝末法輪唯指學小乘者。今以此判。於法花已前。諸經應皆小乘。故致違理故。今對彼所立特云據法但有大小也（已上）。
    鈔。法花別爲一類（文）問。下於執三疑一執小疑大之二類。何但標一類乎。答。會解記云。法花別爲一類滯小之機者。如下立十門化儀。此但攝末歸本門中一類機爾。此一類機雖歷前二三等時。然皆滯於小見。而云執三疑一者亦由小見不除故。執三乘爲了。三若爲了。則存小乘故成彼小見。今皆顯實。小見方除也。若不執小見者。在前二三時中冥得大益。則非法花所會也。而天台亦然。根鈍後熟。今入佛慧。故知法花唯爲一類鈍根爾。若根稍利。自不到法花也。故今云。明知經意不指般若等爲枝末也（已上）。
    鈔。下開宗立教之中（文）問。撿下開宗立教中。全不見三法輪義。爾者指何文乎。答。會解云。若孝之下文。正是總相會通中。依本起末門攝末歸本門中收之。初門先大後小。卽今根本法輪後起枝末也。次門先小後大。卽今攝末歸本也。今云開宗立教中收者。恐失對會故爾（已上）問。吉藏法師意。成道已後何年月日時說三法輪教乎。答。刊定記第一（本）云。四唐吉藏法師立三法輪。
    疏。一梁朝光宅法師（文）問。依天台法花玄義等。共震旦國諸師立教。南朝三家北朝七家。然笈法師宗愛法師惠旻法師柔法師次法師惠觀智藏法雲等並是南朝之法匠也。此等諸師通立三教。而於漸教開合不同。總有三家。是名南三。謂或分爲三時爲四時爲五時。並如今疏前等引。然開善寺智藏光宅寺法雲。同用惠觀所立五時教也。爾者光宅法師亦立三教。若立五時歟。今何云立四乘教哉。答。實如來難。其義尤爾。又光宅法花疏中無有一處立四乘教攝判諸教。雖然廣明三車四車權實。是卽任運成四乘教。故彼疏第四云。三種寶車卽是羊鹿牛車。卽譬昔日阿羅漢辟支佛大力菩薩三乘學人究竟果。珍寶大車平等一種。無三種差別。卽譬今日法花經中爲衆生化同得佛果（已上）又釋經云如此種種羊車鹿車牛車今在門外可以遊戲之文云。明長者示諸子三車處內。合如來示三乘人果處。三車旣在門外。然三乘人盡無生智在三界外。若同斷三界正使煩惱盡。出三界外證盡無生智。故言不車處也（已上）又釋各賜諸子等一大車云。卽譬上方便品中第八於諸菩薩中正直捨方便但諸無上道。明如來爲三乘人說法花○初言各賜諸子等者○內合明如來今日平等爲三乘人說大乘經令同得圓極妙果也（已上）此等文中廣明三車大白牛車三乘一乘。總成四乘教。故探玄記叙光宅四教已云。具釋如彼法花疏中（已上）是則昔三乘今一乘。昔今合論總成四乘。故知約時以判也。故今疏云。前三是三乘。後一是一乘也。但凝然大德云。此約化儀成此次第（云云）。
    鈔。四衢卽四諦（文）問。四衢與露地爲同爲異。答。會解云。文句云四衢道中者。舊云四濁障除如四達路。更得一濁除。如露地坐（以經云於四衢道中露地而坐故也）今不爾。五濁直明垢障之法。未論治道。不應譬衢道。衢道正譬四諦。四諦觀異名爲四衢。四諦同會見諦。如交路頭。見惑雖除思惟猶在。不名露地。三界思盡名露地。住果不進故云而座。故今用之以譬四諦也（已上）舊云等者。光宅疏第四也。五濁中四濁是橫故喩四衢。却得是竪論時分故。除此濁別喩露地也。又嘉祥義疏第五云。增一阿含云。四諦譬四衢。斷四諦下惑盡通達四諦。如路之四達爲衢。露地者。旣斷四諦下正使盡亦無蓋纒故。稱露地（已上）意云。先約見惑盡四諦理顯故云四衢。後約思惑盡無擁蓋故云露地也。若依天台文句意。斷見惑證四諦理名四衢等。如會解記引可知。今疏抄等無細釋。例准可知。問。今明光宅立教。何不依彼疏而判四衢卽四諦哉。答。玄賛第五亦云。四衢道者四諦理也（等文）諸師一同之定判也。又光宅所釋尤非理歟。
    抄。羊鹿虛指出門不上車（文）問。羊鹿牛與三種車。爲合喩一法。爲離喩各別法。若云離喩各別法者。今抄上云羊鹿虛指。下云不上車。只是文之綺互更不見喩別法。故五教章云。此中三車約彼三乘所求果德。餘不見羊鹿牛體與三種車體簡別之釋義。今抄亦云。丈六權智是是牛車體。全不簡別牛與車乎。若云合喩一法者。玄賛第五云。唯取後智名車。本智名牛（已上）又云。一白牛體卽根本無別智。導行種智車名牛。引車故（已上）又釋化城云。此中不說解脫道中正證生空擇滅。眞智名爲世間三昧。假解此是羊鹿非是車體（已上）意云。二乘解脫道中正證生空擇滅眞智。是名羊鹿。從彼根本觀起後生有漏。假解智分別諸法自共相等。是名車體也。准此等釋。羊鹿牛如次喩聲聞緣覺菩薩之根本智。三種車如次喩三乘之後得智。以根本智在前而起。後得智在後而起故也。道理尤可爾。今家豈不許此義乎。如何。答。
    鈔。丈六權智（文）問。權智者何乎。答。圓覺大抄二上云。丈六佛智是牛車體決擇云。言丈六智等（云云）問。色釋四智。豈非牛車褥。答。且據三乘其信故作此指。或就寄化顯報作如是說（已上）。
    鈔。諸子皆索明皆無體（文）問。付明索車義。且聲聞緣覺菩薩之三人者。索自乘之羊鹿牛歟。爲當索一乘之白牛歟。答。可索一乘之白牛也。問。正見經文云。羊車鹿車牛車顯時賜與。但索自乘之三車。全不見索一乘之白牛。如何。答。決擇云。言諸子皆索故者。問。喩中索權（故經云羊車鹿車牛車顯時賜與）法中索實（一乘根發根宜扣聖義言索）若爲通會。答。喩就能索故分其三法。從所索故爲其一（已上）意云。
    鈔。三乘三根（文）問。三乘三根者。爲三乘卽三根。爲三乘中各有三根。答。會解云。言三根者身子爲上根。第一周法說卽解故。四大聲聞（須菩提迦旃延迦葉目連也）爲中根。第二周喩說方解故。富樓那五百聲聞等爲下根。第三周宿世因緣說始解（已上）准此三乘及聲聞乘中三根（爲言）問。聲聞旣有三根。餘二乘何不爾哉。謂法花三周說一乘中。初周身子受記之時。同名菩薩共蒙一授記。是爲上根。如攝論十義一乘中。二意樂亦有二義。第二義者是也（至抄三上委可記之）初周旣如是。餘二周亦可爾。豈非菩薩亦有三根皆求法求記哉。今會解意。何三根求記偏約聲聞哉。答。
    鈔。乃無有二豈令有三實以爲一（文）問。文意如何。答。無有聲聞緣覺之二乘。豈令有第三菩薩乘實爲一乘。又界內聲聞緣覺菩薩同各殊走出而至門外。則聲聞緣覺別得一乘。菩薩猶住本乘所獲是異乎。卽違等賜之義。故如是責也。
    鈔。初以三車誘引諸子（文）問。此經文者。正違四車義。全順三車。謂上標初以三車。下云然後但與大車者。凡云但者抑上之詞也。意云。雖初雙以三車誘引諸子。而後但與三中大車（爲言）若謂下云大車。非上所言之三中大車者。但之言尤難消乎。是以法相宗以此文爲三車之正證乎。如何。
    疏。則抑諸般若（文）問。准自他宗之立教。多以般若經判有餘不了義之教。謂深密第二時南中諸師五時中第二無相教自宗五教中空門始教並指般若經也。縱雖一經中含多數。故實非局判。然取多分配屬之並許此義。答爾今亦判般若爲權教。有何難乎。何況見次下疏抄明會共三歸今一中。引用叡公釋。述般若等諸經以實體不立故皆屬法花之旨。今破光宅。豈非成自害乎。答。凡法花者開三乘五性顯示一乘一性。是其大意也。然法花已前諸經中或有五乘人。根性各別。其所說之性相亦隔曆。是卽乘法俱權。謂深密等經是或有乘尚是權而說一實相法是卽眞實了義之所攝。謂般若等經是也。或有乘法俱了義。謂勝鬘密嚴等是也。然法花但會乘法俱權之經教。不會了義實教。今光宅不辨此義。偏判唯法花爲實故破之也。決擇云。疏則抑諸般若及諸大乘了義之經者。般若亦法了故。已有抑實之過。諸大乘了義之經攝花嚴勝鬘等乘法俱了故。成抑實之過也（已上）乘者三乘五乘之人機也。法者一乘一性之法理也。思之可知。但於一經中含多教等難者。此是自宗之所判。非光宅之所知。以光宅約化機約時判教故。今旣執唯法花爲實。指法花已前悉爲權故。此亦約時判四乘故。如是難也。次於次下云實體不立等釋者。今辨順違總有四科。初二兩科就彼所立直辨順違。第三會通教旨者。清涼以自意樂正會通經宗。却顯辨順違不染之由。故抄云。三會通教旨顯違順之由也。前辨吉藏順違中。亦有此例。可見之。故知會通教旨中。諸門建立並是清涼之實義故。云實體不立等。全非隨轉光宅述教意也。至下可抄之。
    疏。是知共大亦有權實（文）探玄記第一云。一乘三乘有存有泯。諸說不同。或聞唯破二乘。卽謂唯約不定種姓。或聞無二亦無三。卽謂大乘實教亦破。或聞不破大乘。卽謂大乘權教亦存。今釋有二位。一約事破二乘實滅。二約教亦會大乘權教。大乘權教許入寂二乘不成佛故。但深破二乘卽是破三。是故破二破三皆不相違（已上）此釋肝要也。須得此意見今疏一段之趣。
    疏。法花但會昔權（文）抄上文云。法花別爲一類滯小之人（等文）意云。法花經廣約法譬因緣。三周說於一乘。悉明二乘成佛。以爲正宗。彼昔三乘中菩薩雖權實有異。並信知自身當作佛。然正曆事都滅身智實歸灰斷者。唯是二乘也。於是實教菩薩雖見此灰斷。旣悟定性無性悉當作佛之旨故。卽謂只是化城全非永滅。故今疏云。共實不滯方便也。然權教菩薩堅執五性法爾各別。不知定性無性同具平等大慧皆當作佛故。今法花約平等大慧之實性。但深破二乘實滅。則彼權教菩薩五性各別之堅執亦自被破。卽如上所引。探玄記釋應知。故今疏云。法花但會共權也。問。疏次下云。昔三旣別實不兼權（已上）又抄云。實體不定皆屬法花（已上）豈非法花所開會三乘中通攝實教哉。答。集成記第一云。問。何故抄云一乘三乘昔權今實實體不立皆屬法花等耶。答。法花但會昔日權教歸今一乘。不會昔實。昔實本是一乘故。元同此體不假會之。如轉識成智之時不轉識體體識本淨是無垢識故。妙引此義。誰人得知取要而言之。但可將今家始教爲權後三爲實配彼一乘三乘昔權今實（已上）元同一體者。昔日實教如來藏性。與法花如來知見。其體全同。但昔實不兼權故。至法花決了之故。云皆屬法花。卽引轉識成智。以令准例。彼不轉識體如此所歸之實卽昔實故。不可云會。又彼成智如此不兼權。至法花決了之故。云皆屬法花也。問。若深密等權教亦說法身眞常之理。須同法花佛知見故。不可云會。如何。答。權教以有爲無漏法爾種子爲三乘性故。不論定性無性。具佛種姓。何同法花說定性等豈具佛知見皆當作佛哉。又彼所說法身理者。凝然不變事理體別之理。何同法花事理相卽之妙義哉。故至法花說定性無性。齊具平等大慧之佛知見皆當作佛。則權乘菩薩法爾無漏之有爲種子亦隨被破。故探玄云。深破二乘卽是破三也。故知不可以轉識成智時不轉識體識體爲例准也。然密嚴勝鬘等實教直指本覺靈知名如來藏。卽與法花佛知見全體同也。又許彼藏性隨緣全作諸法。豈非理事相卽哉。又許定性無性同備本覺悉當成佛。全不滯方便。凡以法花名妙。更不可超此義。爾者有何過可破之哉。但勝鬘密嚴等昔實教者。別爲一類菩薩。而不兼二乘權機。然法花會直對舍利弗等正說云。今爲汝等說最實事。汝等所行是菩薩道等（云云）卽是名決了聲聞法。亦可謂實兼權。卽是法花不共之玄旨也。彼勝鬘等雖無如是決了。而旣不滯方便故。不可屬所開會。
    鈔。此是光宅之意（文）問。文意如何。答。決擇云。此是光宅之意者。此是依光宅意難清涼也。言若作北宗難者等者。上假作光宅難。是南宗立教意。今作北宗卽唯識宗也。故天台然師云。今時言北宗云謂俱舍唯識據此。然師與清涼同時則北宗正是唯識宗也○以彼宗正立三中大乘爲實故。有此難。有本云此宗者誤矣（已上）。
    鈔。故約會取昔小（文）問。自下抄文釋疏何文乎。答。疏有兩科。謂今云若開權顯實等者。會三爲一也。次云若廢立實等。會三歸一也。今抄有三段。一上來直科判疏文。二自下總明兩科大意。三今疏先明會三爲一。下別釋初科也。且自下總明大意中亦三。初約會廢二字略釋兩科意。二然開廢等言下。約通別二義廣釋開廢等相。三言若開三顯一下。會解記作兩釋。初釋意。默抄上文。後釋意。約上通義明今疏意（云云）具如下引。
    鈔。然開廢等言（文）問。上釋科意但云會取共三歸今一。又云廢昔三立今一。全無開字。今何云開廢等言乎。答。會解意云。會中合開謂約理則開三顯一。約行則會三爲一。以理不可分行是佛因故合名會。而不妨細分時約理行區分之廢中含會歸。謂約教則廢三立一。約果則會三歸一。以教是虛設果亦虛指故。總名爲廢。而不妨細分時約教果區分之。是則會通理行廢通教果也。但今明通局。則分開會廢三。於會中有會爲會歸之二故。還成四義。以對教理行果也。又圓覺大疏上（本）改會爲名攝爲。謂廢立開顯攝爲會歸之四義。如次配教理行果也（云云）。
    鈔。約教則廢三立一（文）圓覺大抄二上委注釋之。故彼釋覆於一極云。各以所證爲眞實。則無由見圓通法性（已上）次釋一極自影云。能所俱泯。眞性圓現（已上）次釋三乘之行等云。旣達眞理。人天施戒尚皆佛因。況三乘行耶（已上）次釋圓歸一果云。全性之果無別新生（已上）次釋三乘之果非究竟故云。二乘之果但是三昧權教。大乘之果但擧之以爲所忻。作起行方便。究竟無實。故花嚴中。說修因契果行相方名生解（已上）。
    抄。若約通者（文）問。若廢一種唯約教者。何成通義乎。又開會等言可通教乎。答。圓覺大疏上（本）又廢立局教。餘三通三（以上）同大抄二三云。又廢下通也。初句猶局。謂三乘教是虛設名言。己宗一向須廢。不可開會。唯立一乘令證入故。次句方通也。言餘三者。開顯攝爲會歸等也。言通三者。理行果也（已上）次下廣釋通三。可見之。准此可知。但今云並通四種者。兩記共云四字誤也。應作三字（云云）。
    鈔。唯廢一種（文）問。上抄云。約教虛設果亦虛指故並廢也（已上）下釋諸聲聞等皆非滅度之文云。是廢小果。明知果二種並約廢也。今何云唯廢一種則約於教哉。答。會歸與會爲聊不同也。謂若會取昔三爲今一。則正約理行。若會通昔三歸今一。則正約教果。然今正科明會三歸一故。前後抄文順正科意。以理行屬爲故。釋教果並廢也。但今云唯廢一種則約於教者。雖果法正約廢。而兼通開會等。故今爲顯兼通義故。於開會等中攝果。仍於廢中唯出教除果也。問。若爾何故抄云若約通者（乃至）今疏從此哉。如此者。廢偏約教。開會等通行果。此判疏正意（見）何況圓覺大疏全同之。如何會通哉。答。
    鈔。言開三顯一則（文）問。自下揲釋疏文歟。爲當如何。答。會解作兩釋。初釋意者。自揲釋抄次上通義中開顯義通理行果三法。故圓覺大抄二上云。次句方通也○（私云如上引）理行果也。開顯通三者。如上說。謂昔說三理謂各別證。今不法身是同○（佛云全寫今抄故略之）心生歡喜。自知作佛。則實相顯矣。其攝三會三文雖各異。義意不別。思之可知。不能一一揲釋（已上）次釋意云。亦以此釋疏也。謂以疏云開權顯實等。權卽此三。實卽此一。而此中權字含理行果故。今分釋云若約理者等也。故抄上釋通義意。卽云今疏從此也。然下方揲科名云。今疏先明會三爲一而不解釋者。以前已含釋故（云云取意）問。今抄唯明開顯義通理行果之旨。何無結例會歸等亦通三之釋哉。答。自可例知故。略不言也。上所引圓覺大抄云其攝三會三等。准思應知。
    疏。汝等所行是菩薩道（文）問。疏引妙經文云汝等所行等。爾者指過去本發菩提心時修行熏習之種子歟。爲當退菩提心已後之所修小行歟。答（云云）兩方。若云退大已後所修小行者。法花論（下卷菩提流支譯）釋妙經明十種無上義中云。一者示現種子無上故。說兩譬喩。汝等所行是菩薩道者。謂發菩提心退已還發者。前所修行善根不滅。同後得果故（文）指過去本發菩提心時所修善根種子（見）若依之爾者。抄釋疏云。引藥草喩品。證小行卽是佛因（文）明知退大已後所修小行名汝等所行也。如何。答。小行名汝等所行也。若大行者。何上牒今爲汝等說最實事。卽下云汝所行等哉。是卽爾前所經但說二乘行各證自果。未說是菩薩道。而今欲明小行卽是佛因故。先牒今爲汝等說最實事。明知汝等所行者指小行也。但於法花論者。自宗列祖中未見會釋此論文。然餘宗人師多釋此文。且如嘉祥法花論疏下云。初揲草種子無上卽是菩提心。花嚴云。菩提心者。是十方三世諸佛種子。三世諸佛菩提心由成正覺故。說雲雨譬下。第二示經處○汝等所行是菩薩道下。第三釋經○謂發菩提心退已還發者。叙聲聞人有三時。一者過去本發菩提心時。二者中間退菩提心時。三者聞法花經還發菩提心時。今卽取前後菩提心爲種子無上故。取此文而釋之也。所修行善根不滅同後得果故者。過去發菩提心行菩薩行。中間雖退而菩提心種子不滅○同後得果者。初發菩提心同後重發菩提心得成佛果故也（已上）意云。初發菩提心與還發菩提心。互相初成同得佛果。是故中間小行亦成菩薩道。其故者。若不迴心向大之時。小行不自作佛因。爭得說菩薩道哉。明知初後菩提心種子與力助成方得佛果之時。中間所修之小行由大心所引卽成菩薩道（爲言）已上任盡意記之。但解釋之深旨。可尋彼宗明匠也。依此釋者。偏指過去本發心時之大行。云前所修行也。一義云。
    鈔。餘不引（文）問。餘者何乎。答。會解云。以正明中義通理行果三。今引證中二文皆證三行皆佛因。是約行中開權顯實故。今云餘略不引也（已上）。
    疏。若廢權立實（文）問。權實中各有教理行果四法。今廢何等立何等乎。答。決擇云。疏廢權立實等者。廢彼三乘。權教卽不廢也。立此一乘實法（理行果也卽等意也）能廢能立一乘教卽法花經也（文）。
    鈔。前中有法喩合（文）問。今明取昔廢共之意中有二段。上來明會三爲一。則是會取昔三之義已釋成竟。又自下明會三歸一。則是廢昔三立今一者也。然今亦明會昔成今之旨。豈非兩科混亂故。答。決擇云。問。前會三爲一當取昔義。故疏云。則三是一更無別一。此會三歸一當廢昔義抄云。三外無別一實之法。有何別耶。答。前約理行果故取。此約教故廢。故不同也。或前約三乘有體一乘無體。當取昔義。此約一乘有體三乘無體。當廢昔義（已上）此有兩釋。初釋意如文可知。前別約理行果。今別約教（爲言）或此釋意前後兩科共通四法。謂今約教則理行果亦廢之。前約理行果則教亦會取之。是則就所約分會爲會歸。就所顯義共通四法歟。若無所詮義。則能詮教不立故。離理行果不可有教。若無能詮教。則所詮義不顯故。離教不可有理等。是故約教。則理行果亦廢之。約理行果。則教亦取之（爲言）但前抄云。唯廢一種則約於教（云云）全無教會取之文。故此義不可爾歟。後釋應知。一義云。前云會三爲一者。不動昔三。全取爲今一。如彼理行法體全是一實體是也。今會昔成今者。三乘差別相全是虛設。故廢彼差別虛相。則此一實自顯故。云三外無別一實之法。亦云會昔成今也。又廢虛設之別相歸一實之總相故。云但三爲別一爲總耳。亦云會三歸一也。故知前科約體。當門約相歟。一義云。前云會三爲一者。偏約所會之權乘理行。如云汝等所行是菩薩道者是也。今云會昔成今者。且就昔實不兼權。今會廢彼二乘權。會歸今一乘實故。云會三歸一。然其所歸之實是昔實故。云會昔成今也。准下所引圓覺大抄可知之。
    鈔。故彼經云摩訶般若（文）大疏九上（出現涅槃章）云。今以義求不出三法。卽摩訶般若解脫法身以爲其體○然此三種不離一如。德用分異。卽寂之照爲般若。卽照之寂爲解脫。寂照之體爲法身。如一明淨圓珠。明卽般若。淨卽解脫。圓體法身。約用不同。體不相離。故此三法不縱不橫不並不別。如天之目。如世之片。名祕密藏。爲大涅槃（已上）抄見如下引。今所引經文中。初云摩訶般若乃至亦非涅槃者。明不縱不並也。次云三法若異等者。明不橫不別也。
    鈔。至出現品（文）大疏如上引。同抄十九上云。涅槃第二云。我今當令一切衆生及以我子四部之衆悉皆安住祕密藏中。我亦復當安住是中入於涅槃。何等名爲祕密之藏。猶如伊字三點。若並則不成伊。縱亦不成。如摩醯首面上三目乃得成伊。三默若別亦不得成。我亦如是。解脫之法亦非涅槃。如來之身亦非涅槃。摩訶般若亦非涅槃。三法各異。亦非涅槃○薦福釋云。並將喩類法。喩文不足。以法云解脫之法亦非涅槃等。喩中應云。唯一一盡不成伊也。以解脫等三有一一不成故。夫證涅槃須有能證身。須有智慧火煩惱等滅。此三法合名證涅槃。若唯身亦非涅槃。唯般若亦非涅槃。唯解脫亦非涅槃。此三各別未有斷證。亦非涅槃。喩別亦不成。若智者意。四義名殊。東西日橫南北日縱。云卽竪也。謂若法身本有次修般若後得解脫。卽是縱義。以經生越世彌亙淨穢故。如縱三默水。橫者三法異體同時如三列火。並乃合爲一體。列乃名居一處。卽但用一法。今摩訶般若亦非涅槃等。是合縱並竪明此三。曰縱擧一攝二。曰並故云般若非也。擧般若中已攝二故。三德若異。亦非涅槃卽雙合橫別。一一異體卽合於別。異體同時卽合於橫。故云。上云三默若別亦不得成。已含橫別也。亦可橫卽是並。對縱爲橫。對別爲並。故經但有三句。於義成四。而總釋云三。俱不思議焉可縱。俱不思議焉可橫。俱不思議焉可並。俱不思議焉可別。意云。卽一而三。卽三而一。非三非一。雙照三一。焉可作一三等思。若作體一用別而明。尚未免於並別也。然有云。伊字如品字。有云。如倒品字。後義爲正。由此釋異。古德解義取捨不同。或一德在上。二德在下。或謂二德在上。一德在下。並不得意。西方伊字。二默在上。天目之喩。不可二目在一目上。如來恐人誤作此解故。以天目轉喩伊字。則不得定一二上下。但取不可縱橫及並別耳。若定說言一上二上。非唯義理不得圓妙。致令二喩自互相違。謂梵字樣者●。此西方伊字三目之一當於眉間●●此其狀也。諸公何惑（已上）決擇云。此意時則同異無礙。處則合離聞滯。體則一異莫拘。言思叵寄故云爾耳（已上）下天台立教中云三德之果不縱不橫等。其外前後諸文擧涅槃三德故。今具引之。
    疏。實不兼權（文）問。實不兼權者。其義如何。又昔實與法花實同異如何。答。圓覺大抄二上云。又諸般若及淨名之類。皆密約實理彈前二乘。但以機聞各殊不兼權教故。迦葉自責云。譬如根敗之士。其於六根不能復利。如是聲聞諸結斷者。於佛法中無所獲益（自知不成佛也）○今法花三根聲聞皆與授記○則是聞權會權唯是一實。法花云妙。妙在於此。然所歸之實卽昔實也。但以昔未會今會之。而爲妙矣（已上）意云。密約衆生本有之佛性一理無隔生佛不簡自他之實理。以得前二乘自調之局見。而未直指小機所修證之行果。以開會之故。迦葉等自責。或譬根敗。或類敗種。故云機聞各殊。是卽不兼權之義也。但其所說之實理全同法花。故今抄四下云。以一事理無礙宗內統法花維摩涅槃等故（已上）彼大抄云。然所歸之實卽昔實也（已上）卽此意也。問。若爾何故今抄次下云。昔日雖有大乘（等文）是卽昔日如來藏性與法花如來知見可全別（見）若今所歸之實卽昔實者。何云昔所未說等乎。答。昔日對菩薩密雖說定性無性皆當作佛。而未直對小機顯說汝等一切衆生皆悉具有如來知見等故。云爾也。非謂藏性與知見有異。卽大抄云。密約實理彈呵二乘。今抄云。未曾顯說等。思之可知（是一）然今直對小機顯說汝等一切衆生皆有如來知見。則彼小機小心等修證之行果悉成佛行佛因。豈非昔所未說而今說之哉（是二）又義苑疏第一云。泊乎法花。理事旣圓融。冥同性海。其猶百川洪蕩同歸于海。海無異味。故屬於別。演義云。卽此同中必有別義（已上）准此昔維摩等實教中雖說如來藏性等。而以不兼權故。未會權小機冥同性海。今法花開會小乘理行果。旣窮盡竟。是故所入一乘卽是花嚴別教。故法花理事無礙。是名同教。卽此同中必有別義也（是三）總以上三義故。抄云今辨一乘別有法門。又云實體不立皆屬法花也。但其所開示之如來知見。卽是昔藏性也。所宗尚之理事無礙全同維摩等。故今抄四下及彼大抄共釋昔今同者是也。問。大品經第二十四云。若智若斷智是菩薩無生法忍（已上）全同法花云汝等所行是菩薩道。爾者豈實亦兼權哉。答。法界品本會判爲十分。第六擧失顯德分中。先說聲聞人不見法界佛果。不見法界菩薩竟。後明其不見之所由中。亦先說因時不修見因。後說果時絕無見分。探玄記第十八云。問。如有經言。聲聞緣覺若智若斷皆是菩薩無生法忍。旣亦是菩薩所得。何故此中而言總無。答。二乘是菩薩法忍。非菩薩是二乘所知。問。若爾何故經云汝等所行是菩薩道耶。答。由迴心故。是漸悟菩薩道。非是頓圓。此約頓圓故非彼分（等文。更有數重問重。最肝要也。尋讀可知）准此案云。但是約法以開會之。非謂爾時會座二乘如是開悟故。卽是昔實不兼權也。
    抄。謂共日雖有大乘（文）問。今云大乘亦說如來藏性等者。通指諸大乘經所說凝然常住之眞理歟。爲當別指實教大乘之所說歟。答。別指勝鬘法鼓淨名等所說隨緣不變具分融通之如來藏性也。問。此義不爾。抄主爲成此義。下引叡大釋中云。如般若諸經（云云）明知不局實教。通指權實諸大乘經云事。如何。答。圓覺大抄二上云。問。釋約法花已前。但是三權。若法花中乃至涅槃但是一實。進退推求皆無四義。光宅疏主何立四乘。答但於一代時教。權實相對立有四乘。何必同時（以昔三權對今一實卽爲四會）況法花之前亦有一實。謂對一類頓說如來藏性眞常之理。又諸般若及淨名之類（等文如上引）謂對一類頓說者。有一本云。謂對一類頓利根說如來藏性。是卽全依今抄。如是釋成明知今云昔日大乘亦說如來藏性等者。別指爲頓大利根者所說之實教大乘也。但於叡大釋者。彼亦准此大抄釋。思之可知。
    抄。一乘三乘則昔權今實（文）一乘權實者。昔日一乘不兼權故。今日一乘兼權故。云昔權今實也。三乘權實者。昔執三乘眞實不能進趣。則方便門閉故。佛說三乘本意未顯故云權也。今悟三乘是方便。卽進入一乘故。方便門開。是時佛說三乘本意已顯故云實也。


演義抄二下纂釋第五（自下會解第六）

　　疏。二陳隋二代（文）問。天台南岳兩師俱經二代歟。答。南岳者。陳宣帝大建元年六月十二日入滅故。今二代者天台也。故會解云。三帝門師者顗師也（已上）問。傳叙天台云。春秋六十有七。開皇十七年十一月二十四日。座蛻於天台山石像前（已上）依紹運圖云。隋有三主。謂一高祖文帝。二煬帝。卽文帝第二子也。三恭帝。卽煬帝孫也。文帝御宇有二年號。開皇二十年。仁壽四年（云云）或說云。有三年號。鏡常一年。開皇十九年。仁壽四年（云云）爾者不及煬帝。應云陳隋二代二帝門師。今何云三帝乎。答。煬帝爲晋王之時受戒故云爾也。
    抄。陳朝一帝（文）陳有五主。謂高祖武帝文帝臨海王宣帝後主也。一代總經二十三年也。
    抄。煬帝爲晋王（文）煬帝未卽位之前。進爵爲晋王也。例如通眞記上卷云。大唐者河東晋陽。是唐虞舊封。主李氏高祖神堯。初受周封爲唐國公。至隋進爵爲唐王。入隋受恭帝禪位始。號唐國（已上）初受周封者。編年通論第十云。唐高祖。諱淵。字叔德。姓李氏。世爲周隋題官。襲封唐公（已上）周是後周也。身不賤德秀世名望無隱之官人故。云顯官也。旣未受帝位之前。進爵爲唐王。今云爲晋王。亦例云爾。然云王者。諸侯王也。公者諸侯。公侯伯子男五等中第一等也。
    疏。此教明生滅因緣（文）法花玄義第三（三明四諦境）云。所言生滅者。迷眞重故。從事受名○迷眞輕故。從理得名。苦無逼迫相。集無和合相。道不二相。滅無生相。又應苦空三亦如是。又無生者生名集道。集道卽空。空故不生集道。集道不生卽無苦滅。卽事而眞。非滅後眞○無量者。迷中重故。從事得名。苦有無量相。十法界果不同故。集有無量相。五煩惱不問故。滅有無量相。諸波羅蜜不同故。大經云。知諸陰苦名爲中智分別。諸陰有無量。非諸聲聞緣覺所知○無作者。迷中輕故。從理得名。以迷理故。菩提煩惱名集諦。涅槃是生死名苦諦。以能解故。煩惱卽菩提名道諦。生死卽涅槃名滅諦。卽事而中。無思無念無誰造作故名無作。大經云。世諦卽是第一義諦。有善方便。順衆生說有二諦。出世人知卽第一義諦。一實者無虛妄無顛倒常樂我淨等。是故名爲無作四聖諦（已上）釋籤第三云。然後聖行中明四諦義。兼含大小。若解生滅及以無量其久。則顯無生無作。久稍隱略。具如止觀第一記○次無生者○從界內理以立名○次無量四諦者○從界外事以立名。又無量之名從竪從橫。具如後說○次無作者○從界外理以立名。爲對前之立當分義故。界外理云實全指界內生死煩惱是也○以迷理故。菩提是煩惱。卽理性眞智菩提何者是耶。界內見思是也。生死涅槃例此可解。次卽事下略結。煩惱生死是事。菩提涅槃是中無指時來任運而然。非久思非暫念。無有四年主故云無誰。性本自然故無造作。是故此四俱名無作（已上）。
    私云。因文便故。俱引之。下釋四教毎段。以四諦爲所詮。得此所引文意。可消彼義也。又玄義云。又應苦空者。相應于苦空也。
    抄。旣卽四種諦（文）問。四種四諦者。何經論所說乎。答。勝鬘經說有作無作。涅槃經第十一十二說有量無量也。演義抄八上（四諦品）云。依常所釋但有其二。或名有作無作。或名有量無量。有作有量卽是小乘。無作無量卽是大乘。今以義開故成四四諦（已上）問。苦集滅道何名聖諦乎。答。大疏三上云。四聖諦者。聖者正也。無漏正法得在心故。諦有二義。一者諦實。二者審諦。言諦實者。此約境辨。謂如所說相捨離故。眞實故。決定故。謂世出世二種因果必無虛妄。不可差失。言審諦者。此就智明聖智。觀彼審不虛故。凡夫雖有苦集而不審實。不得講諦○故瑜伽九十五云。由二緣故名諦。一法性故。二勝解故。愚夫有初有後。具二故偏說聖諦（已上）抄八上云。諦通二義。聖字唯屬審諦○故瑜伽下引證二義。法性是諦實。勝解是審諦（已上）。
    抄。苦以逼迫爲義（文）疏三上云。逼迫苦卽有漏也。時增長者集。卽業煩惱寂靜名滅。謂卽涅槃。出離名道。謂止觀等。此約相說。通大小乘。智論云。三是有相。滅是無相。大乘四諦皆是無相（已上）抄釋意云。四諦各二句。初句釋名。後句出體也。此約相說。等者結屬生滅四諦。智論云。下引證亦是結前生滅生後無生也（云云）問。釋苦集等名義者。通別圓之三教亦是同歟。爲當異乎。若云同者。會解云。鈔言滅以累盡爲唯據之說。故成實等說滅者。譬如燈滅則膏明俱竭。若大乘非唯滅惑而已。實乃法身常住滅。謂本來滅故（已上）滅義旣隨教而實。餘苦等義亦而不同歟。若云異者。縱生滅無生等是不同。於苦集等之得名何云異乎。如何。答。
    疏。通者問也（文）問。通教有當通有他通。今云通者同也者何乎。答。會解釋下解妨難云。正釋并引證是當教得名。故疏云通者同也。今此通妨。是約通前後名通也（已上）餘義至下可知。
    抄。從緣生法無性（文）抄八上云云。何言無生四諦。從緣無性空故名之爲無。非斷無也。滅雖無爲。因惑滅顯。亦曰隨緣○苦集滅道以爲空筌。其猶筌蹄以求魚兔。無相空理卽爲眞兔。得魚忘筌。是悟空旨便成大乘。非離四外別有大也。如非離筌而得魚矣（已上）。
    疏。謂解苦無苦（文）涅槃經第十三云。解苦無苦等（云云）全如今文。
    疏。正爲菩薩傍通二乘（文）問。通教者。三乘同禀此教故。知三乘俱是正機也。不可有傍正。故大品經。欲得三乘果者。當學般若之文證三乘同禀之義。今何云正爲菩薩等乎。況案般若經大意。專遣蕩鹿園證果聲聞之有執。而兼不妨蕩下位菩薩之有所得心。故知却應云正爲二乘傍通菩薩乎。是以深密三時中。以般若經爲第二時。了義燈第一云。爲對漸悟。卽說三時。若對頓悟。無三時別（已上）旣云爲對漸悟卽說三時。明知第二時般若經專爲不定性聲聞等也。今何云傍乎。答。會解云。疏傍通二乘者。然此教雖許三乘同學。而乘分達二空爲成己見故云傍也（已上）准此於二空理菩薩深達進大乘道。故名正爲。二乘分達而却成已見。故名傍通（爲言）但於大品經者。總明三乘同學之旨。不可遮有傍正也。次以般若經爲深密第二時者。傳教大師不許此義（云云）縱又雖深密第二時。專爲不言。何妨天台所立通教正爲菩薩哉。諸師意不一准。何必一概哉。
    抄。當聲聞學無生（文）問。圓覺以從緣生之由成諸法無生之宗。爾者聲聞亦以何因由成諸法空寂之宗哉。答。通教三乘。同得巧度一切智。故下通相料揀中。抄云。謂一眼色從八微生。柝至極微○此名析法。不須柝破○有通教起也（已上）准此因緣所生卽無自性之義。雖三乘同得此巧度智。而緣覺殊觀十二因緣故。偏云知從緣生等也。
    抄。通則上通別圓（文）問。上通別圓者。三乘俱通接歟。答。釋籤第三云。接義本在法花經前。於中仍是菩薩。今借得去之語以證菩薩。迴心據教而論不論必皆去（已上）意云。若約迴心。前進得去仍是菩薩也。是利機也。若約鈍機。則不必前。前進得去故。云不論等也。問。凡今云通上下者。其義如何。答。會解云。以此教於菩薩中有二類機故。謂利與鈍。則但見偏空。不見不空。止成當教果頭佛。行因雖異。果與藏教故。今云下通二乘。若利根菩薩非但見空。兼見不空。卽中道分二種。謂但中不但中。若見但中。別教來接。若見不但中。圓教來接。故言上通別通別圓。只由此義故立通名。不名共也（已上）問。抄云下通二乘者。此通當教二乘故云爾也。會解何釋云果與藏教齊等乎。況彼宗意釋通義但有通通通圓之三義。全無藏之義。又通別通圓旣是祕接故云通。若藏者。亦可有接藏哉。然旣無接藏。何有通藏哉。故玄義第三云。七種二諦○別接通五也。圓接通六也。圓接別七也。問。何不接三藏。答。三藏是界內不相卽小乘取證根敗之士故。不論接。餘六是摩訶衍門。若欲前進亦可得去。是故被接（已上）釋籤第三云。次問何不接三藏者。問三藏二乘永入滅者。答中云界內小乘根敗故取證故是昔教二乘人也餘六是摩訶衍等者。此置二乘約通菩薩等於法花前有接義故。云餘六三藏。菩薩非但教拙。以未斷惑故。接義不成。故一教俱廢。所言廢者。二乘之人。於法花前。生滅度想。菩薩後轉成行中人（等文）旣三藏中三乘俱無接義。何有下通三義藏哉。答。案會解意。今抄云上通別圓者。正約別圓來接。是利機前進得去也。但下通二乘者。非謂鈍機退下。以藏教來接。只約二教齊等。名爲可通故會解次下云。六位通從乾慧等○四教儀云。一乾慧地○與藏教五停心。總別等三位齊二性地○與藏教四善根齊。三八人地四見地此二位○與三藏教初果齊（等文）五與彼二果齊。與彼三果齊。七與彼四果齊（云云）四教儀者。是彼第一卷也。如解釋者。下通藏教故。可名通教云事明鏡者歟。准此今云下通者。且約位通之一義歟。更可尋彼宗匠。一義云。案鮮演師意。今云上通別圓者。只是約法未必約利機前進得去歟。謂通教正明因緣無性當相卽空之義。爲此教玄旨。然別圓中亦有此義故。云通別圓。更非約機見深理增進後教也。決擇云。鈔上通別圓等者。問。若據覈其定實唯成當教中義。云何通別圓耶。若據互有名通者。餘之三教亦應名通。皆互有故。又違前文云退。非二乘柝法非別圓。此是三獸渡河之意等。今謂。通云。但以無性空義別圓亦有各用。當教餘義揀之故。無相濫。如彼教事理無礙。圓教亦具但以事事無礙揀之成別。又解別圓教中所有通義。皆屬通教故。餘雖互有。各隨增強以立異（已上）。
    抄。又言皆通者（文）問。今案。又言者對前。儲別釋歟。爲當如何。答。會解云。又云皆通者。下牒疏釋也。上抄所辨通上通下。是疏意。今正約法揀之（已上）意云。上總述大意。下牒釋疏文也。問。正見抄牒釋。但顯當通之義。又唯通於淺。不見通深之義。何大意與牒釋忽成相違乎。加之上解妨難。專依上通別圓故。立通稱不名共教（云云）然如今抄牒釋。正是共般若意。全違疏云八字皆通淺深乎。如何。答。會解云。疏意以此八字。通至彼二教故。云通淺深。如下二教亦明此八字。隨教釋義不同。然皆通是此八字故。下結云。通義雖八。因教方知故名通教。餘例知。別教云別。義雖八。乘教方知圓教唯唯此（非約下釋八字是通深也。思之。已上）抄。巧度一切智（文）問。巧度者如何。答。會解云。大品三智中卽一切智也。而言巧度者。藏教拙觀柝色。通教巧觀體色。故名巧度（已上）圓覺略抄一下云。然據大品等經。具有三智。謂一切智。道種智。初是聲聞。次是菩薩。後是如來（已上）演義抄十三下釋一切智智云。上一切智是根本智。重言智者後得智。此二無礙名一切種智（已上）。
    抄。四斷通者（文）會解云。以此教與前藏教俱是界內教故。所斷不斷界外塵沙。與二乘同斷見思也。但能斷之智巧拙與前教異爾（已上）問。鈔上文云。二乘人同學二空。旣學法空。何不斷界外塵沙哉。答。
    抄。五行通者（文）問。三乘如次修諦緣度。所修是別也。何云行通乎。答。會解云。雖諦緣度不同。而入見修位中。通是無漏行故。則通前有漏各別也（已上）四教儀第八云。後次三藏教約生滅四體十二因緣六波羅蜜三法分三乘。今明通教。則如此三乘同觀無生四諦見第一義。而分三乘之別者。事如前解。三乘同體假入空觀十二因緣。見第一義而分三乘之別者。事如前釋。三乘圓觀六波羅蜜。見第一義而分三乘之別者。如前分別。如此豈同三藏之三乘也。問曰。菩薩可修六度。二乘何得亦同修六度耶。答曰。涅槃經云。福德莊嚴有爲有漏無漏是聲聞法。何處有慳貪聲聞破戒瞋恚放逸散亂愚癡羅漢譬支佛也。但二乘之人不能偏行其事成就衆生。何曾不同修六度第一義諦無說道而斷結也（已上）意云。行諦緣度。有事修有理修。且如六度。若曆事相施財受戒等。是有爲有漏也。若觀六度從緣無生卽見第一義。是無漏也。然今二乘人雖不能遍行其事成就衆生。而觀六度見第一義故。今抄云見修無漏行同也。已上愚案也。追可尋明師。
    抄。六位通者（文）抄十九下（離世間品）云。天台引此立於通教通少通大通淺通深○大品云。菩薩從初乾慧地至菩薩地。皆行皆學而不取證佛地。亦學亦證云通三乘位也○乾慧地者。三乘初心通名乾慧。大乘卽是三賢之位。小乘卽是五停心等○總觀無生四眞諦理故。乾慧之意云未故定水故。二性地者。若用總想念。成三十七品。初發有漏善。入煗法頂法恩法世第一法。皆名性地。成內九故。三八人地者。謂信行法行二人體見假心發眞。斷見惑在無間道。卽八人地。四見地者。卽是三乘同見第一義之理。同斷八十八使盡也。五薄地者。發六無礙。斷欲界六品惑。證第六解脫。欲界煩惱薄也。六離欲地者。謂斷欲界五下分結盡。離欲界煩惱也○七已辨地者。卽發眞無漏。斷五上分結。八十八使修惑盡斷。三界事究竟故。言已辨地○八辟支佛地者。緣覺功德力大故。能侵除習氣故。九菩薩地者。從空入假。道觀發流。深觀二諦。斷習氣色心等無明。得界外法界道種智。遊戲學佛十力等故。十佛地者。大功德力資於智慧。一念相應慧觀眞諦究竟。習氣究竟盡也。故智論云。聲聞智慧力弱。如火燒木。雖然猶有炭在。緣覺智慧力強。如大火燒木。木改炭盡。餘有灰在。諸佛智力大。如却燒灰炭俱盡。亦如㝹馬等喩。問。菩薩佛地名異。二乘何得言通。答。名雖有異。同是無學應供。得二涅槃。共歸灰斷證。果是一名義不殊。是名同義究竟俱同也。廣如天台四教（已上）會解云。問。今鈔何故唯齊辟支耶。答○後二地非二乘所證故。齊第八也（等文）問。何故此十地名位通哉。答。會解引四教義云。一乾慧地與藏五停心等三位齊。二與後四善根齊。三四二位與後初果齊。五與後二果齊。六與後三果齊。七與彼四果齊。但斷正使不能侵習。八辟支佛地更侵習氣（已上取意）。
    抄。七因通者（文）問。行位等皆是因也。今亦云因者何乎。答。會解云。取非總一地九品各有一無礙道正斷惑也。以前八地惑與聲聞伏斷不同唯此因通也。八果九解脫者。卽解脫親證果時也（已上）前八地惑與聲聞伏斷不同者。聲聞根鈍以一段智力。隨斷其分惑。彼觀智用勢力盡故。作蘇息想方出觀故。此處立果名。卽有四階也。然緣覺利菩薩最和故。共一座斷惑證理亦窮。都無出觀蘇息等事故。不立四果也。問。若爾何立見地等名哉。答。比擬聲聞別立地名。而至斷惑彼此異也。
    疏。無量四諦（文）問。無量四諦者。其相如何。答。前引玄義第三可見。又大疏三上（四諦品）云。又二乘雖知苦相。不知無量故。大經云。苦有無量相非諸聲聞緣覺所知。瑜伽說。苦有一百一十。然此經中雖彰名異卽表義殊。以名必召實故。無量四諦義也（已上）抄八上云。疏文有三。初躡上立理前。不見法空苦性故無眞實。此不知無量者。見相故。亦非見實。前卽理智。但卽生空。不及菩薩。此卽量智知麁相。不及菩薩。二故大經云下。引文證成○善男子。知聖諦有二種智。一者中。二者上。中者聲聞圓覺。上者諸佛菩薩。善男子。知陰爲苦名爲中智。分別諸陰有無量相悉是諸苦。非是聲聞緣覺所知。是名上智○言瑜伽說苦有一百一十者。卽四十四論增數明之（等文）問。玄義云。苦有苦無量相。十法界果不同故（已上）與今引瑜伽之苦有一百一十及指花嚴四諦品所說如何。會同乎。答。玄義約麁分故。但云十界。瑜伽等約分故。
    疏。四圓教圓以不偏（文）問。抄一下釋圓融云。圓滿能通（文）准之圓是滿義。又四教儀以明妙滿足頓五義釋圓義。今何云不偏乎。答。會解云。不偏卽滿義故。證以圓滿經而四教儀云。圓明妙圓滿圓足圓頓故。名圓教也。雖以五字釋之。皆此不偏。則不明偏則不妙等也。此則不偏是通釋名。明妙等是別釋名也（已上）今四教儀者。高麗諦觀法師撰。有一卷也。
    疏。不思議因緣（文）行願疏云。第二辨教宗旨者。統論佛教二諦因緣。隨經不同。所宗各異（已上）同記第二云。二諦者。中論說佛常依二諦而爲衆生說法因緣者。卽簡外道執其自然也。佛法雖有無師智自然智。約其教門。要假像顯。則亦因緣故○是故佛教從淺至深。不出因緣二字○乃至此宗圓融別教之意。事事無量。重重無盡。法界中不思議大緣起也（已上）但今云不思議者。三諦相卽圓融自在。離言絕慮故。云不思議。卽如抄釋可知。
    抄。略無作四諦（文）大疏三上云。又究此四。非唯但空。便爲眞實。今了陰入皆如。無苦可捨。無明塵勞卽是菩提。無集可斷。生死卽涅槃。無滅可證。邊邪皆中正。無道可修。無集無苦。卽無世間。無滅無道。卽無出世間。不取不捨同一眞諦（已上）今云陰入皆如等者。正是事理無礙門之所談也。
    抄。卽一而三（文）止觀第一云。一切諸法卽空卽假卽中。無一二三而一二三。一二三是遮。而一二三照。一二三無遮無照直入中。皆究竟清淨自在。同深不怖聞。廣不疑聞。非深非廣而意有勇。是名圓信（已上）。
    疏。事理具足（文）問。天台圓教可談事事圓融之義哉。答。圓覺略抄四下云。問。天台一境三諦空假皆中。豈異此耶。答。三諦融卽方成下三重中第二事理無礙觀也。事事無礙重重無盡尚未顯著（已上）是卽擧天台三諦法門。授合自宗三重法界也。問。五教章釋天台立教中。云四名圓教。謂法界自在。具足一切無盡法門。一卽一切。一切卽一等。花嚴是也（已上）旣云無盡法門一卽一切等。豈非事事圓融哉。又今抄釋別教中。云不能一德一切德等。豈非體圓教談一德一切德因緣果海等哉。此等並約事理無礙。非是事事圓融也。大疏八下釋十因品於一法中解多法。於多法中解一法之文云。二約圓融復有三義。一以理從事故。說相卽如馬頭之巾不異足巾。說頭卽足故。一卽多等○二以理融事。一多相卽。如馬頭無別有卽以巾爲頭。以巾體圓融故。令頭卽足故。云一中解多等三約緣起相由力（等文）抄十八上云。初一事理無礙。二以理融事。下兩門事事無礙義。前門卽法性融通門。第二卽緣起相由門（已上）故知依事理無礙門。亦談一卽一切等義也。
　　抄。義則大同名有少異（文）問。晋經五十五中長行云。圓滿因緣修多羅偈頌云。圓滿經唐經七十三中長行云。普照因輪修多羅偈頌云。法燈普照修多羅。准此兩經所說之經名大異。何云少異乎。大疏十下云。言普照因輪者。謂令知善惡各自有因。罪人惡因招太子善因當滿故（已上）准此普照因輪者。非圓滿融通義。何云義則大同乎。答。貞元疏第八云。普照圓滿因者○普照者能證智也。圓滿者所證理果也。因者能證行也。圓滿行因。成菩提智。證深法界。擧一全收。卽是花嚴之類也（已上）。
    抄。一教別謂恒沙（文）決擇云。鈔一教別。謂恒沙佛法者。謂詮恒沙俗諦理之佛所設教法也。言藏識有恒沙俗諦理者。謂阿梨耶九相六染五意等上約多少故。抄云別教多約俗諦。卽其義也（已上）。
    抄。四斷別者（文）彼台宗意。於五住地中。見思名通惑。以三乘通斷故。塵沙無明名別惑。以准菩薩別斷故。然今云界外見修無明斷者。彼宗意。見思有二。一界內見思。卽前名通惑者是也。二界外見思者。一無明有二用。初約迷眞理。是名爲見。約資感變易生死報則是名思。故云。違理由見。感報由思（已上）然此違理感報只是一體二用故。亦名同體見思也。疏記第七（釋化城喩品）云。論云初地見道二地入修道者。應知地前是伏別惑。登地是斷同體見思（已上）此引唯識論歟。
    抄。塵沙無知（文）會解云。塵沙無知者。卽不染無知也。此乃所知障。以不招生死故曰不染汚。於一切種冥故曰無知。卽界內迷事惑也。言界外見修者。揀界內惑。將塵沙無知分見修之二道斷故也。言無明者。卽迷理惑。總塵沙無明通名別惑也（已上）問。此會解云。將塵沙分見修二道斷（云云）此釋不爾。抄旣云界外見修無明斷。定知就無明分見修者也。何云將前塵沙分見修哉。況自判云塵沙不招生死。爭得通修哉。又旣云迷事惑。豈通見哉。答。
    抄。六位別者（文）天台義集云。問。此等位行相如何。答。外位在十信用柝觀。內凡位在十住十行十迴向。於十住中用體空觀。此柝體二法是空觀成就破見思惑。十行假觀成就破塵沙惑。十迴向修中道觀伏無明也。分聖位者。從初地至等覺。分破無明分證中道○極聖位獨在妙覺。破無明惑。斷變易生死。是他受用報身七寶屋成道（已上）又私尋有人。答云。天台意。別教十信伏見思。是外凡也。三十心名內凡。然十住中初住斷見。從二住至七住斷思。後三住斷上品塵沙也。十行斷中品塵沙。十迴向斷下品塵沙。十地無明也（云云）圓教中觀行卽伏見思。卽當別教十信。是外凡也。相似卽斷見思塵沙伏伏無明。卽圓教十信是內凡也。謂初信斷見。從二信至七信斷思。得三信斷塵沙也。分眞卽斷四十二品無明也（云云）但具彼宗章疏。并可尋明匠也。問。南岳天台何位人乎。答。會解引南岳傳云。或諮師位應是十地思四非也。吾是十信鐵輪位耳（已上）是圓教中位故。相似卽六根淨位也。又引天台傳云。吾不領衆。必淨六根。爲他損己。如是五品位耳（已上）。
    疏。又此四教（文）問。教相觀心其門是異。何由三觀立四教乎。答。會解云。疏又此四教由三觀起等者。科云。立教所因。據止觀第四。智者師事南岳。南岳惠文禪師。文師用一心依釋論。是龍樹所說。付法藏中第十三師。智者觀心論云。歸命龍樹驗知龍樹。是高祖師也。是則智者已前但傳觀而已。依觀立教。智者方周故。但云天台四教也（已上）。
    抄。對小說大（文）方等並說四教。是則爲彈呵小乘故。擧藏教並對說後三大乘。故云對小說大。此非對機之對也。
    抄。對小說大（文）狹帶小機說後三大乘。爲洮汰彼小故。帶小說大也。
    抄。法花無後兼（文）決擇云。問。法花云三界無安猶如火宅世皆不牢固如水抹泡焰。卽藏教也。我等同入法性。卽通教也。金色三十二十力諸解脫同同共一法中而不得此事大非少分。卽別教也。何故言唯說圓教。答。皆是叙昔之義而非所取。問。三草二木不同。豈非是別。答。一地所生一雨所潤故。屬圓教也（已上）。
    抄。是身無常（文）決擇云。此約生老病死四相配之。緣會初起名生。本無今有故無常也。老大奪盛色故無強。爲疾所侵。是無力。死來滅壞故無堅（已上）約麁事無常也。亦云一期無常速朽之法不可信也者。此約細無常也。亦云。剎那無常。若悟無常。可得四沙門果（已上）問。若以無常等義判爲小乘者。大乘菩薩不可作苦無常觀歟。諸法。花嚴第八（十住品）云。第三修行眞佛子。應如是觀。諸法無常苦空無堅固。無我無主不自在。一切諸法不可示。無作虛僞不眞實（等文）又同十地品。
    抄。無以穢食（文）問。何以此文證別教義乎。答。會解云。富樓那爲諸比丘說法時。淨名責云。唯先當入定觀此人心然後說法。無以穢食（喩如小法）置於寶器（喩大根也）無以瑠璃（喩小）同於水精（喩大乘人）乃至淨名入定令諸比丘自識宿命皆發大意等。正別教也（已上）。
    抄。不斷婬怒癡（文）會解云。斷婬怒癡乃聲聞也。與怒癡俱乃凡夫也。大士了達。怒癡卽是涅槃。所以不斷不俱言不壞於身而隨一相者。以聲聞人由滅諸身見見方同無相故。大士達身見空卽是一相也○聲聞人以癡障智。要滅智以方明。以愛繫心。因深愛而方脫。大士了達癡愛性空。卽是脫也。皆圓教義者也（已上）。
    抄。般若部中（文）問。深必兼淺。縱雖般若何無小乎。況昔般若中有二乘。豈非小乘乎。故抄四下釋自宗五教云。如一維摩則具五教。若等亦具五教（已上）彼天台意。例亦可爾。如何。答。會解云。以般若談覺破有故。無藏教之有。其昔般若中有小乘。乃名通教耳（已上）但於抄釋者。
    抄。始從鹿苑（文）問。依高麗諦觀法師四教義。五時五味中但三時三味總名漸教。卽阿含方等般若也。判妙經云。開前頓漸。會入非頓非漸。今何云始從鹿苑終至雙林三乘一乘並講爲漸乎。答。玄賛第十云。漸教相者。如涅槃十三云。從佛出十二部經。從十二部經出修多羅。從修多羅出方等。從方等出般若。從般若出涅槃。如此等意卽是漸教相也。又始自人天二乘菩薩佛道亦此漸也。又中間次第入亦是漸也（已上）釋籤第十云。次漸教者。又三初約始終共名爲漸。次始自下約人在教在判爲漸。三從方等之初至○法花前皆名爲漸。前文多處及止觀等用中間之漸○今先引大經通明一代漸教之相。此明敷設教。明出沒利物故。用斯漸。次始自去始自人天終至佛乘。亦名爲漸。此是約人。雖在於諸味漸禀而得益深淺。始自人天次第入實。此如止觀。初破三途。後達常住。此人不經花嚴。但從鹿苑之前初禀人天。後漸深入。言中間者。或復初從方等般若。後漸深入。皆如前說。並名爲漸。以鹿苑後皆有人天乃至實相故也。此等漸人初未在花嚴。後不至法花教。雖經漸或得頓益。其未入者。若來至法花。被開會竟。又漸頓自是別途。非全名漸（已上）初釋意者。一代時教五味調練次第相生。通名漸也。凡此三釋細思可知。然今抄釋者用次釋意歟。但於諦觀法師釋。云爲簡別所開會之漸頓判能開之法。名非頓非漸。是約所說法門非理。非化儀之漸頓歟。又會解云。問。彼云化儀四教收經盡否。若許收盡。此頓漸祕密不定。皆不收法花涅槃（由四教儀。後二教亦但收前四時故也）若收不盡。那云五時八教判釋東流一代聖教罄無不盡耶。又旣屬五時五味。安得不漸也。又法花純圓且云非頓非漸。涅槃具四教。非祕密不定耶（已上）又檢彼釋。始未判頓漸不一准。雖花嚴名頓教。亦有名漸。故會解證云。問。花嚴爲乳。旣在初時。當於頓教。自不名漸。何五味皆名爲漸耶。答。智者云。初頓之後次開於漸○約次第故通云漸也。問。亦可法花會於漸機皆爲授記。自不名漸。答。亦有此義故。文句云爲鈍根開頓說漸三藏方等等般若而調伏。亦令此人今聞法花入於佛惠。據此法花時置會漸入頓。然此亦約所說法門故作此說。若取般若。彼說法花會權等次第。卽漸收如須。雖在初由與餘味相生次第故。五味並構爲漸也（已上）花嚴是正屬頓教。約五味相生次第則。亦攝漸中。又法花開會漸機皆爲授記。故名頓也。意云。開頓說漸故。會此漸須置入頓。旣漸是所會。法花是能會。故知法花非漸。但此約所說法門。非謂約化儀時非漸教也。餘次下可引。
    疏。若互相知（文）玄義第一云。此座說頓。十方說漸說不定。頓座不聞十方。十方不聞頓座。或十方說頓說不定。此座說漸。各各不相知聞。於此是顯。於彼是密。或爲一人說頓。或爲多人說漸。說不定。或爲一人說漸。爲多人說各各不相知。互爲顯密或一座默。十方說。十方默。一座說。或俱默或俱說。各各不相知。互爲顯密（已上）釋第一云。若爾何妨法花亦與諸教十方一席互爲顯密而云法花是顯非祕密耶。答。十方容有一席定無。言容有者。何妨餘方。未宜開權廢近等說。則彼不知此。若此間法花席中初發心者及人天被開。豈可盡知十方世界開不開。然已聞法花本門。施化非適一世。縱不現見亦可比知。開不開相義當於知。況同居分身寂光地踊覩已咸信一道無偏。不同花嚴云是眷屬大集亦無分身之言。般若但云問者。加說名字感同。故知此經與餘經異。顯密之意別思之可知（已上）。
    同居分身者。寶塔品云。我分身諸佛在十方世界說法者。今應當集（已上）寂光地踊者。踊出品云。是諸菩薩○在此娑婆世界之下。此界虛空中住（已上）文句第九云。住處者常寂光土也。下方者法性之淵底玄宗之極地。故言下地（已上）。
    問。且准此師等釋以言之時。花嚴亦是顯露非祕密可云歟。答。彼宗師不可許。但探玄記第一釋所被機云。一正爲者。謂是一但乘不思議乘菩薩摩訶薩說○又舍那品云。非餘境界之所知。普賢方便皆得入。又普賢識衆云。普眼境界清淨身。我今演說。仁諦聽。如是可知○以盧舍周遍塵方。普應法界一切群機。若彼別機稱自根器。但各見己所見聞自所聞。皆聞一切所聞皆盡盧舍那能化分。能化分齊故云普眼境也（已上）皆盡等者。晋經第三舍那品（毛光讃德分）云。普賢自在亦復如是盡盧舍那本願底故（已上）今云普賢者兼可攝一切圓機。故大疏一上釋說經處中云。此猶約器世間說○一一佛身支節毛孔皆攝無盡重重也。剎普賢衆生一一皆爾（已上）抄一下釋云。又擧普賢。卽攝一切菩薩也（已上）准此案云。
    抄。是故以化儀（文）問。法花名漸圓又名漸頓者。彼宗師釋中有其種哉。答。法花玄義第一云。如日初出前照高山。厚殖善根感此頓說○此如花嚴。約法被緣。緣得大益。名頓教相。約說次第。名從牛出乳味相。次照幽谷○此如三藏○約法被緣名漸教相○日光普照高下悉均平。土圭測影不縮不盈。若低頭若小音若散亂若微善。皆成佛道○具如今經。若約法被緣。名漸圓教若約說次第醍醐味相。當知花嚴之譬與涅槃義同○皆先菩薩。次及二乘。後則平等凡聖（已上）。
    淨名方等及大品般若並云。約法被緣猶是漸教。又約說次第則方等名生蘇。般若名熟蘇（云云）以文繁故略不引之。如此釋者。五味中乳味名頓。餘四味通名漸也。華嚴之譬者。日照高山等譬。與涅槃五味義圓也（爲言）。
    釋籤第一云。次譬法花中土圭等者累土也。故字從具足土謂之爲圭○若約法被緣名漸圓教者。此文語略。具足應云。鹿苑漸。後會漸歸圓故云漸圓。人不見之。便謂法花漸圓。華嚴爲頓圓。不知華嚴部中有別乃至般若中方便二教皆從法花一乘開出。故云於一佛乘分別說三。故疏云。一佛乘開出帶二帶三。今法花部無彼二三故。云無二亦無三。又上結云華嚴兼等。此經無後兼但對帶。此非難見。如何固迷（已上）。
    私云。此釋甚非也。天台旣釋華嚴云。約法被緣名頓教相。其餘四時教並云約法被緣名漸。何至法花方略乎。妙樂私加語。誰信受乎。況汝以法花涅槃二經同爲醍醐味。爾者涅槃亦不可云漸圓歟。但汝妄加語。而清涼直如天台所釋以法花爲漸圓故。云大師本意判教如此。何致難哉。
    玄義第一云。如前分別。但約顯露明漸頓五味之相。若論不定義則不然。雖高山頓說。不動寂場而遊化鹿苑○雖五人證果。不妨八萬諸天獲無生忍。當知卽頓而漸卽漸而頓○今法花是顯露非密。是漸頓非漸漸。是合不合。是醍醐非四味。是定非定。如此分別。此經與衆經相異也（已上）。
    祕密教者。如上引之。
    釋籤第一云。次明今經○今法花是顯露等者。對非祕密故云顯露。於顯露七中。通大集而言之。並非七色別與言也。但非前六。何者七中雖有圓教。以兼帶故不同。此約部說也。彼七中圓與法花圓其體不同故。但簡六。此約教說也。次言是漸頓非漸漸者。具如前判。今法花經是漸後之頓。謂開漸顯頓故云漸頓。非法花前漸中之漸。何者前判生熟二蘇同名爲漸。此二經中亦有圓頓。今法花圓與彼二經圓頓不殊。但不殊但不同。彼方等中三般若中二此之二三名漸中之漸。法花異彼故云非漸漸耳。人不見之。便謂法花爲漸頓華嚴爲頓頓。恐未可也（等文）。
    私案云。前文云若約法被緣名漸圓教。今亦云今法花○是頓故。清涼依此等明文判法花云漸圓漸頓。卽結釋云。大師本意判教如此也。然妙樂妄加私語強會明文。自作穿鑿而返詰云人不見之等。頗似世俗之無理者僻歟。
    抄。今初出之所據（文）圓覺大疏上（本）云。故智論詺爲三藏。成實亦然（已上）同大抄三上云。疏故智論下二通特違聖教失也。旣出三藏名之所據。則兼證非濫涉大乘之失。謂大乘論同立此名故。濫涉之失不在於己。又亦通得不定之失。卽三難皆通也（已上）問。清涼意。以三事迨然不同實彼三教故。無不定失（云云）圭峯何以出其所據卽通不定之失哉。答。今別釋藏教難文有四節。初出所據卽通特違聖教濫涉大乘之二難。次立三藏所以。卽通不定之失。然抄釋彼文云。卽由此義。諸部多明三藏。從多立名。非不定失（已上）是卽通約諸部多明之所據以通不定之失。
    抄。謂大小乘論同立此名（文）意云。諸論同立此名。若有濫涉失。則其失可在諸論。不可在天台也（爲言）次隨宗語等者。一義云。自宗者小乘也。他宗者大乘意也。智論中。隨順小乘自宗。則立小乘名。隨順大乘他宗。則立三藏稱。以大乘正有三藏故。令小乘圓大乘也。意令下符順上也。非大乘共許有三藏稱故。云非共名也。意顯小乘自宗無三藏稱故下。返詰云。成論是小乘。而自名三藏。豈是隨順大乘他宗乎。圓覺大抄三上全寫今抄。文而不載若有難等之二行餘文卽如次上引。次云以羅什等者。通特違聖教難也。意云。智論召小乘云三藏故。今譯妙經爲欲成文。二言雙擧（爲言）。
    抄。謂狗牛等（文）抄十一下（十藏品）云。十住毘婆沙論第三明穢土中。多諸外道有持牛戒者鹿戒者狗戒者象戒者。釋曰。此皆外道所持惡禁戒。通由二因生此妄計。一由天眼見有衆生從鶏狗等卽生天上故。二由非理尋思妄生此計。婆沙一百一十四有二外道。一名布刺拏憍雉迦。受持牛戒。二名頞賴羅栖儞迦。受持狗戒。二人異時往詣佛所。種種愛語相慰問已。時布刺拏先爲他問。栖儞迦受持狗戒。修學已滿。當生何處。世尊告曰。○諦聽。受持狗戒。若無欠犯。當生狗中。若有欠犯。當墮獄○婆沙又問云。何受持中牛戒狗戒名無欠。一如牛法。一如狗法。名無欠犯（已上）。
    抄。正戒者謂十善（文）抄十一下（十藏品）云。然世間戒等自有二義。一者外道共有十善等戒。四種等定世智之惠脫下地惑。於中知見二者。正教之中亦說十善五戒四禪八定。無見慢欣厭之惠脫下界縛了見分明。而是有漏故名世間故（已上）。
    抄。曉八種術（文）決擇云。言曉八種術者。一知病體。二智病因。三知病相。四知病處。五知病時。六知病藥。七知治者。八知林三者（已上）。
    抄。五種得戒（文）會解云。五種得戒者。一善來卽言下得戒。二見諦得戒（卽定共道共戒）三云歸得戒。四八敬得戒。五羯磨得戒（已上）問。凡云五種得戒者。並依別解脫戒而論之。今何釋見諦得戒云定道乎。答。
    抄。卽依八背捨（文）卽八解脫也。問。抄十九下（離世間品）云。解脫有八種者。一內色想觀外色解脫○第二內無色想觀外色解脫○第三淨解脫身證具足住○四無色定爲次四解脫各能棄背下地貪欺。名爲解脫。第八滅受想定解脫身作證具足住棄背受等名爲解脫○初三解脫無貪爲體。近治貪故○初二解脫。依初二禪起○第三解脫。唯依第四禪起○四無色定解脫。以善定爲體（已上）旣八背捨中有滅盡定。何故會解記云。八背捨者卽八解脫。言九次第定八解脫定外。加滅盡定爲九也（已上）八解脫九次第定所建立是別也。何云依八背捨入九次第定乎。答。
    抄。身邊二見六十二見（文）兩記共釋之。又疏四上（發心品）抄十下疏四下（十藏品）抄十一下廣釋之恐繁不引。
    抄。成十一智（文）會解云。成十一智者。卽法類集滅道他心世俗盡無生如實智也。
    抄。故法句經云（文）決擇云。彼經六度皆有其偈。布施偈云。說諸布施福於中三事空（等文）。
    疏。所以不名小乘教者（文）問。自宗五教中旣名小乘教。豈無大乘菩薩乎。答。決擇云。問。藏教之中說大乘故。天台不名小乘。以爲順理者。清涼立作豈不違耶。答。天台但據所說有大乘故。清涼却據能說唯小乘故。且如佛說經談外道義。不名佛教耶。彼旣不隨所說。但就佛說名爲佛教。此何不爾（已上）能說唯小乘者。此指發智六足等造論者歟。但此釋甚非也。若爾阿含等經僧祇等律正是佛說。亦可以能說是大乘故名大乘哉。故知非也。今案云。控玄記第一。釋小乘教名聲聞藏云。問。等但是下何故獨名聲聞藏。答。以緣覺亦有出無佛世無教者故。聲聞不爾故。偏得名。問小乘教中亦有詮示菩薩乘法。何不名菩薩藏耶。答。以彼宗菩薩所斷所證所入涅槃亦與二乘無差別故。又以菩薩唯一不多故。亦不說（已上）解釋明鏡也。思之可知。
    抄。謂三僧企耶（文）問。於何位經三祇修六度乎。答。一義云。會解云。皆是有漏者。以三祇六度滿望聲聞位。方當下忍位。次入補處生兜率天托胎出家降魔安座不動爲中忍。次一剎那入上忍位（皆是有漏）故云未入見道（已上）折薪記一義云。五教章時分義私記下（義聖律師）云。五停心觀別想念處觀總想念處觀。此三位逕三無數切修四波羅蜜竟。更百劫修相好業。然後生兜率天。從天沒已生中印度國。而出家苦行。修煖等善根。乃至菩提樹下成正覺也。問。以何得知○答。俱舍光疏第十二云。若轉向佛乘經三無數及百劫已。起彼煖等轉向憐角。經百劫已起彼煖等。皆一座故（云云）旣言經三無數及百劫已起彼煖等。明知初三位逕三無數劫已。後百劫修相好業。而方修煖等善根也。答。若爾以何得知○答。俱舍說佛獨覺修煖等善根。旣言一座成覺故。明知從天沒已出家苦行修煖專善根也（已上）。
    抄。以無常狼（文）會解云。言以無常狼等者。明是伏惑也。此約喩顯法。如毘奈耶雜藏事云。昔有王號○重輿曾於一時欲試諸臣誰有智慧。便以談羊人輿一口勅令看養。肥盛其肉。不得有胎。諸臣無智皆養人之肥。時有一臣。名爲大藥。頗有智能與羊飮食。食令其飽。然彼刻木以爲豺狼。時來恐怖。羊雖得食而肥怖。故乃無胎也（已上）。
    疏。三十四心（文）問。下八地惑者。於何位斷之乎。答。決擇云。三十四心云十六心中。八思正三界分別煩惱。兼斷下八地俱生煩惱。於中八智證彼所顯擇滅無爲○非總一地。一地九品俱生煩惱無上可拆。世道不伏前十六心。不能斷除別起。故九無間道斷惑。九解脫道證理（已上）此釋者十六心中兼斷下地俱生煩惱者。全同了義燈第七明獨覺斷惑也。故彼云。問從凡趣入獨覺。見道及起修道。斷惑如何。答。隨彼練根及不練根俱先世道伏無所有。入見頓斷。唯非想地九品別斷。得成獨覺大乘未見正文。唯有部說。必無出見八十一品斷修惑者。以利根故。不別果故（已上）更有一義。非正見故略之。旣云入見頓斷。明知見道前以世道漸伏。無所有已下八地修惑故。今入見道斷見惑時。合斷先所伏之修惑也。一義云。會解云。唯俱舍婆沙意。謂下八地修惑初修禪時先已斷。已唯非想一地九品見思全存故。入無漏見諦時。與見惑一時頓斷也。唯有三十四心八忍八智。如常此斷見餘十八心。唯斷非想一也惑也（已上）初修禪時者。最後身出家已後。修有漏四禪四無色定。斷下八地煩惱也。問。兩記旣異說。爾者彼台宗意如何。答。智論意。小乘菩薩因位唯伏未斷。果位方斷一切見思。故天台引彼論明藏教菩薩。卽止觀第六云。論因則指釋迦。論果則指彌勒。遍行四門道法伏薄煩惱龍樹難云。薄卽是斷。如斯陀含侵六品思名爲薄地。汝旣不斷。那得稱薄。故知但是伏道論薄耳三十四心方乃稱斷（已上）遍行四門者。次上文廣明空有等四門觀行。故云。道法也。弘決第六本云。龍樹難云等者。大論二十七。問。觀諸法實相及修慈悲令三毒薄薄故能集清淨功德者。如離欲人斷下地結。猶有上惑故名爲薄○如是等義薄卽是斷。汝何未斷而名爲薄○俱舍云。因時已斷八地惑者。旣未斷有頂。但用有漏故。大論沒前有漏之名。至樹王下。方云用三十四心斷三界見修之惑○今文且以大論所片立三藏菩薩義故。且存之名爲伏道（已上）玄義第四云。此佛與三藏佛亦同亦異。同者。八十年同入眞灰斷也。異者。三藏因伏果斷。通佛因果俱斷（已上）此佛者通教佛也。以通佛則於八人地等斷見思故。云因果俱斷也。藏教佛若斷下八地修惑者。令同通佛因果俱斷。然旣云因伏果斷。明知因位唯伏未斷故。下八地惑亦用三十四心方斷之（爲言）爾者全同決擇釋歟。問。俱舍。
    抄。雖說歷別階位法門（文）問。旣許雖說歷別與實相相應故非別教者。華嚴亦說圓融。縱雖有別。爭屬別教乎。彼師所判豈非偏顯乎。答。決擇云。言雖說歷別等者。此意縱圓教中有行布義。奪滿圓融。但屬圓教。不屬別教。若爾何故次段鈔云迷其行布謂爲別教。但取圓融以爲圓教。答。彼師本意。帶圓融行布。奪滿圓教單行布義。判屬別教。華嚴一經具行布。地前行布帶彼圓融。地上行布不帶圓融。判滿別教故（已上）法師功德品云。諸所說法隨其義趣皆與實相不相違背（已上）故今云無不與等也。
    疏。但判華嚴（文）大疏六上云。問。何爲地前顯圓融德。地上行彰淺劣耶。答。顯一乘故。云何顯耶。三乘之位。地前行布。地上圓融。今一乘位。地前地上俱有行布圓融。若俱雙辨。則前後不異。若地前行布地上圓融。則令同三乘前淺後深。又似行布圓融各別教行不立法性。教行非卽非離故。於地前但顯圓融。已過三乘地上多明行布。以顯超勝。勝相云何。謂賢位始終已圓融自在。登地以去則甚深。深之言所不主。若不寄位。何以顯深。不包三乘。何以顯廣。故虛空鳥跡。跡跡合空。大海十德。德德皆海。地地之中具攝一切諸地功德。文文之內皆云若以殊勝願。後過於此不可數知故。剛藏俟五請而方說。世親以六相而圓融。意在斯矣（已上）探玄記第九同之。
    今釋地上超勝。總有七義。一今經是根本法輪故。爲顯包含諸乘故。寄位顯廣。是名地上寄位行布也。二十地品許說分齊。擧虛空邊迹喩。意顯地地悉冥同果海也。三引同品地影像分。謂彼品廣說十地竟。重擧四喩。更明十地體相。是名地影像分。其第三海喩者。擧大海十德。以喩十地。意顯菩薩十地之地之內悉有佛果。如大海十德十德同海。豈非因緣果海果徹因源哉。同第二喩（唐經第三十九）云。佛子。菩薩十地因佛智故而有差別。如因大地有十山王○所謂雪山王香山王（乃至）須彌盧山王○此十寶山王同在大海差別得名。菩薩十地亦復如是。同在一切智中。差別得名（已上）大疏八上云。一一山皆深入大海。一一地智皆入佛智。又一一山下皆恐繁不引。豈非因果圓融哉。四引妙嚴品歎衆海德云。一地之中具攝一切諸地功德（已上）五十地品毎地說四果中。願智果者是圓融故。云若以殊勝願也。六引請分中。三乘五請超過一代。以顯超勝也。七引六相。文可知。
    抄。迷其行布（文）問。天台指華嚴十地。判爲兼一別教。尤有其謂。故探玄記第九云。問。此會何故無昇天集衆等序耶。答。爲表此會證法無二。不可以事相標其玄趣。此則前麁後細故。二爲地前攝一乘別教普賢之法故。有昇天集衆。表勝方說地上寄位同於三乘故。隱沒自在之相同餘經說。此則前細後麁故也（已上）旣云同於三乘故隱沒自在之相同餘經等。豈非別教哉。卽決擇釋云。地上行布不帶圓融。判滿別教（已上）尤有其理歟。如何。答。上引大疏。以七義釋地上超勝。探玄記亦有彼釋。故今所引玄記問答。准彼可知。又決擇釋者。且述彼師意。旣彼師不曉地上超勝之深意。誤作妄判。何足爲難哉（是一）凡三賢十聖之行位。是一機修之始終也。若執地前圓融爲圓教。地上行布爲別教者。圓機退下却別教歟。若不爾者。圓機無地上修證。別機無地前解行遂致。華嚴一經中令無圓別二機行位始終周備。豈非大誤哉。若彼救云一經中含多教。是自他共許。旣吾許華嚴兼一別教。縱雖地前地上配屬圓別。有何過哉者。彼淨名經迦旋延等諸章所說。各別非一機經歷之始終。故別配四教。尤有其謂。然今四十二位之階級。則解行願證之次位故。必是一機可經歷之始終。不可一位而欠。何別判爲圓別哉。又釋籤釋殊不可爾。次下引之。彼亦准此可難（是二）又釋籤第十云。始從住前至登住來。全是圓義。從第二住至第七住。文相次第又似別義。於七住中又辨一多相卽自在。次行向地又是次第差別之義。又一一位皆有普賢行布二門（已上）旣上擧住行向地次第差別之義竟。下云又一一位等。明知彼師意許地上亦有圓融義。何故決擇云不帶圓融乎（是三）然妙經藥草喩品云。漸漸修學悉當成佛（已上）三周聲聞授記作佛。並明經多功德歷修諸行之旨。如汝所判者。正是別教之行相也。妙經中何品何文明說一行一行一切行等圓融無礙之義哉。豈如華嚴會會品品文文句句悉顯圓融無礙義哉。其文不遑毛擧。略如疏上文明教起因緣中顯果德彰地位等諸門自引。且唐經第六十三說。海雲比丘所受持讀誦之善根契經。以大海量墨。須彌聚筆。書寫之。一品中一門乃至一義中一句不得少分。何況能盡（云云）行願記第一釋此文云。少分者卽一字也。以能詮一字全卽所詮法界故。卽無盡。不同諸宗能詮定非所詮也（已上）大疏一下云。然此經文富義博勢變多端。況一義一文包攝法界（已上）故知今圓經一文一句悉含圓融意。況會會品品哉。抑如法花經一部八卷。於何品中有少分相似此之文義哉。凡法花名妙者。方便品皆有知見。壽量品明久遠實成是也。此等正當終教分齊。然尚堅執爲圓教。何於不加詞之內經明文却致謗意哉。故抄二十下誡觀天台師云。善須得意勿輕釋經（已上）思之（是四）大疏三下釋賢首品宗趣云。於信門中。成普賢行德○貫通始終。該攝諸位。以爲其宗。令起圓融信行。成位德用而爲意趣（已上）抄九下云。疏令起圓融信行成位德用而爲意趣（已上）抄九下云。疏令起圓融信行等者。天台智者依此一品立圓頓止觀。止觀第一云。此等聞圓法起圓信立圓行住圓位。以圓功德而自莊嚴。以圓力用建立衆生（等文）准此釋籤之始從住前者。卽指此賢首品歟。凡此賢首品正說十信成滿勝德難思。天台依此品立圓頓止觀。旣許此十信菩薩聞圓法起圓信等。卽此菩薩次第所增進十住乃至十地等。豈歷別不融哉。何況玄義第十難古師五時教中。難法花名圓歸教不名常住云。若言常住語少者。如天子一語可非勅耶。又云。世間相常住。又云。無量阿僧祇劫壽命無量常住不滅○三佛宛然常住義是（等文廣引法花論并妙經處處文）萬行萬德以信爲本。旣許賢首品說圓法信等。何不是爲天子一語均融一經始末哉。況於圓經會會品品盛說圓融義哉。問。唐經第六十（法界品）云。諸大聲聞舍利弗大目揵連。皆悉不見如來神力○亦後不見不可思議菩薩境界菩薩大會○何以故。善根不同故（等文）是別一道出離迥超二乘故。名別教之義也。誰謂不然乎（是一）又普財所逢五十五知識。皆云我唯知一不知餘法（云云）正是別教隔歷不融之意也。若諸知識授善財於圓融相卽之源旨者。何云不知餘法（是二）又晋經第六十云。爾時善財童子經由親近一佛世界微塵等諸善知識所得功德。於是普賢菩薩所得百分不及一。百千萬分乃至算數譬喩所不能及（已上）若約圓融門。則六位相收上下皆齊。何得諸友與普賢有勝劣哉。今旣許功德有多少。豈非別教隔歷之意哉（是三）。
    疏。大圓天台但合別圓（文）圓今四教中指何教。釋大圓又判但合別圓乎。答。會解云。但合別圓者。以天台以花嚴兼別。今曉公以花嚴總名爲滿。卽總是圓滿義也。其梵網名一乘分。是曉公新加故。云大圓也（已上）意云。
    抄。然後於邪正中（文）問上雙擧邪正。下但云分其大小者何乎。答。旣云大小等。明知等取六師十一宗等也。例如疏云西域分內外及六師等。而抄釋云等者。等取內教之中分大小等（云云）思之。
    抄。九流七經（文）會解云。古以易書詩禮樂春秋爲六經。至秦焚書樂經亡。今以易書詩禮春秋爲五。然禮有周禮儀禮禮記。曰三禮。春秋有左氏公羊穀梁三傳。通爲九經。今云七經者。應開三禮爲三。合三傳爲一故。有七經也（已上）。
    抄。成十宗等（文）會解云。言成十宗者。應云十一宗。以合九十五種外道。通爲十一宗也（等文）抄四下具列釋之。謂數論勝論等也。
    抄。言六師者（文）。
    疏。又依涅槃（文）問。自下破文。其意如何。答。抄意云。破彼三教乃有二義。初以一分難滿字。謂第三教名眞一分滿教。旣但說不變一分。則非滿故。次云又涅槃半滿等者。以不空難二空。謂涅槃經旣雙明空不空。是名大涅槃。卽此大涅槃正名滿字。故知但二空猶可半字。豈但明生空爲半。具顯二空爲滿乎（爲言）鈔云。若約第二義者。後三教中第二卽是四教中第三教也。問。若爾唯難第三教。何通云破後三教乎。答。決擇云。顯破第三影兼餘二。謂此分滿之名。不立餘二分滿之名。豈成又所對分滿二名。不立能對半滿兩號。存科破後。三教誠不虛矣（已上）意云。實唯難第三教。而影略顯之也（爲言）一義云。會解云。言但彼三者。謂此中但破依涅槃立半滿。爾以二空亦是半字。彼定立爲滿字。旣後二教皆之滿字。並目二空。此旣涅槃亦以不空爲滿。則失涅槃本意故。彼云二教滿字。皆失第二教同生空爲半字。半字局在生空。而涅槃旣亦約二空爲半。則不合定半字爲第二教。故彼三教皆非故。云破後三教（已上）問。抄旣云若約第二義等。又云。一分之言意在第三教。豈非疏云滿。又云。一分但約第三教而論之。不約第二第四之兩教乎。如何。答。
    抄。唐言朋友（文）高麗印本並同作朋字。而依或波頗此云光智之翻名者。須並日月。以作明歟。會解云。接傳云。波羅迦羅密多羅。唐言作明知識。或可云波頗波頗。此云光智。中天竺人也。鈔云。唐言朋友。具翻云作明知識。作明卽朋。知識卽友也。言附材傳身等者。據杲之無竭傳。登葱嶺度雪山下有大江水。急若箭。於東西兩山之脇。繫索爲橋。十人一過到彼岸已。擧煙爲幟。彼人見煙。知前已度方得更進。若久不見煙。則所暴風吹索人墮江中（此云擧煙召侶也）行經三日。後過大雪山。懸崖壁立無安足處。石壁皆有故戈孔。處處相對。人各執四戈。先拔下戈手擧上戈。展轉相代三日方過。乃到平地。至罽賓國（此云附材傳身也）上傳說。曇無竭往西域。今叙自彼而來故。先附材傳身。度雪山而下。次過索橋也。言冒氷霜等者。據法顯傳云。葱嶺冬夏積雪。有惡龍吐毒風雨沙礫。山路艱危。又云。自長安西度流沙。屢有熱風。惡鬼遇之必死。今波頗自彼而來□過葱嶺次度流沙也（已上取意）。
    抄。貞觀元年（文）問。會解引傳云。然鈔引般若燈論序云。貞觀元年卽武德九年改貞觀也。鈔云。十一月二十日。傳云。十二月。且通擧耳（已上）。
    抄。娵觜（文）群書類要事林廣記卷第一云十二次日月交會圖云。寅析木十月會此。卯大火九月會此。辰壽星八月會此。已鶉尾七月會此。午鶉火六月會此。未鶉首五月會此。申實沈四月會此。酉大梁三月會此。戌降婁二月會此。亥娵訾正月會此。子元枵十二月會此。丑星紀十一月會此（已上）會解云。言娵觜（上子于切下咨字）爾雅云。娵觜之口。營室東壁也。注云。室東壁（營室卽室合是壁宿也。在室宿之東故。云營室東壁也）星四方似口。因以爲名。其年壁宿直歲卽亥年也（云云）。
    抄。又三與四但法喩（文）問。但法喩之別者。其意如何。答。刊定記第一云。第三第四是一義。謂不眞如幻引喩顯空。眞空理性就法說空。法望於喩。豈二門也（已上）今抄全用此釋。思之應知。問。縱雖古師。何得如是全非理哉。是以復古記云。耆闍法師○第三不眞等○但約俗諦說諸法如化。第四約眞諦說空理眞實（已上）如彼天台四教。約事生滅立藏教。約理無生立通教等。旣無過者。今耆闍法師約俗諦眞諦分爲三四。兩宗有何違失哉。爾者今能破難思。如何。答。欲捨則吹毛求瘡。欲取則授手添力。抑此三四兩宗之依憑者是一經歟。爲當別經歟。思之。
    抄。前四名卽衍公四宗（文）。


演義抄三上纂釋第一（自下決擇第五會解記第六後半）

　　疏。卽今性相二宗（文）問。今性相二宗原出彼方（文）爾者現行流傳之諸宗中。指何宗名今性宗哉。答。愚案云。香象大師對日照三藏面受西域二大論師所立兩宗義旨。於中智光第三時教明一乘一性之義故。今清凉指此香象所傳名今性宗也。意爲簡天古等上古諸師故安今宗也。但以此所傳反照前代所立一乘一性之義不可妨。冥同西域所立之妙義也。
    問。准法界觀注案自宗濫觴。源起杜順。智儼流傳。清□圭峯未見自西域相承之旨。若云香象對日照面受之者。以香象爲震旦之初祖可云乎。爾者杜順等之相承如何可得乎（是一）又次下卽所擧日照所傳之戒賢智光者。是法相破兩宗也。全非性相二宗故。元朗法師起信論疏集釋記（同宗第四）云。戒賢者卽法相宗主也。智光者卽破相宗主也（已上）又云。然大經論說之有三。一法相宗。唯識等。二破相宗。般若等。三法性宗嚴涅槃等經。寶性起信等論。戒賢智光所立者但是前二。然認法性經論成立自宗之義故。疏主立教中。前二俱是始教中攝。尚未說於終頓。豈況圓教。便擬以此二宗定斷一代之教惑之甚也（已上）准此兩論師所立並是始教故。智光所立卽當空門始教。爭云性宗乎。是以正見起信疏。擧兩論師義畢。更作四宗教之時。以智光之宗師并所依經論爲第二。別擧馬鳴堅惠爲第四宗。若許智光所立卽其性宗者。何不擧龍樹等爲第四宗師乎（是二）又探玄記明立教差別略題十類中。第三述西域。卽擧今兩論師所立義。第四會相違卽述無會無不會等義。第五明現傳中云。第五明現傳者。當今諸德於大乘中自有兩說。一立三乘大乘。二立一乘大乘等（云云）准此今疏云今性相二宗者。正當彼第五門。卽現今所傳性相二宗等。旣西域兩論師之外別明現今所傳三乘一乘之論。明知。今疏云今性相二宗者非智光戒賢也。只是當今諸德於大乘中自有兩說者源出彼方（爲言）如何。答。昔自佛法傳漢以來。但有空性二宗都無性相之諍論故。杜順等立五判一代全無三乘一乘之諍論和會也。然玄奘歸胡之盛立五性各別之宗義。破昔來所傳之一性宗。於是宗大師親問日照三藏。雙傳戒賢智光之所立宗義。其戒賢立三乘眞實一乘方便。智光述一乘眞實三乘。故知。自西天至東夏。對法相宗諍論權實。但是智光所心境俱空平等一味之一性宗也。源出護法清辨流及智戒賢。然玄奘偏承法相一宗。香象雙傳兩宗義旨。今述香象所傳性相兩宗義旨故。云今性相等也。故圓覺大疏卷上云。二西域者。卽今性相二宗。元出彼方。故云。西域唐初中天竺日照三藏云。近代天竺那爛陀寺。同時二大德論師。一曰戒賢。二曰智光（等文）上云。卽今性相二宗等下卽云唐初等。豈非解釋明鏡哉。又今抄下云。若藏和尚義分齊云。法藏於明年中等（云云）思之可知。但於自宗濫觴。源起自杜順等之難者。此難不爾。若今述五教相傳等者。尤可有此難。又別可有其沙汏。但今述西域二論師立教。其二論師立教者。上古諸宗高僧。未有雙傳兩宗。但賢首大師方始傳之。今清凉以彼所傳爲依憑述性相二宗對論之趣故。云今性相二宗等。爾者於此一段之相傳者。以香象爲震旦初祖。有何難哉。但今非論其師資血脈故。不足會通也（是一）次於智光是當始教中空門云難者。破第二時法相大乘有所得等。立第三時心境俱空平等一味之宗義故。是名破相宗。亦云始教中攝。然其俱空所顯之平等一味眞理者。全同終教等無□□眞理。其平等一味者。卽定性無性皆成佛道之一理也。依此□邊則亦屬性宗故引法花。唯此一事實。餘二則非眞之爲證據也。故決擇云。疏二智光論師至無相大乘爲眞義者。問。准此所明空教性教合爲一種。何故圭峯性空宗分成十異（私云。具引禪源詮十異）此上所明十異歷然二門炳。豈得二宗合爲一教。今謂。通云。會不會故旣師宗各□。何須會釋。或總對相教小教合爲一宗。今別分破相性開成二教故不相違。如通論大小二乘合作聲聞乘。□實共爲菩薩藏。大小各開如名可知。以彼例此居然易見。□□但於集釋記釋者。彼記次下云。無相大乘者。卽所顯空理。一切諸法皆同眞性。方名了義。卽智光立也（已上）若約空理則其破相宗。而一切諸法皆同眞性。豈非性宗乎。又於疏四宗教廢立者。初三宗是全戒賢意故。龍樹等爲第二宗師。是故至第四宗不再擧龍樹等。別取馬鳴等爲宗師也。雖然其第四宗者。正是智光所立第三時也。次於探玄記中。西域兩師之外。別擧現今所傳三。一一諍論之難者。彼意云。若直約二論師是西域也。若約日照傳來親授賢首大師是理傳也。然若述西域。戒賢智光之外別有理。今所傳性相二宗者。何故今疏云。第二叙西域者。則今性相二宗原出彼方故名西域。謂爛陀寺同時有二大德等乎。圓覺大疏如上引。豈非智光戒賢所立宗義。卽名現今所傳之性相二宗乎。問。起信疏四宗教以智光三時爲第四宗云事不可然。且彼集釋記云。然智光中第三時了教。當戒賢第二時不了義教。戒賢第三時了教。當智光第二時不了教。二宗所□者只爭此二也（已上）明知。就彼四宗教中。初三宗於第二第三前後之諍論也。於第四宗兩論師俱不潤其分歟。抑□。參兩論師三時教作四宗。更不加餘義者。依憑在何乎（是一）次於今疏及圓覺疏者。彼圓覺大疏次下卽云。然大乘教總有三宗。謂法相破相法性（如下宗趣中說）護法清辨各立互破。但是前二而傳襲者。皆認法性之經。成立自宗之義。今將法性對二宗料揀卽爲二門。一對法相。二對破相（已上）護法清辨。旣如次相破相也。宗師而俱非法性宗。智光是清辨之門弟。何屬法性宗耶。答。探玄記第一（第八教前後門中）云。然深密妙智旣各聖教。不可取一捨一。是故合此二經總有四門。一初時小乘二經同說。第二時唯大乘唯深密說。第三時具三乘。此是深密第三妙智第二。第四時唯一乘。唯妙智第三時說。是故當知。妙智經在深密後說（已上）彼起信疏准此可知。又起信疏云。二此世根不定故。堪可進入一乘位者。則初聞小乘爲不了聲。次通三乘亦非了教。後唯說一乘方爲了教。智光所引當此意也（已上）此等解釋。以智光第三時卽判爲四宗教中。第四唯一佛乘教云事分明也。何於屬法性宗之義強爲難哉。
    抄。然眞諦笈多（文）問。何故今擧眞諦等三藏乎。答。此通伏難也。謂探玄記云。第三述西域說者。眞諦三輪。笈多四教。波頗五說。並如別說（已上）起疏亦指此等諸師所立。屬西域中。然今疏序。此方中擧眞諦三輪。波頗五教故。此會通也。其意應知。問。上序此方中不叙笈多。何云屬此方乎。答。解云。前不叙此師。今所以指者。以下立宗中叙故（已上）。
    抄。那爛陀者（文）問。翻爲施無厭有何意乎。答。諸傳異說不一。唯且續高僧傳第四云。那爛陀寺。唐言施無厭也。贍部州中寺之最者。勿高此矣。五王共造供給倍隆故因名焉。其寺都五院。同一大門。常住僧衆四千餘人。外客道俗通及邪正。乃至萬數皆周給衣食。無有窮竭。復號寺爲施無厭也（已上）會解記云。案玄奘傳者全同之。卽指此文歟。問。大佛頂首楞嚴經注疏第一上（長水沙門子璿集）云。那爛陀此云施無厭。卽龍名也。西域記菴沒羅園有池。池中有龍名施無厭。寺近彼池故以標號。佛滅度後。六帝緝興。遐踈紺宇。園林普合都建一門。主客萬僧。持增峻。印度名寺莫先於此（已上）唯此施無厭者。卽龍名也。又云。六帝緝興。何云五王乎。旣引西域記說。豈非擧玄奘三藏親見之事乎。答。寺名施無厭因緣非一。諸傳各述一隅故不相違。彼約龍池。此亦一後之假說。其實如來修菩薩行之往事。次下引西域記可見之。次於五王六帝之相違者。愚案云。總有六帝中。初五帝者父子相嗣。後一帝者是別種族。非前五帝之子孫故。或處總標之。或處別擧之。此亦西域記中見此義故。西域記卷第九（唐揭陀國。下）云。乃建城邑。以王先舍於故。稱王舍城也。城南門外道左有窣堵波。從此北行三十餘里至那爛陀（唐言施無厭）僧伽藍。聞之耆舊曰。此伽藍南菴沒羅林中有池。其龍名那爛陀。傍伽藍因取爲稱。從其實議。是如來在昔修菩薩行。爲國王建都此地。悲愍衆生。好樂周給。美其德號施無厭。由是伽藍因以爲稱。佛涅槃後未久。此國先王鑠迦羅阿逸多（唐言重曰）敬重一乘。遵崇三寶。式占福地。建此伽藍。初興功也其子佛陀毱多王（唐言覺護）繼體承統聿遵勝業。次此之南又建伽藍。呾揭多毱多王（唐言如來）篤修前緒。次此之東又建伽藍。婆羅阿迭多（唐言幻日）王之嗣位也。次此東北又建伽藍。功成事畢福會稱慶。其王之子伐闍羅（唐言金剛）嗣位之後。信心貞固。復於此西建立伽藍。其後中印度王。於此北復建大伽藍。於是周垣峻峙同爲一門。旣歷代君王。繼世興建（已上）案云。准此等文。施無厭者。正約實義論之。是如來往昔悲愍衆生。行檀施無疲厭之處故名施無厭。彼龍居此處之池中故。亦得此名歟。自爾以來。現今君王立伽藍供給無厭寺也（爲言）是則雖源由如來因行得此名。而後歷代連續有可施無厭之因緣故。旁名施厭（爲言）。
    抄。然案唐三藏傳（文）問。今云三藏傳者指何文乎。答。大慈恩寺三藏法師傳第四云。南印度王灌頂師老婆羅門名般若毱多。明正量部義造破大乘論七百頌。諸小乘師咸皆歡喜。因取示王曰。我宗如是。豈有大乘人能難破一字者。王曰。弟子聞。狐行鼷鼠之群自謂雄。於師子及其見也。則魂亡魄散。師等未見大乘諸德所以固守愚宗。若一見時。恐還同彼。彼曰。王若疑者。何不集而對決是非。王曰。此何難。卽於是日發使修書。與那爛陀寺正法藏戒賢法師。法藏得書集衆量擇。乃差海惠智光師子光及法師爲四人。應王之命。其海惠等咸憂。法師謂曰。小無諸部三藏。玄奘有本國。及入迦涅彌羅已來。遍皆學訖。具悉其宗。若欲將其教旨能破大乘義。終無此理。奘雖學淺智微。當之必了。願諸德不煩憂也（已上）今指此文也。問。雖云差海惠等。而未必云戒賢弟子。何況今所引次上傳文云師子光立中百論宗破瑜伽義（云云）何有師賢之儀乎。具如次下引之。況旣移住菩薩等不居同一處。豈同時在那羅陀寺乎。答。會解記引此傳文云。時戒賢差弟子海惠智光師子光及奘應命而（已上）雖現行本無弟子言。而今加引之定有異本歟。但於所立宗旨不同者。今抄云。或是師資。所宗復異。卽准此可知。次於不居同一處云難者。彼師子光雖初居那爛陀寺爲玄奘不詰難。不能會通故。懷慚愧。移住菩薩寺（云云）具如次下引之。況雖師子光移菩薩寺。而不見智光等亦移住乎。
    抄。或恐名同人異（文）問。今此兩釋者爲一向推釋。爲當有依憑歟。答。會解云。又按傳說。那爛陀寺大德師子光等。立中百論宗破瑜伽等義奘曰。聖人作論終不相違。但學者有向背耳。因造會宗論三千頌。以呈戒賢諸師稱善。評曰。據此奘師在彼時。子光等已立中百論宗。旣宗云師子光等。必智光亦在其中。奘師雖爲會通。應後時智光中百論宗盛行故。與賢同時在那爛陀寺弘宗也。若今舒兩楹未定斷。准此傳文而作兩釋也。問。慈恩傳第四云。那爛陀寺時。戒賢論師遣法師爲衆講攝大乘論唯識決擇論。時大德師子光。先已爲四衆講中百講述其旨。破瑜伽義。法師妙閑中百。又善瑜伽。以爲聖人立教。各隨一意不相違妨。惑者不能會通。謂爲乖反。此乃失在傳人。豈開於法也。愍其局挾。數往徵詰。復不能酬答。由是學徒漸散而宗附法師（云云）又以中百論旨唯破遍計所執。不言依他起性及圓成實性。師子光不能善悟見。稱一切無所得。謂瑜伽所立圓成實等亦皆須遣所以毎形於言。法師爲和會二宗言不相違背。乃著會宗論三十頌。論成呈戒賢及大衆。無不稱善。並共宣行。師子光慚𧹞遂出往菩提寺。法師聲譽益其。初師子光未去前。戒日王行次烏茶國。其國僧小乘學不信大乘。謂爲空花外道非佛所說。南印度王灌頂師老婆羅門（等文如次上引）准此傳正文。唯師子光立中百論宗。又傳但云師子光而無等言。何故會解記妄加等言強等取智光等乎。
    抄。或是師資（文）圓覺大鈔二上云。若案唐三藏傳。似智光乃戒賢弟子。而今云同時者或恐名同人異。或先覺戒賢宗教。後改業學清辯等宗。如荷澤和尚。先似北宗。六祖大通和尚後往曹溪承禀南宗。據戒賢年百二十歲。八十餘夏號正法藏。卽在世日久故。得智光習空宗成就弘傳。戒賢尚與同時無所妨矣（已上）。
    抄。又准無行禪師盡（文）問。今無行禪師盡者何乎。答。此事未詳。且檢一文云。西域求法高僧傳下卷（義淨撰）云。無行禪師者。荊州江清人也。梵名般若提婆（唐云惠天）叶性虛融。禀質溢雅。初霑法侶。事大福田寺惠英法師爲鄔波駄耶（唐云親教師。和上者訛也）斯乃吉藏法師之上足。可謂蟬聯碩德固乃世不乏賢。與智弘爲伴。東風汎舶。一月到室利佛逝國。禪師後向那爛陀。聽瑜伽習中觀。研味俱舍探求律典。後往羝羅茶寺。去斯兩驛彼有法匠。善解因明。屢在芳筵。習陳那法稱之作者。莫不慚入玄關頗開幽鍵。毎唯杖錫乞食。全軀少欲。自居情超物外。曾因閑隙譯出阿笈摩經。述如來涅槃之事略爲三卷。已附歸唐。是一切有部中所出論。其進不乃與會寧所譯同矣（已上）同上卷云。智行法師者。愛別人也。梵名般若提婆（唐云惠天）汎南海諂西天（已上）聽瑜伽習中觀。明知。西方二宗並行之事。又譯出阿笈摩經。附歸唐之便。宜其時定有作盡遣唐歟。例如寄歸傳。爾者今指彼盡歟。更可尋之。
    抄。玄飆纔擧（文）會解云。龍猛持赤幡五天立論無有勝者。今云。玄飆恐是斯類（已上）付法藏因緣經卷第五云。時南天竺王甚邪見。承事外道毀謗正法。龍樹菩薩爲化彼故。躬持赤幡在王前行。經歷七年。王始怪問。汝是何人。在吾前往。答曰。我是一切智人。王聞是已其大驚愕。而問之言。一切智人甚爲希有。汝自言。何以取驗。龍樹曰。王欲□□宜當見問。旣說之後乃可證知。與諸外道廣共論議。□愚短者。一言便屈。少有聰惠極至二日詞理俱盡。皆悉降伏（已上）。
    抄。無著牽（文）左傳第十一云。十二年春楚子圍鄭旬有七日。楚子退師。鄭人修城。進復圍之三月克之。鄭伯肉祖牽羊以逆（肉祖牽牛示服爲臣僕也。已上）會解記引此文云。宣公十二年也。
    抄。翎羽暫施（文）會解云。翎羽卽羽扇也。此用諸葛武秉日羽扇指揮三軍。今龍樹宗論義亦然（已上）三軍者。論語第八注云。鄭玄曰。萬二千五百人爲軍（已上）諸葛武者。
    抄。陳那亂轍（文）魯與齊相戰。而魯負時。亂車轍退散。故云亂轍也。左第三云。十年春齊師伐我（不書侵伐齊皆蔇之盟我有辭也）公將戰曹劇請見（曹劇魯人）齊師敗績。公將馳之。劌曰。未可下視其轍（視車迹也）登軾而望之曰。可矣。遂逐齊師旣克。公問其故。對曰。夫戰勇氣也。一鼓作氣。再而襄。三而竭。彼竭我盈故克之。夫大國難測也。懼有伏焉（恐詐奔也）吾視其轍亂。望其旗靡故逐之（旗靡轍亂怖處。已上）。
    抄。又案西域記。
    抄。法藏於文明年中（文）問。探玄記第一（第八部類傳譯門）云。於法界品內。從摩耶夫人後至彌勒菩薩前所缺八九紙經文。今大唐永隆元年三月內有中天竺沙門三藏地婆訶羅。唐言日照。至此缺文譯出補之（已上）今何云文明年中乎。抑此文明年中者何帝代年號乎。答。大唐二十二主中第三高皇帝御宇。永隆元年譯出法界品之脫文。至弘道□甲申歲。則天皇后卽位之後一年中有兩度改元。謂弘道二年八月改爲文明副聖元年。其九月亦改爲光宅元年。其明年亦改爲垂拱元年。今問西域諸德爲教是文明年中之事故云爾也。故探玄記第一明立教著別中述西域記云。又法藏於文明年中等（云云）全同今所引也。兩處解釋。各依一事故。指時節是不也。圓覺大鈔二上云。藏和尚教義分齊云。法藏於文明年中。幸遇中天竺國三藏法師地婆訶羅。唐言日照。於西大原寺翻譯經論。法藏騰慈恩寺三藏所立教相親問也。有憑矣（已上）。
    疏。一名戒賢（文）會解云。有室商佉王。威行海內。酷虐無道。摧滅釋權。拔菩提樹絕其根苗。選名德三百餘人沈坑中。其餘並爲奴僕。時戒賢將沈坑中。而賊擎出潜淪草莽。於是戒日王因至菩提樹坑發願云。若我有福力統御海內。必興佛法。願菩提樹從地而生。作此言已。尋視菩提樹萌坑中上踊故。率軍兵誅殺商佉王。增邑十城科稅以入。戒賢以其所得。於那爛陀廣主寺廂當玄奘見時。戒賢年一百六歲（云取意）問。圓覺大師大鈔云。據戒賢年百二十歲。今何云一百六歲乎。答。有人云。玄奘三藏唐貞觀三年進發。同六年壬辰歲。到中天竺摩訶陀國那爛陀寺。時戒賢一百六歲也。今文明年中日照三藏對宗家大師時。戒賢年當百二十歲故云爾也（云云）自貞觀六年壬辰歲至文明元年總經五十三年故□五十八歲。何云當百二十歲乎。
    抄。護法難陀未有得至。解云。決擇云。准唯識論樞要云。護法菩薩臨終之日。天樂霄迎悲聲動域。寨中響報婆羅門曰。此是賢劫千佛之一佛也。評曰。若爾乃權菩薩也。就迹而言。亦當時英彥爾（已上）問。佛滅度後經幾年歲護法清辯等出世乎。答。圓覺大鈔二上云。至佛滅後千一百年。清辯護法二宗論師。便與鬪淨。各執空有展轉流傳。至於震旦。後學不知根源者。隨學卽黨故有異同。故佛地論第四說。聲聞藏佛世百年已後。卽分多部。而菩薩藏。千載已前清淨一味無有乖淨。千年以後乃興空有二種異論。是故說言。如來正法但經千載（已上）此約大數。但云千一百。其實千一百年已後故。或唯識述記第一本云。千一百年後（已上）或西明云。千二百年也。了義燈第一云。護法菩薩千一百年後。方始出世造此論釋及廣論釋。此時大乘方諍空有。西明師云。至千二百年。清辨依般若及龍樹宗（等文）但如來入滅時代有多異論。
    抄。此有兩重（文）問。此兩重者。爲疏文中具會之。爲當鈔家別意歟。答。唯會解意云。疏文具含也。謂第三時教。疏云。具說三性。若但取此一句。望前第二時教。疏云。依遍計所執等。則是初中約依他說有故。疏云。說有爲法皆從也。是爲一重也。若雙取疏云。具說三性三無性等之二句。顯前二時。則第二時。三性皆空。第一時三性皆有也。是爲第二重也。問。影顯者爲文中兼含之。爲文外別含之。答。文中兼含之。謂第二時教。疏云。依遍計所執等。若約三性門。則唯遍計之一性也。若約三無性門。則後二無性。亦約所執說空無性故。此之一句具含兩重意也。問。付初時教之兩重釋俱有疑。若云初時唯依他者。豈小乘教不說滅諦無爲理乎。若云初時說三性皆有者。何故疏但云說諸有爲法等乎。若決擇云。鈔初時約依他說有者。四諦之中滅諦。是圓成故。七十五法中三無爲亦圓成故。但從多分故作是說（已上）准此可知。爾者初時亦約多分故云諸有爲法等也。一義云。今兩重釋俱佛意歟。圓覺大疏上本云。唯依六識三毒建立染淨根本（已上）卽次下注云。就佛意卽通。就言教卽隱故。宗習之者。隨言執理。隨相執體。造論弘傳相承不絕（已上）同大抄三上云。注就佛意卽通下釋疑之云。教佛說何以不了。此釋云就佛說有之時。元是卽空之幻有。卽眞理之隨緣故云通。然以隨機故。名言之中卽含隱而說也。隨言執理者。如十地論遮云。隨聲取義有五過失。言隨相執體者。如聞說乾城水月等名便謂實有（已上）。
    抄。然二宗義別（文）問。今以幾義判三時了不了乎。答。抄云。且就深密略有四義（文）付之不明正見。次下疏文各別會釋二宗中。廣擧十義。故知。不可局四義乎如何。答。會解釋此疑云。十重猶約宗通論。四義專在深密。望前□□說也（已上）意云。彼十義者。通就法相之一宗廣盡其義相。今四義者。別就深密經望前二時論之也（爲言）彼宗意廣盡法相論其依憑。源出深密經法相品。然深密經旣局有四義者。彼宗何廣有十義乎。答。廣論法相宗之依經依論。具有六經十一部論中深密是其隨一也。何彼宗所立之法相可局深密之一經乎。何況彼深密中三時相望論了不了時。或云依諸淨道清淨者。或云相生勝義無自性等。但可有三性等四義。爭有唯心眞妄等別乎思之。
    抄。一約三性三無性（文）問。今四義者爲疏文已具之。爲鈔家建立。答。疏文具之。謂前正顯所立。及今明了不了中。雙含初二義故。鈔云此中且約等也。次下各別會二宗中。雖通標列十義。而但釋一乘三乘與一性五性兩別。前後影略隱顯而出故。鈔云隱顯而出也。問。前正顯所立中。但云三性三無性。今明了不了中。亦但云有邊空邊。豈含心境空有義乎。答。兩記意不同也。決擇云。鈔此中等者。指當段疏義。當鈔中四門之內。第二約心境空有論了不了也。遍計唯境。依圓通心。前第三時等者。指前段正顯所立疏也。卽是鈔中四門之內第一門也。而言含者。初時不云約三性故有。次時不云約三無性故空。唯第三時方言三性三無性故云含也（已上）意云。此明了不了中。且約心境空有。以遍計唯境。依圓通心故。鈔云三性空有也。前正顯所立中。約三性三無性。雖是約第三時。而含前□故。鈔云含約等也（爲言）但智光中心境空有與三性空有別擧之。次會解云。此中且經約三性空有論了不了者。正釋疏中遍計空。依圓有。對前二時論了不了也。言前第三時合約三性三無性論者。顯今但約三性中。自論空有明了不了。不同前正立中約三性三無性合論故（有本云。屬第三時含約三性三無性論者。是後人不曉鈔意。改前字爲屬。改合字爲含也）次下智光正立約心境空有。戒賢正立約三性三無性。若互相影取各有二門。若單相望共有初二門故。餘之二門在別會中。隱顯出之具四門義也（已上）意云。雖今明了不了中但約三性。前正立中。合約三性三無性有此異。但是當抄四門之內第一門也。下智光正立中。約心境空有。今影取之爲鈔四門之內第二門也（爲言）若依此義者。今疏云三性三無性等者。等心境空有歟。思之。唯次下智光處之抄科釋可見之。
    疏。二智光論師（文）問。無著親承彌勒故。尤可云遠承彌勒無著。然未見龍樹面受文殊之經論。今何云遠承文殊龍樹乎。答。會解云。祖云。文殊諸經中說法。多顯般若旨趣。而龍樹造智論中論正中般若旨趣故云遠承也（已上）。
    疏。近禀青目青辨（文）問。探玄記·起信疏共云近禀提婆清辨。今何改提婆爲青目乎。答。會解云。近禀青目清辨者。賢首本云近禀提婆清辨故。無行盡亦云龍提樹婆也。今所以改之者。龍樹第十三。提婆第十四（二十八祖中）今遠近不可以提婆爲近禀故。又提婆造百論。今取青目清辨護法難陀等皆是注家故。今改作也（已上）問。旣龍樹提婆憐次面受。何故探玄記等中。龍樹爲遠祖提婆屬近祖乎。答。十二門論疏云近禀青目清辨（已上）清凉今釋全寫此文。故知。宗家亦存改作之意。但探玄等以提婆爲近禀者。爲顯遠近相承共是面受之義故。龍樹爲遠祖之終。提婆爲近禀之始也。思之。
    抄。小乘聞空（文）問。小乘教所明空理者。爲無物空爲當無性眞空。答。抄云。小乘聞空。謂無物爲空。付之不明凡人法二空者。是於一眞理上以義分之。縱雖小乘教旣明人空之一分。何云無物空乎。況抄三下云生空所顯是小乘教理。二空所顯是始教理（已上）豈以無物空爲生空所顯乎。若云生空所顯之理尚是無物空者。二空所顯亦可無物乎。如何。答。小乘所證滅諦無爲是無物空者。源出楞伽經·寶性論等中。且寶性論第二云。又復若依被聲聞道所得滅諦。彼亦無物。猶如燈滅。唯斷少分諸□□苦。若如是者則是無物。若無物者云何爲他之所歸依。偈言無物故（已上）又四分律羯磨疏第二下引薩婆多論云。謂滅諦體。卽三諦所無之處是也（已上）同濟緣起（大智律師釋）云。由斷故無。無卽滅諦。出世之品滅卽涅槃寂滅之理。此所歸法體也（已上）又云。苦集病三修道藥遣二執已破空理現前。卽三諦無處。是聖所證（已上）。
    抄。經云寧起有見（文）問。空有妄見其過是可齊。何□見奪空見乎。答。決擇云。良以空有二見雖皆是病。毀因果輕重迥異故此云爾（已上）意云。空見者撥毀因果故。有見者信存因果故。云存毀等也。
    抄。不存依他空遍計也（文）意云。第二時存依他。但空遍計。第三時不爾故云不也。卽今下文云。法相宗中無於遍計。無卽是空故。但空遍計。法性宗中。則依他性上無遍計性故。依他卽空。空卽無之理。無性之性。卽是實性（已上）今二三兩時之意。准此可知。
    疏。如智光論師般若燈論釋（文）問。般若燈論作者。諸師釋不一准。謂今疏云智光等者。全寫起信疏。亦探玄記第一全同之（是一）又楞伽心玄義（第九明義理分齊門）云。清辨論主造般若燈及掌珍等論（已上）因明疏上（慈恩）了義燈第一（泗州）開元錄第七（智昇）十住心論第七（弘法大師）清辨造也（是二）然現行十五卷般若論第一卷撰號云偈本龍樹菩薩。釋論本分別明菩薩（已上）如文應知（已上）良賁仁王經疏云世親菩薩般若燈論（云云。是四）如是異釋如何會通哉。答。古有二義。一義云。智光與分別明如釋應清辨與分別明亦是一人也。故辨正論第四云（法琳撰）云。佛滅度後七百年間。有出家菩薩。厥名龍樹。深達實相得無生忍。爲報佛恩開演中論。凡五師注釋。分別明菩薩卽一人也。此菩薩多聞總持。智深志固。以本願力不捨群生。住修羅宮待見彌勒。乃讃述龍樹偈文爲茲般若燈論（已上）大乘三論師傳□云。婆毘吠迦。此云清辨。燈論云分別明。別西域記云。清辨論師住阿素羅宮。待慈氏成佛之時也（已上）又云。清辨造中論釋名般若燈論（已上）准此等釋。三名但是一人也。故宗家十二門論義疏（第三立教分齊門）云。此三教次第。智光法師般若燈論釋中。引大乘妙智經所說（已上）又（第六所詮定趣門）云。清辨所造般若燈論及掌珍論等（已上）一疏前後。擧般若燈論作者。二名互出。豈非智光卽清辨哉。但於良賁釋者。問。清辨與護法是同時也。然智光與戒賢亦同時也。時代旣不同。豈謂清辨卽智光哉。答。一義云。智光與分別明者抄釋分明也。不可及異論。但清辨非是智光。且如十二門疏者。擧智光則云般若燈論釋。擧清辨則但云般若燈論。而無釋言。准此案云。清辨造般若燈論。智光重釋彼燈論故云爾歟。處處釋中。若指本論則云清辨造。若指釋論則云智光釋。何爲相違哉（已上皷阪義趣也）。
    問。此義不爾。智光與分別明是一人者。實如抄釋是勿也。然依辨正論等。清辨與分別明全是一人者。亦是更無疑者歟。爾者清辨智光。豈亦非是一人異名哉（是一）次依釋言之有無如是料簡云。因明疏上云。清辨菩薩般若燈論釋有四義。謂發端標擧簡持指序（已上）旣云清辨菩薩般若燈論釋。豈是智光釋哉（是二）次般若燈論序（法琳撰）云。般若燈論者一名中論。本有五百偈。龍樹菩薩之所作也。借燈爲名者。無分別智有寂照之功也。擧中標目者。鑑亡緣觀等離二邊也。然則燈本無心智也亡照□□平等中義在斯。故寄論以明之也（已上）會解云。若據此論□□卽中論則名故。序云。般若燈論者（引序全文）評曰。此論十五卷。旣是分別明菩薩釋故。全以所釋目能釋也。故雖中論異名。正目能釋論也（已上）准此今疏云般若燈論釋者。初四字卽指中論。下釋一字。方是指今十五卷論也。何謂初四字爲清辨所造。下一字爲智光能釋哉（是三）又會解云。
    抄。言無不會者（文）問。上釋無會云。各各爲人悉檀。聖教隨緣益物。下釋無不會亦述各據一門之旨大意是同。何成二義乎。答。若約機則各執不同故不可會。若約法則各據一門故無不會也。是則約機約法二義也。故今抄下文云。約初門則法相宗爲了等（云云）此正釋會通之相也。又探玄記云。是二說各據別門互不相違等（云云）五教章云。色卽是空。情辨義立空卽是色。護法義存（已上）並是約一法上之門別會通之也。問。今疏下文云。上約二宗各別所據則互相違反。若會釋者亦不相違。謂就機則三。約法則一（已上）准此雙約機法而會通之。今何偏配乎。答。上云。約機則各執不同者。深密妙智兩經所被之機。卽如護法清辨等者是也。今疏云。就機則三等者。意云。爲引機故假說三乘。是開方便門也。約法理無二故。實說一乘。是不眞實相也。此並約法以會通也。餘如起信疏教理抄。問。凡會相違者全可會同一義。若云各據別門者。彌顯相違之義。豈成會通乎。答。師云。實如來難四。此末學料簡亦不一准。且一義云。今戒賢依深密故。以攝機廣爲了義。以言教具爲深奧。更不見益物大小理淺深之義門。又智光依妙智故。反上可知。然則戒賢若□妙智亦可以一切皆成爲了義。以心境俱空爲深義。智光若依深密。准上可知。故云各據別門也。法理雙具二門兩經各說一勢故。如是會通之時。云各據一門卽不成相違也。然其當機各執一勢捨餘義故。約機則不可會也。是以集釋記（元朗造。是起信疏末書也。圓宗文類第四引也）云。總結中各依一勢者。若智光依賢同戒賢。戒賢若依智光。卽同智光。卽依一勢故不相違（已上）准此可知。
    抄。今觀賢首之意（文）問。正見起信疏。擧二論師立教竟總結云。是故聖教各據一勢等（云云）未必見明何師。今何云多明法性乎。何況起信疏擧二宗立教竟。次隨教辨宗中。智光之宗師。并所依經論爲第二教。戒賢之宗師。并所依經論爲第三也。准此明法相宗（見）如何。答。會解云。今觀賢首意等者。約文尋意則有二意。皆以法性宗爲了義（已上）探玄記云。戒賢所判亦有道理。又云。智光所判其有道理。旣云。亦云。其探玄文意。則明智光之義分明也。何況探玄明教前後中。探密第三時。爲妙智第二時。更以妙智第三時爲第四。如上具引。可見之。
    抄。何者有二義故。問。今二義者其相如何。答。會解云。初意以二宗各二義中。初義對初義。次義對次義。明性宗爲了。第二意。只就法相宗。二義約第二第三時對論意。取第二時爲了。以深密第二時爲了。卽是妙智第三時了義也（已上）上決擇云。則四不了。皆屬前宗第四不了義。一攝生寬（化雜類故）二言教具（無稽言故）三益物少（通三乘故）四顯徵（眞未令故）四種了義。一攝生狹（唯菩薩故）二言教闕□□三益物勝（咸成佛故）四顯理增（盡緣相故。已上）。
    抄。何者如攝生中（文）問。深密第二時與妙智第三時爲同異。答。淺深不同。不可混亂也。兩方。若云同者。深密第二時。但空遍計。是空但是空無也。妙智第三時。明心境俱空平等一味。卽是依他似有卽空之義也。是空卽是眞空。非空無之空。何云同乎。若依之云異者。見今抄之一段釋破戒賢云。第二時唯攝大機。唯說一乘爲不了之義竟。次云。是故應云唯攝大機爲了。又云。唯說一極方爲了義。卽總結云。後二又成法性是了。又云。四種了義皆在法性。並是述深密第二時爲了義。亦爲法性實義。同妙智第三時之旨。是以會解云。以深密第二時爲了。卽是妙智第三時了義也（已上）又抄四下云。大乘則有八宗。七名勝義俱空。八名應理圓實。卽以法相爲應理。問。實法性爲勝義俱空。今迴七爲第八。八爲第七。如前西域中二宗不同。今以付法性又加後二以顯甚深（已上）明知。深密第二時。卽是妙智第三時云事。
    抄。言皆闕典（文）古文孝經（卿大夫章第四）云。非先王之法言弗敢道（法言謂孝悌忠信仁義禮典也。此八者不易之言也。非此則不說也。已上）又云。非法弗言。非道弗行（必合典法然後乃言。必合道誼。然後乃行也。已上）。
    抄。雜以無稽。會解云。尚書云。無稽之言勿聽。弗詢之謀勿庸。注云。無考無信不詢專獨。終必無成故。誡勿聽用也。問。彼依深密等立此三時。何言雜以無稽耶。答。以彼引勝鬘證一乘。是密意破句讀文。引楞伽。證五性不□性之義成立趣寂聲聞便判法花論錯。此等皆老之失。據並無稽之言故云雜以也（已上）意局執勝義生菩薩一往領解之片文。以爲定量不考勘。法性宗甚深經論故云一乘。方便等卽是無稽之義也。
    抄。上二本是法相（文）會解上二者。謂深密二了也。言後二者。謂二不了也（已上）。
    疏。然欲會二宗（文）問。上旣會釋二經意竟。何更別會釋乎。答。會釋云。疏然欲會二宗下。約宗對辨。此宗計者。所宗非一。其義寬通上。約二經對辨。但約二經之意各別爲機。其自局不可雷同也（已上）意云。上但局二經各別爲當機。其義是狹也。今約宗對辨。則不局二經。各盡所宗之經論。其義廣通。故更各別會通也（爲言）問。爾者會解意。今約宗對辨者。西域論師之宗計歟。爲當此方現傳之宗計歟。答。疏下文云。明知。深密三時（可見之）義如前說（已上）抄釋云。義如前說者。如前叙西域中等文。會解云。問。今豈非叙西域中也。答。今會二宗。乃是此方現傳故。指前爲序西域也（已上）准此可知。圓覺大疏上卷。會二宗有三重。一約無著龍樹等本祖。二約護法清辨等末師。所謂前四門了不了是也。三約此方轉承末計廣會通之。卽今十對是也。繁故不引。會解意頗順此釋歟。
    疏。次一向成（文）問。深密經第二時教。爲許一切衆生皆成佛道之義。爲當明五性各別之旨歟。答。抄云。第二時中唯說一乘一切衆生皆得成佛（文）付之不明。次上疏釋第二時□依憑經云。卽諸部般若等經。而般若經中宣說如來境之時。具明五性各別之旨。又述般若功能廣被之義。欲得聲聞果者。當學般若等（云云）又已得二乘正性離生之後。終無迴心作佛者般若之常談也。明知。般若經意。正立諸乘性差別。不許一性皆成之旨云事。爾者深密第二時教例亦可爾乎。何況以深密經中第二第三時教。同許定性二乘不成佛故者別祖一同之解釋也。然今判唯說一乘等。非唯背依憑之經說。抑亦招自語相違之過者乎如何。答。第二時中唯說一乘者。卽是存三之一乘也。卽彼經云依諸淨道清淨者。唯依此一乘第二故。於其中立一乘。非有情性無差別（已上）但今所令引難之諸文者。且擧存三之邊故不相違歟。問。若是存三之一者何云唯說一乘哉。答。大般若經一部六百軸。皆以畢竟空爲詮要。難信解品歷八十餘科法相。悉以清淨貫攝之。圓覺略抄四下之空與清淨皆絕相義（已上）縱雖兼含存三之義。專明畢竟空以爲正意故云唯說歟。一義云。
    抄。言初皆不成者（文）問。旣許佛一人有大覺性。何云皆不成乎。答。五教章種性義云。若小乘中但佛一人有佛性。餘一切人皆不說有。若三乘始教中。以漸異小乘故說多人有性（已上）意云。若能化佛無大覺性。則不可成佛。若無成佛誰爲能化乎。故知。縱雖小乘教意。佛有大覺性者。不可及所論。其餘一切人皆不說有也（爲言）問。小乘經中明彌勒受記。又□友菩薩具佛種性（見）豈非能化佛外亦有大覺性乎。答。決擇云。問。如何會中亦與彌勒授記若爲會通。答。部執不同故。或雖授記不明顯故。或多分說獨佛一人有大覺性（已上）此作三釋。初云。部執不同故者。若依薩婆多意者。彼六種性中。不動種姓亦有三品。上者是佛種性（云云）此上品之一類衆多有情。皆悉具佛性。雖然不可有多人同時成佛故。云獨佛一人有大覺性。但經量部。許多人同時成佛故。俱舍論第十二云。有說。餘界定無佛生。有餘部師說。餘世界亦引有佛。出現世間。所以者何。有多菩薩。現俱修習菩薩資糧故。無邊界中有無遍佛現（已上）此雙擧薩婆多經部兩宗（云云）又案佛性論。分別部亦許多人成佛歟。又入大乘論下卷云。如阿含枯樹法輪及餘諸經說。是經時有六十比丘。漏盡意解。俱得羅漢果。菩薩亦然。而行齊等同成佛。當知十方有無量佛。而汝經中自作此說。況摩訶衍辨明諸佛無量無邊（已上）准此等論判。初時小乘教。亦許多人同時成佛。但西天東夏小乘教者。多分出薩婆多義故。今亦云。小乘中說獨佛一人有大覺性等也（已上。初釋意也）第二釋應知。第三云。或多分說等者。二十部小乘中。除經部等餘多分說獨佛一人有大覺性（爲言）。
    抄。而三論附出（文）問。三論者何乎。答。會解云。集玄決擇皆云。莊嚴瑜伽地持也（已上）決擇云。第四二論附。第五復一論附。卽地持也（已上）問。正檢疏文云。無性瑜伽亦同此說（已上）亦指無性攝論。故知。可云四論。何云三論哉。又依開元錄。地持名經編入律藏中。今何云論哉。答。決擇云。疏無性瑜伽亦同此說者。無種性義。瑜伽亦同說故。瑜伽合爲一論前但云三（已上）故知。非指無性攝論也。次於地持名經云難者。會解云。據開元錄云。菩薩地持經十卷。亦名菩薩戒經。亦菩薩地持論。今編入律中。存其經名除其論錄故。今在律藏中名地持經也。今抄引者名論爾（已上）准此可知。問。於下疏文決擇會釋不可然。旣云無性瑜伽。豈非雙指無性攝論瑜伽論乎。有何所釋如是會釋乎。答。疏下文標善戒地持。而合引善戒經善行性品。地持論種性品之二處文。是撮略引之。然次云。但以人天善根等者。此非善戒地持之文。是瑜伽文故云爾也。會解云。善戒經卽善行性品。若地持論卽種性品。其但以人天善根而成就之。此祖師義用瑜伽意非善戒地持正文故。連次疏云無性瑜伽亦同此說。卽上引云無種性者。以善趣而成就之是也（已上）上引者。此記次上引瑜伽論第三十七文故云爾也。意瑜伽說無性有情云。但以人天善根而成就等。亦同善戒等說也。
    疏。雖未已入（文）問。般若經意。聲聞見道已後。可有迴心向大之義乎。答。不可許此義也。問。今云雖未已入等者。文意云雖入見道已後可迴心向大。而依般若經故。未入見道前皆發菩提心（爲言）豈非許見道已後之迴心乎。答。大般若四百二十五（帝釋品第二十五）云。諸有已入聲聞獨覺正性離生不復能發大菩提心。何以故。憍尸迦彼於生死已結界故。此中若有能於無正等菩薩發心趣者。我亦隨喜。何以故。諸有勝人應求勝法我終不障他勝善品（已上）同第四百九十八第三分天帝品第四云。彼於生死流已作限隔故（等文）如是餘卷處處廣明此義。故知。般若意不許入聖已去之迴心也。但於今雖未已入等文者。相傳一義云。不定性二乘人。修行成滿當得自地無漏。而雖未證入自乘見道。以性不定故。聞此般若已發菩提心。是則欲顯般若經之功用故云雖未已入等。非許入聖已去之迴心也（云云）從離生可讀雖字也。一義云。未證聖性離生之時。於三乘性不定故。雖可趣向二乘道。而聞般若故。皆發菩提心不墮二乘地也（爲言）從性不定者可讀雖字也。
    抄。至下更釋（文）問。至下更釋者何事指讓何處哉。答。離世間品（第五十七住）說。第四焰惠地。行中有十種離生道。謂一遠離諸見。二不念一切相。三超過三界。四永離煩惱等（云云）卽大疏九下云。而前三地。寄同世間有見等惑。如生食在腹。四地寄同出世對治清淨。能離彼生□有爲行故。得無生故。顯行純熟離生澁故。廣如婆沙（已上）今遙指此等文歟。
    抄。六處殊勝（文）決擇云。鈔六處殊勝者。言總意別故。內外六處中唯內六處。內六處中唯第六處。第六處中有八識。八識中有第八識。內四智佛種有爲無漏故名殊勝（已上）了義燈第七。法花攝釋第一有細釋。要者。
    抄。二卽第二三卽第三（文）問。師釋妙經無二亦無三之文。云二卽第二三卽第三（文）爾者清涼大師可許此義乎。答。不可許此義也。兩方。若云許此義者。守護國家章下（中云）山家救曰。無第二第三。竺道生并嘉祥舊義。但加梵本言以爲強難。雖然法護本正法花契經。羅什本妙法花契經。以及多本添品法花契經。法豐本論。流支本論。合五譯文都無第二緣覺。何況第三聲聞。五度三藏。豈劣於基公哉。是以不足爲據（已上）他宗先德之難破。尤有其謂。明知。今亦不可許之也。若依之爾者。今抄擧諸師異釋竟。卽結判之。任情去取。豈非一分許取用哉。答。旣五度所譯之經論。全無文亦無義。尤如先德之所難全不可許也。但於今抄結釋者。此是一往縱與之詞也。全非決定取用之文。是以次下更出自義云。若望經意等思之可知。問。法花玄賛藏俊文集第七十九云。疏主慈恩勘梵本經文云無第二無第三。旣有第字。要可三乘證。然最澄云五度三藏豈劣基師哉者不爾。梵夾有第字云事。爲汝信不。若言信者。設五箇三藏。不依梵本不可爲證。設雖慈恩一人。旣依梵夾足爲證。何難之。若不信者。汝不勘梵本。何偏知梵夾之人哉。況經中唯一佛乘者。明佛乘也。尚無二乘者。明第二獨覺乘。何況有三者。擧第三聲聞也。若何況有三文明菩薩乘者。便不順文。凡論擧況者。擧勝以況劣。若言第三是偏行六度菩薩乘者。昔三乘中佛乘爲勝二乘爲劣。若爾乃應擧三。況餘二。如何擧二況第三耶。明知。從勝至劣以爲次第云事。加之遍學三藏·慈恩大師·淄州大師·撲揚大師·竺道生·嘉祥大師·惠靜師·憬興師·崇俊師·法清師等。如此義解人師。豈劣於五度三藏耶（已上藏俊記文）此有三難。一梵夾有第字等。二擧勝況劣等。三遍學已下諸師可超勝五度三藏（云云）且第二難尤有其理歟。妙法花普門品。說觀音應物所現三十三身中別佛身·辟支佛身·聲聞身等。正法花（卷第三）藥草品云。佛亦如是。以智慧光普照一切五道衆生菩薩緣覺聲聞（已上）准此等經文。可列三乘次第實彼方便品云。唯有一佛乘無二亦無三者。應是唯有第一佛乘。無第二緣覺亦無第三聲聞之意（見）若不爾者。如彼所難。擧勝況劣之義不可成歟。如何。答。且梵本有第字者何依憑哉。若云遍學三藏傳記者。五度三藏並親持梵本自翻譯之。若梵本有第字者。何無一人加第字者哉。何況法花論云遮者。如經十方世界中尚無二乘。何況有三。無二乘者。謂無二乘所得涅槃。唯佛如來證大菩提。究竟滿足一切智慧名大涅槃。非諸聲聞辟支佛等有涅槃法。唯一佛乘故（已上）兩度所譯全同無異。是卽天親論主釋尚無二乘文。云無聲聞辟支佛二乘涅槃者。論文分明也。若經梵本實有第字者。論主牒釋何雙無聲聞辟支二乘哉。又遮異見章上云。羅什等言無二者。無聲聞緣覺。無三者。無聲聞緣覺及大乘中偏行六度獨善菩薩（已上）然藏俊文集擧此釋卽難。又羅什三藏云。無二者獨善菩薩（云云）准此什公且隨自所解。略第字翻無二無三（已上俊記）若如此所難者。今亦通難云。遍學三藏。豈非隨自所解私加第字哉。例如譯婆沙論。已爲遮寶師難故。追加一十六字。思之。然則准五度三藏所譯及天親論釋。明知。梵夾亦無第字之事。次於擧勝況劣之難者。凡擧況之相不可一准。若約勝劣相對者。尤如所立。但若約多少相對。則擧少況多。有何難哉。卽如正法花第三。佛道唯一。未曾有二。何況於世而當有三。除人中上行權方便以用乘故。開化說法（已上）此文無諍擧少況多（見）若如所立加第字者。此文尤難會者乎。但於普門品等文者。菩薩現身次第不定。如同經妙音品。聲聞爲初。緣覺爲第二。菩薩爲三。佛爲第四等。不可局執。次於第三難者。不足會通。自思可知。問。文句云。何處經論以聲聞爲第三（等文如下具引）此釋如何。答。
    抄。若天台等意（文）妙經方便品云。如來但以一佛乘故。爲衆生說法。無有餘乘。若二若三（已上）文句第四云。從但以一佛乘者。光宅爲因一。今言教一。圓頓之教。名一佛乘。故序品云。說大乘經卽是教義也。自別教已去。皆名有餘之說。卽不了義非佛一乘。光宅云。無緣覺聲聞之二。無偏行菩薩之三。又有人云。無菩薩緣覺爲無二。無聲聞爲無三。若作此解。只是無三藏諸乘存於遍乘。何開一佛乘耶。有人云。無緣覺爲無二。無聲聞爲無三。存於菩薩大乘。若爾只無三藏中二乘。不無三藏中菩薩。此存餘。何開一佛乘。何處經論以聲聞爲第三。旣無此次第。都是妄說。若依汝解。無二是無緣覺。無三是菩薩。第一是聲聞應不被無。若如此者。則大倒亂。今言但一佛乘者。能說佛法之圓教乘也。無餘乘者。無別教帶方便有餘之說。無二者。無般若中之帶二。無三者。無方等中所對之三。如此二三皆無。況三藏中三耶（已上）天台意云。五時教中般若說後三教。方等具說四教。其三教四教中圓教。並與法花圓無別故不無之仍今如次但無二三故云無般若中之帶二等也。問。若爾今抄何云天台等意無二者無有聲聞緣覺之二乘等哉。答。文句廣擧光宅等諸師異釋故。今云天台等者。等取光宅等歟。又天台意。若約四教則雖云般若帶二等。而若約彼經所明之乘門。則應是聲聞等故。如是總相而釋也。
    抄。趣擧二三（文）問。趣擧者何乎。答。決擇云。言趣擧二三者。趣者意也。或是向義也（已上）正法花所說大同抄主釋意。如上引可見之。又會解云。言趣擧二三者。恐是措字。傳寫之訛爾（已上）龍龕云措（倉故反擧也投也）。
    抄。關中云如稻自生（文）問。關中云何乎。答。會解云。言關中者。卽禹貢雍州之城東。自同華略河而北西。自岐隴原會于北垂。盡其地。漢書云。漢興都關中是也（此取關中四聖種也。已上）。
    抄。二果種性（文）問。抄十三上（十地品）云。法花雖諸佛智及下廣說。但示因門（等文）旣云但示因門。明知。不說果性云事。今何釋佛種性言云果種性哉。答。此難不爾。今云果種性者。一切如來因圓果滿。成等正覺。是名佛報。如是佛報佛佛道同三世不改云性。說法度人皆悉相似故云種。如是佛種性緣眞理趣故云佛種從緣起（爲言）全非謂衆生在心中直具出纒之果性故。地品抄云但示因門不可爲相違也。問。若爾何故今抄云此中知法常無性偈全同出現等。卽引一成一切成之文指同之哉。明知。在纒衆生直具已成之果智。卽指此果智名果種性云事。答。所引出現品文。初正明宗法。次皆同一性下明因由。然今別指明因由中云知一切法皆無性故之二句文云全同出現。非謂總指同宗法也。抄次下云。准下經。以知無性。尚得一成一切皆成。況不說一乘而度脫之（已上）其意應知。
    抄。大悲相續（文）抄一下釋稱性益之處所引探玄大疏可見之。
    抄。後偈云是法住法位（文）問。清凉大師引妙經世間相常住之文。爾者爲攝相歸性之義爲文。如何。答（云云）兩方。若云攝相歸性者。旣云相常住。明知。當相卽眞之義也。何必可待泯攝諸相歸一性乎。是以起信論云。因熏習鏡謂如實不空。一切世間境界。悉於中現。不出不入不失不壞。常住一心。以一切法卽眞實性故（已上）同疏釋云。常住一心者。會相同體（已上）筆削記第三云。論常住一心者。有二意。一者以一切法常依一心而住故。得不出不入不失不壞也。二則諸法當體常住唯是一心。一心之外無有一法。何爲出入失壞也。故經云相常住。此義中前義爲爲正。以下有論自釋成故疏文可知（已上）准此等釋。攝相歸性與當體常住二義。遙別謂□□歸性者。會攝諸法之相差別。泯歸一味眞性之義也。常住者。諸法相貌差別。歷然而無爲常住之義也。然妙經云世間相常住者。是當體常住。非攝相歸性也（爲言）又圓覺略鈔第二下云。心境空寂者。此有二意。一約唯識釋境。唯心變心外無境故空。旣不執境。卽無攀緣故寂。二約三性釋。謂約遍計卽心境俱空故。若約依他卽心境俱寂。擧體卽圓成。如鏡中影。不從外入。不從內出。見時不是新生。不見亦非滅去故云寂也。故法花云。諸法從本來常自寂滅相。又云。世間相常住。此皆非空無之義也。故經云。一切空寂法。是法寂不空（已上）准此等釋。非攝相歸性義歟。若依之爾者。旣前偈云知法常無性。後偈重釋成云是法住法位世間相常住。豈非攝相歸性義乎。答。
    抄。皆眞如異名（文）抄十一上（十行品）廣引大般若·思益·大品等經。佛地·攝論等論委出百名。要者可見。
    抄。涅槃經況之二鳥（文）涅槃經卷第八（如來性品第四之五）云。爾時佛告迦葉菩薩。善男子。鳥有二種。一名迦隣提。二名鴛鴦遊也。共俱不相捨離。是苦無常無我等法。亦復如是。不得相離。迦葉菩薩白佛言。世尊。云何是苦無常無我如彼鴛鴦迦隣提鳥。佛言善男子。異法是苦。異法是樂。異法是常。異法是無常。異法是我。異法是無我。譬如稻米異於麻麥。麻麥復異豆粟甘蔗。如是諸種。從其萠芽乃至葉花皆是無常。果實成熟。人受用時。乃名爲常。何以故。性眞實故。迦葉菩薩白佛言。世尊。如是等物。若是常者同如來耶。佛言。善男子。汝今不應作如是說。何以故。若言如來如須彌山。劫壞之時須彌崩倒。如來爾時豈同壞耶。善男子。汝今不應受持是義。善男子。一切諸法。唯除佛性涅槃更無一法而是常者。直以世諦言果實常。迦葉菩薩白佛言。世尊。善哉善哉。如佛所說。佛告迦葉。如是如是。善男子。雖修一切契經諸定。乃至未聞大般涅槃。皆言一切悉是無常。聞是經已。雖有煩惱如無煩惱。卽能利益一切人天。何以故。曉了己身有佛性故。是名爲常。以是因緣。異法有我異法無我。是名鴛鴦迦隣提鳥（已上）。
    抄。所謂解脫相（文）問。解脫相等者何乎。答。案決擇意。今抄主自作兩釋歟。謂抄云。一解脫者等者。是約四德釋。但擇初一相影顯後三相也。次又云。常寂滅相下。約四涅槃釋。亦但釋後一相影取前三相也。故決擇云。言所謂解脫相等者。如次卽是我樂淨常四德也。言離諸苦縛者。苦卽苦諦。縛卽集諦言。又云常寂滅相卽性淨涅槃者。重釋前經作涅槃解。言解脫相者。有餘依涅槃也。解脫□故。言離相者。衆住處涅槃也。遠離二邊故。言滅相者。無餘依涅槃也。身智皆滅故。抄指一種影取前三。學者應思（已上）。
    抄。眞解脫也（文）問。眞解脫者何乎。答。案決擇意。指四德中我德名眞解脫（見）我是自在義。離諸繫縛故名眞解脫歟。問。成唯識論第一云。斷煩惱障證眞解脫（已上）演祕第一云。明無住處名眞解脫（已上）准此無住處涅槃名眞解脫歟（是一）又唐經第二（稱揚讃德分）說衆海德行云得於諸佛解脫之門（已上）大疏二上云。二得於明分得果用言解脫門者。佛果障寂大用無礙故稱解脫。眞脫者。卽是如來通智遊入故號門也。然總別圓融。因果交徹。重重無礙方爲眞解脫門故。下或欲以果德。或欲因行。或約天等所得欲影顯故（已上）抄六上云。工如總具別別亦具總。則一解脫中有一切解脫門等。思之（已上）准此今抄云一切解脫卽眞解脫（文）豈非總別圓融等之義乎（是二）如何。答。
    抄。是人於何而得解脫（文）唯識了義燈第一云。今二乘人不能證彼眞理體。但能悟此眞理體上離煩惱障染覆義邊名證解脫。以二乘人不能證悟法空眞理但能悟得生空一分。雖得生空。又不知親證。但名解脫非眞解脫（已上）此釋肝要也。必可暗誦之。准此三乘教中菩薩於一眞法界圓融無礙。實義未信解。隨順悟入故。但能纔悟此一眞法界體上。離煩惱所知二障染覆之義邊。未能證悟一眞法界者。唯思可知。
    抄。畢竟有二種（文）決擇云。抄畢竟有二種者。因種之別名也。以對果法立畢竟名。言莊嚴畢竟者緣因也。言究竟畢竟者正因也。言世間畢竟者。有漏種子也。言出世間畢竟者。無漏種子也。又解。唯彼涅槃疏釋云。望小大極故名畢竟。因果不同故分二種因。能嚴果欲曰莊嚴。果德窮滿稱曰究竟。世及出世。約位分異。十地已還通名世間。皆是變易世間攝故。佛名出世是也（已上）。
    抄。甘露以喩涅槃（文）問。何故甘露涅槃乎。答。會解釋云。是長生不死之藥故也（已上）決擇云。夫甘露陰陽精氣天地靈液。其色潤白其味甘滑。食之則資色身而延壽命。其涅槃者。九流交歸。衆生冥會。纖瑕必去。片善無遺。證之則因法身而堅惠命所以云爾（已上）法進梵網經注云。甘露梵音。此翻爲不死藥（已上）道璿云。甘露名不死藥。天上之食（已上）香象大師梵網疏云。甘露是仙藥。服者長生（已上）。


演義鈔三上纂釋第二

　　問。妙經復有弟子（文）學無學何乎。
    問。生滅度相（文）有餘無餘中何乎。
    問。生滅度相者不定性有餘迴心歟。
    問。還生已後可居何土乎。
    問。智論受法性身者何乎。
    問。智論迂迴稽留者無餘時歟。還生已後之時歟。

四種聲聞事

    味著三昧樂文三部異說。
    問。三昧者九次第定中何乎。
    問。入滅還生時以何因感變易歟。
    問。莊嚴論時邊畢竟衆主如何釋之。
    問。清涼一乘居三乘後之義引何經論證之乎。
    問。妙經窮子喩者指四大聲聞歟。又喩定性無性歟。
行佛性理佛性事


演義鈔三上纂釋第二

　　疏。我滅度後復有弟子（文）問。今弟子者爲局無學爲通有學。答（云云）兩方。若云局無學者。滅後弟子。廣可通有學無學。何局無學乎。是以玄賛第七釋今經文云。或是凡夫。若是有學。求有無餘涅槃。將此涅槃謂實滅度之想（已上）非唯通有學。抑亦通凡夫乎。何況正法華經第四云。當來末世。或有發意。學弟子乘成爲聲聞（已上）旣云或有發意等。豈非廣通有學等乎。准同本異譯之文。妙經云弟子。例亦可爾乎。若依之爾者。今爲明無趣寂二乘。引妙經之今文。尤中局無學也。如何。答。妙經今文。專說定性二乘之無餘還生。云復有弟子。尤可局無學。何況智論中云得阿羅漢三界諸因緣盡更不復生三界等爲證此義故。引妙經之今文云如法花說有阿羅漢等。具如次下抄引之准此等論文。局無學果云事誰疑之乎。但於於玄賛釋者。一乘要決上卷引此釋竟。次破云。此釋違經并大論文。彼二文同云得阿羅漢。何言或是凡夫若是有學哉。又論云更不復生三界。何言生十方國土（已上）准此可知。次於正法花文者。旣云學弟子乘成爲聲聞。何但執發意之言不顧成爲聲聞之文乎。問。有人云。此難不當玄賛意。謂經云復有弟子不簡有學及無學故。滅後弟子不唯無學故。故正法花經云當末世或有發意學弟子乘。豈非有學乎。旣通有爲無爲故不違智論。謂論問云。阿羅漢先世因緣所受身。必應當滅住。在何處而具足佛道。是卽擧羅漢得後有不生而問故。隨問引羅漢。不謂經文唯說無學。疏約無學往他方。及凡夫有學生十方界。論說羅漢故云不生三界。故非相違（云云。此玄賛文集中在之。卽藏俊記）此會釋可爾乎。答。
    疏。生滅度想當入涅槃（文）問。妙經云生滅度想入於涅槃（文）爾者爲局無餘涅槃。爲當通有餘無餘二種涅槃歟。答。可局無餘涅槃也。付之不明。旣但云涅槃。無簡別之言。何必可局無餘涅槃乎。是以玄賛第七釋今文云。佛滅度後有求聲聞。不聞是經。不學知菩薩行廣大佛遠。於自所證有爲無爲二功德中。作有餘涅槃滅度想。求當入無餘涅槃（已上）又云。求入證此二種涅槃（已上）何況聲聞。智論云迂迴稽留。問。妙經云生滅度想當入涅槃（文）爾者爲明不定性聲聞之有餘迴心爲當文如何。答。此文正明定性二乘。已入無餘涅槃之後。迴心向大也。付之不明披妙經一部之始末檢三周聲聞之領解。上根身子領解云。爾時心自謂。得至於滅度。而今乃自學。非是實滅度（已上）中根四大聲聞領解。信解品云。我等長夜。於佛智慧無貪無著無復志願。而自於法謂是究竟。我等長夜。修習空法得脫三界苦惱之患。住最後身有餘涅槃（已上）下根領解云。諸人旣入城心生大歡喜。皆生安穩想。自謂已得度（已上）彼三周聲聞。並是不定性之人也。此等經文三周領解。皆於自不得有餘涅槃。生實滅度想。准此是滅後聲聞生滅度想。亦可約不定性有餘說（是一）是故什云。所譯妙法花云當入涅槃。法護所譯正法花云謂當滅度。智度論云必應當滅。此等經論之當字。皆顯不定性二乘。欲求當來入無餘涅槃。全非定性二乘已入無餘迴心向大。若已入者卽違當字（是二）又正法花中往古品云。謂臨滅度佛在前立。勸發無上正眞道意（已上）藥草品云。臨欲滅度佛在前住。汝以要法發菩提意（已上）旣此兩品同安臨字。明知。未入無餘之前迴心云事（是三）又智論釋妙經今文云。於菩薩根鈍不能疾成佛道。不如直往菩薩（已上）此文全同瑜伽論第八十。云彼雖如是增益壽行。能發趣阿耨多羅三藐三菩提。而所修行極成遲鈍。不如初心始業菩薩（已上）瑜伽旣述不定性有餘迴心。智論文例亦可爾（是四）如何。答。實如來難雖三周領解及今文並云生滅度想。而三周領解不云我生餘國。而云有餘涅槃故。尤可於有餘涅槃生滅度想之義。然今文云雖生滅度之想入於涅槃而彼土求佛智慧。又智論述此文。意云。得阿羅漢。更不復生三界等。明知。定性二乘已入無餘涅槃。由有佛性內熏力故。令心還生於淨土中佛菩薩。更迴心向大云事。次於當入涅槃等之當字者。守護國界章卷下上云。又云入於涅槃。而於彼土。並置於字表在無餘。而何得限用當字謬會。故知。兩經文相無異也（已上）經論中云當知或云應當。只是詞之字也。故花嚴經夜摩偈讃品云。若人欲了知三世一切佛。應知如是觀心造諸如來（已上）此應當之當字。亦可云當來義哉。若云不爾者。智論云必應當滅。例亦可爾。故知。妙經云當入涅槃。亦是應當入涅槃之義也。全非當來入涅槃之義也。況智論云必應當滅。此之字豈非定性二乘必應入無餘之義乎。故守護國界章下上云。必應當滅之言。豈不灰身入滅趣寂（已上）次於謂臨滅度之臨字者。愚案云。起信疏明七位迴心中。引妙經之今文明一念迴心。旣雖入無餘。纔經一念。今爲顯此速疾之義故。云臨滅度佛在前立等。全非謂有餘依身卽迴心向大也。又一義云。守護國界章下上云。又正法花云化城者。謂羅漢泥洹。沒城不現。謂臨滅度。佛在前立。勸發無上正眞道意者。前法說中非曾退大。聞法花已度脫訖。命喩合中曾退定性臨欲滅時。過法花會初發大心。正是令達法如平等同體意樂。如妙法花喩說文。云白導師言今知退還。故須此合。但知妙法中略闕此合也（已上）意云。次於瑜伽智度之兩論之文者。雖此二論同說二乘迴心向大。而瑜伽論明不定性之有餘位迴心故。論第八十云。彼以所留有根實身。卽於此界贍部州中。隨其所樂遠離而住（已上）智度論明定性入無餘後之迴心故。論第九十三云。阿羅漢住淨佛國土受法性身（已上）雖定不定性有異。是人著小乘因緣捨衆生捨佛道。彼全同故。於所修行。極成遲鈍不能疾成佛道。已義亦全同也。若智論亦濁不定性者。何不住此娑婆界而住在淨土受法性身乎。更不後生三界之論文。尤難會乎。問。玄賛文集第八十八云。謂法花意。滅後弟子。乘自神通。或依佛神力往他方界。於穢土中。聞佛爲說法花經。迴心向大受變易生。往淨土中。具足佛道。然今論文說迴心已去受變易身。往淨土相隱前穢土相歟。然會智論有六釋。一云。誰言。界外有妙淨土。何引智論難我法相宗。二云。約法性淨土卽是無餘體故。云生淨土。卽入無餘三云。受變易報往反化土。聞法花經以往爲生。非是受生。四云。據應化聲聞說。五云。約密意說實聲聞。六云。言羅漢者。借彼名說。實是菩薩義也。是非學者可悉（已上）爾者此義如何。答。
    抄。有云隨擧娑婆（文）壽量品云。以有事緣遠至餘國（已上）玄賛釋云。衆生根機時猶未熟。他方機合。化身遂隱往他方化。或往淨土穢土行化名爲餘國（已上）是卽娑婆之外。若淨土若穢土。並爲餘國（見）爾者今云餘國亦可爾歟。
    抄。三實報無障礙土（文）問。清涼引天台四土。爾者自受用身居何土乎。答。
    抄。方便一土（文）天台意。定性二乘受變易身。迴心向大已後。所居之佛土別名方便土。然法相實不許定性迴心故云所無也。問。自宗意。定性迴心已後可居何土哉。答。別祖解釋中。但云法報化三土。縱雖立四土。而但開自他受用二土。更不別立定性迴心之後所居土。故知。只是可居三土中化土哉。問。三土中化土是界內分段之所居。然後定性迴心。卽受界外變易身。居界內分段之土乎。是以起信疏上云。令心還生於淨土。逢佛菩薩善友力故修大乘道（已上）准同性經。淨土中成佛悉是報身。今旣云於淨土中。應是報土。何謂化土哉。答。凡定報化二身二土雖有異說。且依攝論。唯識論等說。地前所見各變化身。地上所見名受用身。其地前者不局分段故。探玄記第六云。若三乘中地前必是分段之身。地上方有變易身。除迴心二乘地前亦有（已上）故知。地前中漸悟者受變易身。彼化身佛土亦通穢土故。其漸悟受變易之類。不妨居淨土故。唯識論第十云。二他受用○居能淨土。爲住十地諸菩薩衆。現大神通。轉正法輪○三變化身○居淨穢土爲未登地諸菩薩衆二乘異生稱彼機宜現通說法（已上）起信疏釋等。准此可知。爾者天台雖分同居方便。而通論也。可屬化土攝。以劣應身爲方便土之能化。其勝劣二。應卽通屬三身中應化身攝故。以之思之。天台別分二土。自宗通歸化土。雖有此異。
    抄。受法性身（文）問。智論中對明迴心向大之所受身云受法性身者何身乎。答。本論正文云。若阿羅漢住淨佛國土受法性身（已上）旣住淨土而受法性身。是卽變易身名法性身歟。故記信疏具引妙經我滅度後復有弟子等文畢卽釋云。亦捨分段入涅槃已。卽於佛土受變易身（已上）智論亦同引此文卽釋云。住淨佛國土受法性身。准例可知之歟。問。唯識論第八云。不思議變易生死○改轉身命無定齊限故名變易○妙用難測名不思議。或名意成身。隨意願成故（已上）雖有如是異名。未擧法性身之名（是一）又花嚴問答下云。善財童子。旣現身至普賢菩薩知識。而彌勒知識言。當來我成佛時汝見我。故知。後生中成佛。此等思約文相。據見聞等三位爲三生相。作如是說。可約實共皆同。但以一身中成佛言一身者。法性身無別分段等身。分段等者。等取變易。爾者分段變易之外別有法性身（見）如何。答。
    抄。何以迂迴稽留（文）問。演義抄中引智論云。迂迴稽留者。爲說無餘之時分。爲指還生已後之時分。答（云云）兩方。若云無餘者。起信疏立七位迴心中。引妙經化城品明住無餘。唯經一念之旨。智論亦同釋此文故。可述速疾迴心之旨。何云迂迴稽留乎。明知。此迂迴之言。非無餘之時分也。若依之云還生已後者。所引之旣說定性二乘入無餘之相。須明無餘位所經之時分。何論還生已後之時分乎。何況入無餘後迴心向大。卽入十信位。於十信位經一萬劫者。經論一同之所判也。於此一萬劫。修信滿足果通漸頓二類。何故論下文云於菩薩根鈍不能疾成佛道。不如直往菩薩乎。旣述迂迴心直往之不同。明知。此文指無餘之時分也。卽五教章云。如直往人。旣逕一萬劫修信滿足。堪能發心（文）出無餘涅槃竟所經之時分。全同直往菩薩云事。解釋分明歟如何。答。無餘位經時劫有七位。不同中妙經意。纔經一念故。別不明其相。然出無餘涅槃竟卽入十信所經之時分望直往人。遲疾大不同。今爲顯其相問答釋成故云迂迴稽留者。是還生已後之時分也。但於十信位修行經一萬劫。可通漸頓二類云難者。凡經論中立行位張時劫者。專爲頓悟人也。故知。十信一萬劫者。正約直往人。若約漸悟機。則可有尚依本習成遲鈍之義故。五教章所依身章破有人云。八地以還菩薩。有智增悲增之義。云若言智增者有小乘習怖諸煩惱故永伏者。若於地前未眞如。可約本習容有此類。以未純熟故（已上）旣許約本習有悲智增減之義。何於根性無利鈍乎。若許有利鈍者。何經時劫無遲速乎。於菩薩根鈍不能疾成佛道。不如直往菩薩之論判。尤有其謂歟。瑜伽論第八十全同之。次於五教章如直往人等釋者。涅槃經五果所經之時分。而八六四二萬十千劫（云云）釋此時分。或云無餘時分。或云還生已後之時分。然五教章先述自義判無餘時分。次擧有義釋云如直往人等。明知。還生已後之時分云事者。非自宗之正義故。起信疏但擧自義不述有義也。何況彼具文云。如直往人。旣逕一萬劫修信滿足。堪能發心。彼獨覺人根最利故。亦依直往人。逕一萬劫。餘四鈍根又差別故。時得多別也（已上）何執序文不窮始□致妄難乎。
    抄。然論云言聲聞授記者（文）問。正檢法花論云。言聲聞授記者。聲聞有四種。一者決定聲聞。准有聲聞種性無如來性。決無成佛之義名決定也。二者增長慢聲聞。三者退菩提心聲聞。四者應化聲聞（已上）旣云決定性聲聞無如來性故。決定不可有成佛之義。何引此論成上無趣寂義乎。答。於法花論有數本不同。旦今藏錄中有二本。一者元魏北天竺三藏勒那摩提共僧朗等譯爲一卷。文句大同。纔有一字二字不同。又世中現行有一本加注釋。是常騰記也（云云）今所令引雖之文者。卽此本也。藏錄中二本共無此文。全同今鈔所引。明知。後人爲令順法相宗義故。妄加增之。不可依用。何況唯於定性聲聞加增此文。餘三種者全同藏錄中二本。明知。現行本者。後人之妄加更無疑者歟。問。今見鈔主所引文。多同世中現行本。不順藏經中兩本。謂兩本共云言聲聞人得授記者（已上）今鈔所引及世現行本。無人得之兩字。又留支本云。二種聲聞。根未熟故。如來不與授記。應化聲聞。是大菩薩與授記。大菩薩與授記者（已上）餘大全同。然世中現行本。無應化聲聞是大之六字。全同今抄所引也。又兩本共云如下文不輕菩薩品中等。然現行本。及今抄所引同無下文之二乘。明知。今抄引世中現行本。不引藏經中兩本。但今抄不連引唯有聲聞種性等文者。只是抄家略却之。更非謂本論無此文歟。如何。答。
    抄。則非獨弟子（文）問。則非獨弟子者。爲釋成上所引譬喩品文。爲當生起下四大聲聞乎。答。會解云。言卽如身子至則非獨身子者。卽譬喩品初住連次具云。佛告舍利弗○我昔教汝志願佛道。汝今悉忘。而便自謂已得滅度。我今還欲令汝憶念本願所行道故。爲諸聲聞說是大乘經等。詳曰。旣云欲令憶本願行爲諸聲聞等故。云非獨身子也（已上）愚案云。今見文相。正顯三周聲聞退菩提心之類。然上擧初周上根身子竟。次爲生起第三周四大聲聞等。亦是退菩提心之人故。云非獨弟子。文相顯然。何異求乎。
    抄。自陳捨父逃逝（文）問。父者何乎。又先化者指何時哉。答。玄賛第六（信解品）云。經。其父先來（至）中止一城。賛曰○父者化身。佛雖先來已經化導。衆生自退。故名先來求子不得。一城生死中也。城者○今以大乘法爲城也。將說大乘。以教發心故。城喩大乘法（已上）又云。經。卽自宣言（至）我之所生。賛四○最初我爲十六王子時。教之發大心（等文）疏記第六（妙樂釋）云。夫結緣者。並約應身。如云我昔曾於二萬億等。況十六王子從始至今。機感相成。任運分解（已上）准此等釋。總以似喩文。而最初結緣時逢化身故。云父者化身佛也。其最初結緣者。遠指十六王子化導。然衆生自退故云捨父等也。信解品云。於某城中。捨吾逃走。伶俜辛苦五十餘年（已上）玄賛云。某城者大乘也。最初一逢已教趣大乘之心。若定性大乘。及上品發心未必退沒。今說不定性及下品發心故。彼已後住退流生死故。名某城捨吾逃走（已上）五十餘年者。文句玄賛共云五道也（已上）。
    抄。影響其迹（文）決擇云。謂助佛傳化。如影隨形如響應聲。示現化迹。或取不實。是聲如響應故言亦。抑法花諸羅漢耳者。暗彈慈恩也（已上）。
    抄。如不輕品中示現。問。法花論中明四種聲聞授記。且決定上慢之二類授記。於何品中說之哉。答。論云如不輕品中示現（文）付之不明。依論判檢經文唯說。增上慢四衆比丘比丘尼·優婆塞·優婆夷。輕賤是人爲作不輕名者。見其得大神通力樂說辨力大善寂力。聞其所說皆信伏隨從（已上）旣上云增上慢四衆。下云皆信伏隨從。明知。但是上慢之一類。非決定性云事（是一）又彼不輕菩薩一世教化。卽令信伏隨從（見）而起信疏云。若決定種性未入無餘前定不迴心（已上）今旣明一生一身卽隨教信受奉行。豈非不定種性之類乎（是二）如何。答。此事雖未受先達會通。強迴愚案云彼一品之始末。不輕久毀四品悉名增上慢。爾者彼四品局增上慢。可不通決定性歟。若云不通者。何故天親論主決定上慢授記讓彼品乎。若彼品上慢中無二類者。論主更依何品何文釋決定性授記乎。若總一經中不明定性授記者。何故論主釋妙經之授記具擧四種乎。故知。彼品所說之增上慢四品者。廣通定性上慢之二類。非但四種聲聞中上慢之一類。以增上慢言。廣通大小二乘定性不定性等故。謂法花論說窮子雲雨等七譬喩。對治七種增上慢心。其七種增上慢人者。勒那云。一者求勢力人。二者求聲聞解脫人。三者大乘人。四者有定人。五者無定人。六者集功德人。七者不集功德人（已上）留支本但第三云求大乘人。餘全同之。此第四有定人者。會解釋云定性人也等（云云）具如次下引。准此思之。不輕品云。增上慢四品可通定性二乘也。但於一生一身。卽隨教化故不可通定性云難者。信伏隨從之義。亦通定性。以評信解大乘故。而未必迴心向大也。玄賛第一如次下引。可見之。或一義云。經云二百億劫常不値佛等者。此擧定性入無餘之事。次三千劫於阿毘獄等者。此擧增上慢入地獄之事也（已上）。
    抄。釋曰旣是論主（文）決擇云。問。安國之難此云何通。答。豈不論云如不輕品中等。此意但擧昔時爲例。是故言如非是昔時菩薩預記今日聲聞。又解。論但通顯聲聞根熟未熟。悉皆得記。根熟得記者。今日靈山佛自與記是也。未熟得記者。昔日不輕菩薩與記是也。亦非昔時菩薩預記今日聲聞也（已上）抄。若大乘云（文）玄賛第一云。由趣寂者與增上慢合一處說。翻譯之主同言根未熟令其發心。正義應言趣寂者根不熟故佛不與記。菩薩與記令發信解大乘心故。增上慢者根未熟故佛不與記。菩薩與記發趣向大乘心故。若趣寂者後亦作佛違涅槃等。處處教文（已上）攝釋第一云。衆根未熟者。議畢竟未熟亦得名未。何要後熟方名未熟。故寂趣人亦名未熟（已上）。
    抄。彼論次前有問曰（文）問。先此問意如何。答。今依常騰注當科釋之。是爲明現前授記之虛實故。興此問答也者。問中有二。初定義。次若實成佛下設難也。定義者。常騰注云。佛授身子記。言遇無量無邊不可思議劫當得作佛。乃至記阿難言供養六十二億諸佛然後成佛。爲如此記劫數實佛故與記。爲不如記劫數成佛而與記哉（已上）設難者。注云。始從十信終至初地。略說徑一大劫阿僧企耶。中說徑三大劫。廣說徑無量劫。徑如是劫。修集善根方得現前授記。如記劫數當得成佛。然弟子等未徑此劫修集善根。云何忽得現前授記如記成佛。若言雖未修集善根。而得授記實成佛者。菩薩何故無量劫修集善根方得授記。若不如記實成佛者。諸佛始無妄語云佛。虛妄與此授記之者訓此（已上）。
    抄。答曰彼聲聞（文）問。此答文意如何。答。常騰注意云。答文有二。初正答釋。後是故下結答也。初正答中亦二。初記意得如來依彼下記義也。初記意者。注云。彼身子等若得授記。卽相同義得決定心。爲得此心故與授記。非謂聲聞已入初地成就法身故與授記（已上）金剛仙論第四云。凡有四種三昧授記。一是習種性中。二性種性中不現前授記。三是初地中現前授記。四在佛地中無生忍授記（已上）問。決定心者何乎。答。常騰注云。無性攝論云。世尊。法花會上與諸聲聞舍利弗等授佛記別。爲令攝得如是意樂。我等與佛平等無二。解云。意樂者。謂決定心佛爲令此意樂故。授佛記別。非必如記劫數成佛（已上）記義者。注云。雖爲令得決定心故與佛記別。未知依何義與實行聲聞授佛記別。答。依聞義故。故無性攝論云。諸佛於一切有情得聞自體意樂。言彼卽是我。我卽是彼。由是因緣。此旣成佛。彼亦成佛。解云。佛與一切同一如如。是故一切皆屬如來如中。佛得此意故。云彼卽我等。由是因緣。此佛旣成正覺。彼聲聞等亦說成佛。此則云佛成佛。爲聲聞成佛。三三種平等卽是同義。問。十住初心望成佛時。必徑三大劫阿僧企耶。若爾舍利弗成佛劫數。旣說無量無邊不思議劫。云何不說如記成佛。答。總說無量。亦得無終。但無量無邊不可思議。此三大數。花嚴經中是有限數。然三大劫退過此數。是故始發大志聲聞大得如記實成佛也（已上）。
    抄。一乘平等（文）法花論（勒那摩提譯）云。何者名三種平等云何對治。一者乘平等。與聲聞授菩薩記。唯有大乘無二乘故。是乘平等無差別也。二者世間涅槃平等。以多寶如來入於涅槃。世間涅槃彼此平等無差別故。三者身平等。多寶如來已入涅槃。後示現身。自身他身法身平等無差別故（已上）留支本但云唯一大乘。餘全同之。諸本共云世間涅槃平等。而今云生死涅槃。只取意也。
    疏。入楞伽第二（文）問。三部中引何經乎。答。四卷經是東晋求那跋陀羅譯。十卷經是元魏菩提流支譯。名入楞伽經。七卷經卽唐實叉難陀譯。名大乘入楞伽也。今引十卷經。如抄釋可知。問。今指二四七者是何文乎。答。第二卷云。大惠。諸聲聞辟支佛畏生死妄想苦。而求涅槃不知世間涅槃無差別故。分別一切法與非法。而滅諸根。不取未來境。妄取以爲涅槃。不知內身證修行法故。不知梨耶識轉故（已上）第四卷云。昧著三昧樂安住無漏界（等文如常）第七卷云。大惠聲聞辟支佛。於第八菩薩地中樂著寂滅三昧樂門醉故。不能善知惟自心見。隨自相同相熏習障礙故。空人無我法無我見過故。以分別心名涅槃。而不能知諸法寂靜（已上）會解引此三文竟卽釋云。第二云。妄取以爲涅槃。第四文顯第七云以分別心名爲涅槃故。皆無實也（已上）問。第二卷云而滅諸根不取未來境等者文意如何。答。定性二乘入無餘位。分段根境雖悉滅盡。猶受變易根境身。而彼二乘不取此變易境爲生死有。但以滅分段諸根。妄執取爲涅槃（爲言）准此思之。定性二乘雖入涅槃。而猶有未來境。但彼迷故。不取爲有。妄執爲涅槃云事分明也。故七卷楞伽經第二云。復次大惠。諸聲聞畏生死妄想苦。而求涅槃不知生死涅槃差別想。一切皆是妄分別有。無所有故。妄計未來諸根境滅以爲涅。不知證自智境界轉所依藏識爲大涅槃。彼愚痴人說有三乘。不說唯心無有境界（已上）准此經文。二乘無餘非實涅槃云事彌分明也。問。正檢彼經未說五性。其前段有此文。何無是文爲定性二乘所入之無餘涅槃□明知。爲□誡一類不定種姓聲聞樂求無餘之輩故云妄計等也。況次下云不知證知自智境界轉所依藏識爲大涅槃（已上）豈非明不定性之轉識得智乎。以定性之藏識無轉識得智義故。如何。答。實□問此未說五性前有此文。總毀責定不定二種聲聞之所期無餘故。經云諸聲聞等也。何必定知教誡一類不定性乎。設雖誡一類不定。而所詮者。諸根境識無餘涅槃非實涅槃云事旣分明者。汝所立之趣寂聲聞。亦可非永滅。縱雖此文約不定性。次下正說五姓中聲聞乘性者是決定性也。以不定性別立爲一類故。然其聲聞乘性受變易身者。經文分明也。但淄洲惠日論第三云。此說不定性迴心以後。墮不思議變易生死。無決定性得變易文（已上）雖有此會釋甚自由也。不足言者歟。爾者定性入無餘位受變易身。而自不知。謂爲涅槃故。今云。妄計之旨。誰謂不然哉。加之法相宗以具說三乘方爲了義。然今楞伽經云。彼愚痴人說有三乘。知。楞伽意雖說五性。偏是爲愚痴人以權方便所假施說全非彼經正意。以之思之。彼經不許定性無餘。灰斷爲實涅槃云事實明鏡也。問。今所指第七卷文者。具如上引。如所引文者。旣云於第八菩薩地中等。明知。迴心菩薩聲聞緣覺上昇第八地。樂著寂滅三昧之相也。何指此文證定性二乘無實涅槃之義哉。答。此事難思。但彼文意云第八地菩薩所證。寂滅三昧是同二乘寂滅涅槃故。菩薩於其三昧。除生樂著（云云）故知。二乘所得涅槃。亦但是三昧也（爲言）故七卷楞伽經云。大惠。八地菩薩所得三昧。同諸聲聞緣覺涅槃。以諸佛力所加持故。於三昧門不入涅槃。若不持者。使不化度一切衆生。不能滿足如來之地（已上）諸佛力所加持者。第八地菩薩得諸佛□勸等是也。
    抄。望其當分（文）問。付明無餘體。且以大乘望之。但是三昧。爾者九次第定等中何定哉。答。起信疏云二乘無餘體唯滅定（文）付之楞伽經中說二乘無餘云樂著三昧樂未必云滅盡定。何況法花論云諸禪三昧。可廣通諸三昧（見）何定判體唯滅定乎。是以一乘佛性權實論中卷（大開業寺沙門法寶述。增壽變易章第八）云。此定於前三乘教八萬四千法門之中名二乘涅槃。非諸定攝。後時教意。此是內身修行法中。別有此一種三昧。滅於分段身心。然非八解脫中滅定攝。所以得知滅盡定。後方入此三昧故。瑜伽八十云。漸入滅定滅轉識等。次異熟識捨所依止。由異熟識無有取故。諸轉識等不復得生。唯清淨無爲離垢眞法界○又滅定唯識心不滅身。此滅有身及心故不同也（已上）文證道理共明鏡也。今何云體唯滅定乎。答。指無餘位名三昧。楞伽經法花論所說分明也。但名滅盡定之定判未知。大師依何經論。但金剛仙論第二云。然二乘人有二種。一者發菩提心聲聞。如法花中舍利弗等。受證作佛者是。二者寂滅聲聞。斷三界惑盡。出分段生死。究竟想。起憍慢心。入寂滅定。徑千成萬億劫。於此定中。而不勉反易生死微細行苦。後時定力旣盡。從禪定出更無所依故。還覓善知識發菩提心。求無上道故。菩薩於此憍慢衆生。亦與悲救度（已上）搜玄記第□探玄記卷第九中兩處指此論餘文。清凉刊定同引此論。釋於鐵圍山結集摩訶衍藏。故知。此等諸祖定見入寂滅定之文乎。何況起信疏（上）云入無餘依法爾皆有變易報殘（已上）又云（下）離事識分別麁苦。猶受梨耶變易而行苦。然此細苦無始來有（已上）此等解釋全似寫今論文乎。楞伽經文准此等義可思之。但於法花論文者。起信疏引此論卽釋云。二乘無餘體。雖滅定亦通方便故云諸禪（已上）解釋明鏡也。不可及苦勞歟。次於寶師釋者。
    抄。論釋七譬喩中（文）會解云。七譬喩等者。卽勒那摩提譯本也。論標云。次爲七種具足。煩惱性衆生說七喩對治七種增上慢。應知。七種衆生者。一求勢力人。二求聲聞解脫人。三大乘人。四有定人。五無定人。六集功德人。七不集功德人。七種喩者。一火宅喩。二窮子喩。三藥草喩。化城喩。五繫珠喩。六頂珠喩。七醫師喩。七種增上慢者。一顛倒求功德增上慢。二聲聞一向增上慢。三大乘一向。四實無而有。五散亂。六有功德。七功德（後五皆云初二爲增上慢故耳）今當第四喩爲定性人對治實無而有增上慢也。若菩提流支譯本乃云。實無謂有增上慢心。以彼七種皆云慢心。故知。今云增上慢人者。非四種聲聞中增上慢聲聞也。乃爲定性人爾而云世間有漏三昧者。二本論皆無有漏之言。在小乘雖四涅槃。大乘望之故云世間三昧（已上）私云。留支本云。四者實無謂有增上慢心。以有世間三昧三摩跋提。實無涅槃生涅槃想如是倒取（已上）勒那本云。四者實無而謂有。增上慢人以有世間漏三昧三摩跋提。實無涅槃而生涅槃想如是倒取（已上）旣勒那本云漏三昧故。今云有漏也。餘文授合可自見之。又常騰注論所揲之論本。正云世間有漏三昧也。
    抄。第四爲有定人（文）問。有定人者名義如何。答。論自釋云有世間三昧（云云）又十卷楞伽第二云。聲聞緣覺三昧樂所牽故作涅槃想（已上）准此等文案者。有者有所得也。卽執取了義也。謂二乘無餘體是滅定。而彼不知謂爲涅槃。是卽迷執滅定。謬爲涅槃之人故名有宗人（爲言）起信衆（上）云。論說二乘有三種餘○然彼二乘旣不能知此三餘故○謂爲涅槃。而實但是未證身前期以滅智所得滅定（已上）。
    疏。勝鬘亦云（文）經云。唯有如來得涅槃。爲一切衆生之所瞻仰。出過阿羅漢辟支佛菩薩境界。是故阿羅漢辟支佛者。涅槃界遠。言阿羅漢辟支佛觀察解脫四智究竟得蘇息處者。亦是如來方便。有餘不了義說。何以故。有二種死。何等爲二。謂分段死。不思議變易死（等文）。
    疏。更受變易（文）問。入滅二乘。於三界外更受變易（文）爾者以何業因感變易報乎。答。無明爲緣。無漏業爲因也。付之凡無漏者。必損有漏。設雖變易。其性是有漏也。何以無漏爲因哉如何。答。無明爲緣。無漏爲因。感變易報云事。經論之常談。性相二宗之共許也。但於無漏必損有漏等云難者。一乘佛性權實論中（增壽變易章第八）云。或有難言。無漏之法破裂生死。云何爲且成變易報者。如上地道破於下地。成上地報。二乘無漏。破裂分段生死。成變易報。於理何失（已上）又不局二乘無漏。縱雖菩薩以因位無漏不離無明故。下地無漏成上地變易報。有何難哉。故起信疏下卷云。菩薩二智起時。有微細之累。不同佛地能淨之德（已上）探玄記第五云。若無明未盡障隔眞如。令修生德未全同眞故有生滅（已上）今抄引無上依經云。起輕相感有虛妄行（云云）豈非無漏業與無明相應有生滅故。名虛妄行哉。爾者親成變易。於理無過歟。故無差別論疏云。因位無漏所感之身。細患所遷故云變易（已上）例如安惠云。因位無漏亦許有執。思之可知。問。二乘無漏且可爾歟。菩薩無漏何與執相應乎。故佛地論第七云。有義法執及無明等。遍在一切善惡無記。有漏心品及與二乘無漏心等。皆不了達法無我故。皆似相分見起故（已上）旣云。二乘無漏不了達法無我。故法執及無明相應（云云）明知。菩薩因位無漏了達法無我故。不可法執等相應云事（是一）次於安惠意者。述記第九云。安惠等執。卽通三性無漏之心。無非執者。五八識唯有人六通二種（已上）局有漏心不通無漏（見是二）如何。答。菩薩因位無漏與無明相應故。有生滅之累云事。如所引成。旣無上依經通三乘聖人。以無漏業爲□受變易。云起輕相感有虛妄行。豈非大力菩薩無漏業亦是虛妄哉。次於佛地論文者。且約增勝偏擧二乘。縱雖菩薩何無前地無漏。與後地微細法執俱起哉。況旣云二乘無漏心等。豈非等取菩薩因位無漏哉。次於安惠意者。上所引佛地論云有義者。卽安惠論師歟。了義燈第六云。問。安惠本計佛無見相。何智緣涅槃。何智緣俗。答。緣自證分名俗。緣如名眞。問。因位無漏亦許有執。何名現量比量等。又親得證如不。答。准緣他心云。不知如佛境亦不親緣如。因位名無漏名緣如。名緣二空等者。據無明漸微。名爲無漏緣如緣空分爲凡聖故。諸自證因位不能分明親得。現比非量。唯思可知（已上）演祕第一云。望執輕量名現非量。五八執徵故名現量。亦如勝義世俗善等（已上）上攝論者。梁論第十三（智差別勝相第十）問。此性宗意以無漏業爲因者。局後得智無漏歟。爲當能根本智歟。答。
    抄。無上依第一說（文）會解云。無上依經文科分三。謂標釋結也。初約人標能所障。謂約三乘人標擧能障四障及所障四德。以三人同有故。次一者生緣或下釋也。亦分爲三。初例釋能障相。謂例界內無明行品。釋此四障名相也。二無明住持一切煩惱下。正釋能障所障。謂雖有能所障。意正以能障自所障故也。三阿難於三界下。例釋所起生死。謂由四障能障四德故。起四種生死故也。後阿難四種生死下。結成得失也（云云。取意）。
    抄。無明住地生一切行（文）問。自宗意無明生無漏一切行者。其相如何。答。且如唯識論第八云。旣未圓證無相大悲。不執菩提有情實有。無由發起猛利悲願。又所知障云大菩提。爲永斷除留身久住。又所知障爲有漏依。此障若無。彼定非有。故於身住有大助力（已上）。
    抄。三者有有（文）問。云有有云無有。其義如何。答。一義云。決擇云。言有有者。一云。有此變易故名有有。二云。有此細苦故名有有。三云。生表現有故名有有。言無有者。一云。無彼分段故名無有。二云。無彼麁苦故名無有。三云。滅表後無故名無有（已上）又云。言何者無有等者。謂變易身爲緣。剎那滅爲體。如分段中生□爲緣。老死支爲體（已上）一義云。會解云。言有有者。上有字。卽生死因緣。如十二因緣中有支。下有字。正是三種意生身。此是有果故。佛性論云。由前因緣。或得變易。異熟有果言無有者。於變易生死中。卽生卽滅故云無有。如十二因緣中。生緣老死。亦約念念遷變故（已上）。
    抄。三種意生身（文）問。三種者何乎。答。決擇有二釋。一者聲聞緣覺菩薩也。二云。大疏五下云。然此身類有其三種。一三昧樂。二覺法自性。三種類俱生。初從所依定爲名。次從所依智立稱。三自證法相義。兼定惠及法性相故名種類。由此故。能隨衆生種種一時現生。任運而成云無作行。若依地位。初則五地前。次卽八地前。後卽八地後（已上）抄十二下解釋繁廣。要者可見。
    抄。近遠皆釋（文）大疏二下（普賢三昧品）云。因因性證彼因性。成彼果性顯果果性（已上）抄七上云。涅槃三十七師子吼品。佛性有因有因因有果有果果。因者十二因緣。因因者。卽是智惠發心已去。果者卽阿耨多羅三藐三菩提。果果者。無上大涅槃。今疏文意。因因卽歡緣緣智通發心已去。因卽所證之理。能證至果爲大菩提。所證至果名大涅槃。前二是因。後二皆果。而有重因重果言者。謂十二因緣是正因性。雖有此性。若無觀智不能成果。今由觀智令後成果。卽而因作因故名因因。菩提對前已名爲果。而大涅槃由菩提顯故。此涅槃卽是菩提果家之果故○然上四句之後。經中復有四句云。是因非果如佛性。是果非因如大涅槃。是因是果如十二因緣所生之法。非因非果名爲佛性。此之四句三卽是前二三兩句。智惠菩提。皆依十二因緣生故。初及第四。皆前中初一。以十二因緣。約相是因。若約緣性則非因果。是中道正性法身理也○若總合上十一種四句。成五佛性復成四句。一或有佛性闡提人有善根人無。是前因性之中。一分之義。以未成佛時。善惡無記皆名佛性。今取其惡故。云一分闡提有也。二或有佛性善根人有闡提人無。卽因因性。三或有佛性二人俱有。卽因性中通十二因緣。亦非因非果之性。四或有佛性二人俱無。卽彼果性及果果性。對前兩種四句。可以意得。十二因緣名佛性者。一當體淨故。是法身性。二能知名義成反流故名報身性。又前滅後生。非斷非常。顯中道故○又初因性。卽染淨緣起。二因因性。卽內熏發心。第三果性。卽始覺已圓。四果果性。卽本覺已顯。又初隨染隱體。二微起淨用。三染盡淨圓。四還源顯實（已上）。
    抄。今唯經明佛性（文）決擇云。言佛性略有五種者。謂善始淨水性。不善如濁水性。無記如不太清不太濁水性。果如清淨水性。理如濕性（已上）譬如雖水唯一濕性而約清濁緣分爲多性（已上）佛性一理。准思可知。
    抄。一是離欲（文）決擇云。得定凡夫離欲但伏。其現那含聖人離欲亦斷其種（已上）。
    抄。二是五住（已上。文）問。五住者何乎。答。一義云。唐經第十六（十住品）說。第五具足方便住勝進分云。欲令其心轉復增勝無所染著（已上）疏三下云。性相交徹。則轉復增勝。形奪兩已。皆無染著成般若故（已上）一義云。涅槃經中。多銘歡喜等。十地名十住故。今云五住者。第五難勝地也。抄十五下（十地品中第五地）云。四道品取其淨相。以十淨心而能治之。卽入五地。入五地已。菩提分法不取淨相。而非不行不取而行方能善修（已上）准此可知。一義云。十地中第六現前地名五住（已止）故疏七下（第六現前地）云。又四地出世未隨世。五地能隨而不能破染淨之見。此地觀察無染淨法界破彼見故（已上）唯識論第十釋十地所證十眞如中云。六無染淨眞如。謂此眞如本性無染亦不可說。後方淨故（已上）准此可知。問。今論善不善。須約三性論之。何染淨之見乎。又抄十五下（第三地之餘）云。然煩惱有三。一正起者初地斷。二誤心起者二地已斷三不善根使任運性成。三地已上漸次斷之。又貪等尚略有二種。一者不善凡夫所起。二者是愛佛名貪。增厭世間說之爲嗔。分別有無。說以爲癡。上三處斷是不善煩惱。善煩惱斷亦有三處。一者正起。地上漸八地時盡。二者習氣。八地已上漸次斷除。十地時盡。三者使性至佛乃盡。今此但斷不善之性。不說現斷。至七地中。方說斷於求佛貪等（已上）准此。不善根性。於三地已上卽斷之何云五住已上等哉。答。
    疏。莊嚴第五無性（文）問。清凉大師引莊嚴論時邊畢竟二種無性。爾者畢竟無性如何釋之乎。答。疏云。畢竟謂永無。卽大悲菩薩（文）付之無性有無種中。斷善闡提名時邊。無性闡提名畢竟。何釋畢竟謂永無卽大悲菩薩乎。是以行願記第四（懺悔業障段）云。一闡提者是梵語。具足應云一顛底迦。此云斷善根。莊嚴論闡提有二。一時邊。卽暫時也。以斷善根故。無暫時入圓寂之法。二畢竟闡提。卽畢竟無有入涅槃法。斷善根已久處虛道。若得人身値遇善友。但云人天善根。而成就之。正是五性宗中無種性有情也（已上）此釋尤符順論文。文何判卽大悲菩乎。答。莊嚴論第一（種性品第四）云。無涅槃法者。是無性位。此略有二種。一者時邊般涅槃法。二者畢竟無般涅槃法。時邊般涅槃法者有四種人。一者一向行惡行。二者普斷諸善法。三者無解脫分善根。四者善根不具足畢竟。無涅槃法者。無因故。彼無般涅槃性。此謂但求生死不樂涅槃人（已上）此論文全同楞伽二種無性故。十卷楞伽第二云。大惠菩薩。白佛言。世尊。此二種。一闡提。何等一闡提。常不入涅槃。佛告大惠。菩薩摩訶薩。一闡提常不入涅槃。何以故。以能善知一切諸法本來涅槃。是故不入涅槃。非捨一切善根。闡提若値諸佛善知識等。發菩提心生諸善根。便證涅槃（已上）又四卷經第一云。大惠。一闡提有二種○大惠。白佛言。世尊。此中云何畢竟不般涅槃。佛告大惠菩薩。一闡提者。知一切法槃涅槃已。畢竟不般涅槃。而非捨一切善根。一闡提也（等文同十卷經）又七卷經第二云。大惠菩薩言世尊。此中何者畢竟不入般涅槃。佛言大惠。彼菩薩一闡提。知一切法本來涅槃。畢竟不入。非捨善根（等文）是卽十卷經云常不入涅槃者。畢竟不令義也。故四卷七卷。並云畢竟不般涅槃。莊嚴論亦云畢竟無般涅槃法。經論文言旣全同也。若許經是大悲菩薩。豈於論文不許之哉。是知。論家全用此經文。更非論主我立也。爾者經論。各立二種無性。彼此全同云事彌分明也。但於行願記釋者。且符顯相宗是一往釋也。若依自宗論之時。爭可違清凉定判哉。問。相宗意立三種無性。有三梵名。翻譯亦異。然楞伽說斷善大悲二種。莊嚴明斷善無性二種。若經論合明。則具有斷善大悲及無性之三種闡提。況楞伽經是未了五性。不如深密等顯了五性。今何執楞伽之片文。局判無有無種性人乎。答。一代諸教中。無具說三種無性之明文。但是彼宗師。爲妄立自義。強搆臆度。曲會經論。實不足言者歟。楞伽旣盡無性有情之種類時。具擧斷善大悲之二種。莊嚴論全寫此經文。名爲時邊畢竟。豈非如次指配斷善大悲哉。但於三引名者。全無經論所出。不足信用。然決擇云。又准彼宗。第五無性有三梵語。翻譯亦異。一阿闡底迦。此云不樂欲。不樂涅槃故。二云。一闡提迦。此云樂欲。樂住生死故。此上二名亦通大悲及與斷善二種人故。三云。阿顛底迦。此云畢竟無。唯局無性。通斷善根及與不斷。但無三乘無漏種故。若准性宗斷善之人。且就長時言畢竟無。或約大惠悲願力故。當不成佛名畢竟無（已上）委可思之。次於楞伽者未了。深密者顯了云難。抑深密經中有三種簡別哉。若云無者。還成未了。何是顯了乎。況次下。
    疏。深密等經。就其長時云定性無性者（云云）全非永定永無。豈是顯了乎。
    疏。諸論隨佛方便（文）問。今諸論者。別指護法等末論師歟。
    抄。彼法花疏（文）玄賛第一（本）云。金光明經亦說三法輪。謂轉照持○法花亦云。我等內滅自謂爲足。唯可此事。更無餘事。初時教也。我等若聞淨佛國土教化衆生。都欣樂第二時教也。佛亦如是。現希有事知樂小者。以方便力調伏其心乃教大智。我等人自得未曾有非先所望。而自得第三時教也（已上）。
    疏。寶性佛性（文）寶性論第三。佛性論第二。可見之。
    疏。妙智經中（文）問。清凉大師一乘居三乘後之義。引何經論證之乎。答。引妙智經及梁攝論證之也。付之凡引證據者。爲生他信智也。然妙智經是未渡之經。有無未決之。何引爲證乎。梁攝論善成立之。三種法亦譯者加增。非世親論主意。故中邊義鏡殘第五（得述）云。然梁攝論所言善成立者。一小乘。二三乘。三一乘。第三最上者。眞諦法師加增語。非世親論主意。所以得知。唐攝論言無上差別者。謂聲聞乘上有獨覺。獨覺乘上有大乘。其菩薩乘卽佛乘。更無有上。無性攝論亦同梁唐論俱世親造。豈有相違。故知譯者謬也（已上）隋達摩笈多所譯世親攝論第六。全無此三種。明知。眞諦加增也云事。如何。答。雖妙智經是未渡經。賢首大師。面受日照三藏之口決。相承無所謬。苦不信此口決。汝宗以玄奘口決爲指南。誰亦共許之乎。故自宗意。親受日照之口決。正依妙智經之所說。成立三乘方便一乘眞實之義。云依憑云相承。何不信受乎。況梁攝論善成立之三種。如何會通之乎。但於此善成立之文。是眞諦加增云難者。續高僧傳第一云。自諦東夏雖廣出疏經。偏宗攝論故討尋教旨。通覽所譯。則彼此相發綺繢鋪顯故。隨處翻傳親流疏解（已上）眞諦三藏殊宗攝論討尋教旨。親製疏解（已上）修練異他。有何所謬乎。若云以違自解非他爲謬者。亦可以違眞諦所譯。爲玄奘謬乎。又眞諦是梵僧。偏宗攝論。本在彼國。勤受覺之。可有謬否。奘師是漢人。別宗五性。假往彼國卒爾傳之。可無謬否。是非自顯。智者知之。又傳云。今譯兩論。詞理圓備。吾無恨矣（已上）此是上述對智幢譯俱舍及攝論竟。如是結詰也。旣云詞理圓備。有何所誤乎。若云眞諦自稱故不可信用者。奘師亦多自稱我傳中天正音。如何汝信受乎。但於餘譯無此文云難者。餘三藏未宗攝論哉。可有品不窮習。於所譯論云之無所闕略乎。若云以多人語可決正不。旣隋唐兩譯共無此文。唯眞諦一人所譯有此語。明知。是加增者。法花云無二亦無三。彼五度三藏共無第字。明知。玄奘一人云梵本有第字者。是可謬加增。汝何執爲是乎。
    抄。斯卽會無性定性（文）問。妙經信解品窮子喩者。爲指四大聲聞喩窮子。爲當通喩定性無性歟。答（云云）兩方。若云別喩四大聲聞者。抄引窮子喩文意。卽釋云。斯卽會無性定性（已上）明知。遮指無性定性名窮子（見）若依之爾者。正見經文。明四大聲聞領解擧窮子喩。何云喩定性等乎。況抄上文云。又四大聲聞。自陳捨文逃逝明已先化（已上）意云。捨文逃逝者。顯退菩提心之義也。若是退大之類者。何云無性定性乎。答註云。自鄙先心者。本在聲聞地之時。期有餘無餘二涅槃。此所期之二涅槃者。定不定性二種聲聞。全同無異故。四大聲聞至法花會。悟入一乘佛性之法理。自鄙執實有二涅槃之先心。則非唯此四大聲聞所期之二涅槃無實體。彼定性等之所入無餘涅槃是權。蘇息處全無實體之義。自所成也。故三周聲聞之領解涅槃。不簡自他所期之涅槃。總悟爾前許二乘有實滅。是方便教。故今四大聲聞之所領解者。非唯自鄙先心。總會定性無性也。以今一乘佛性之法理。貫通定性無性故。例如探玄記云。一約事破二乘實滅。二約教破亦會大乘權教也。思之。
    疏。若不信法花（文）問。涅槃經意。說一乘一性破三乘者。指何品何文哉。答。
    疏。若謂佛性有二（文）佛地論第二云。雖餘經中宣說一切有情之類。皆有佛性當得成佛。然就眞如法身佛性。或就少分一切有情。方便而說爲令不定種性有情決定。速趣無上正等菩提果故（已上）。
    抄。然性有二種（文）玄賛第一云。然姓者有二。一理姓。勝鬘所說如來藏是。二行姓。楞伽所說如來藏是。前皆有之。後姓或無。談有藏無。說皆作佛（已上）談有者行性也。藏無者理性也（云云）問。勝鬘楞伽同名如來藏。何勝鬘所說名理性。楞伽所說名行性乎。答。玄賛第三云。楞伽經云。阿梨耶識名空如來藏。具足熏習無漏法故。名不空如來藏。藏識有漏虛妄不實故名爲空。能令一切無漏種故如來藏。四知種子是無漏非虛妄法。由近善支。多聞熏習漸次生長。當成四智。四智之因名不空如來藏。藏是含藏自性義故○勝鬘經云。有二種如來藏空智。謂若離若脫。若斷若異。一切煩惱藏。不離不脫。不斷不異。不思議如來藏煩惱有漏虛妄不實。能覆眞如名空如來藏。涅槃無漏體是無爲。非虛妄法。由近善緣斷諸煩惱。漸次智起方便顯證。名爲涅槃。體性非空。所顯空之性故。煩惱覆位名不空如來藏。歲是覆隱因性義故。故在纒裏之位名如來藏。出煩惱時名爲法身（已上）攝釋第二云。疏有二種如來藏空智者。二如來藏卽所緣境。謂空不空二種之藏。言空智者。卽是如來緣二藏智。問。二智不無。何故名空。答。所緣空故。以得空名。問。所緣何空。答。煩惱虛無。眞如離彼妄心分別一切諸相故並名空。卽此空智亦名藏智故。問。二何名藏。答。妄能覆藏。眞是所藏故並名藏○疏謂若離至煩惱藏者。此辨煩惱空藏之相。妄法別起其體不二。是故名離。可以對治因緣易脫故名爲脫。始終反改目之爲異。經本無有若斷之言。我本不同更勘餘本。疏不離至如來藏者。此辨眞實如來藏相。所謂諸佛同體義分。非全別體故曰不離。常住不可因緣易假令失故曰不脫。始終不改名異。妙出情外名不思議。經本亦無不斷之語。有義眞如體。遍不離有情故曰不離。縛法可脫。體旣非縛故名不脫。如爲法體與諸餘法。非條然別名爲不異。議曰不及前釋。得失可悉。疏能覆眞如名如來藏者。復有二釋。可知。此妄空能成如來故。所知空名如來藏。二妄法空中。無有眞實如來藏名空如來藏。空卽無義。從彼所無而以立名（已上）。
    疏。然涅槃依於理性（文） 問。法性宗意。理行二佛性者。性習二性中何乎。答。准次下問答可知之。問。法性宗意。行佛性遍在一切衆生界可云乎。答（云云）兩方。若云遍在者。修生諸善功德行。是名行性。彼斷善根等爭具之乎。是以今疏抄意。涅槃經凡是有心定。當作佛之文。約理佛性而成皆當作佛性。而成皆當作佛之義。述行佛性不一遍在一切有心者之旨。若依之爾者。行性旣不遍在衆生界者。還同法相宗之所立。爭成一乘一性義乎。答。決擇云。若約本義。理性大同行性。全異行者。相宗行性。卽自法爾無漏四智本種。性宗行性卽自所修善行。攬理所成以爲其體（已上）准此本性住種性名理佛。習所成種性名行佛性。故五教章種性義云。其習種亦從眞如所成等（已上）思之。問。探玄記第十六（性起品）云。四德門者。以性卽行性。是故唯理性起○問。理是無爲。行是有爲。理顯爲法身。行滿爲報身。法報不同。爲無爲異。云何理性卽行哉。答。如來藏中具足恒沙性功德故。起信論中。不空眞如。有大智惠光明義。遍照法界義等。涅槃云。佛性者名第一義空。第一義空名爲智惠。解云。此則無爲性中。具有有爲功德法故。如來藏經摸中緣等。及寶性論眞如爲種性等。皆是此義。是故藉修引至果位名爲果性。果性赴成名性起（已上）准此三大中。體大名理性。相大名行性（見）何釋所修善行乎。又五教章種性義云。就眞如明性種性。是故佛性論云。自性清淨心名爲道諦。又涅槃經云。佛性名爲第一義空。第一義空名爲智惠。此等並就本覺性智說爲性種。其習種亦從眞如所成故。攝論云。多聞熏習。從清淨法界所流等。又起信中。以眞如體相二大爲內熏因。眞如用大爲外熏緣○內外說熏以熏力故。無明盡時莫合不二。唯一眞如也（已上）准前玄記釋。會此種性義。理行二佛性合名性種性（見）何者性種名理性。習種名行性乎。答。
    抄。未作闡提（文）抄十九下（出現品）云。故應問言。頗有新作一闡提。不復有闡提後生信不。若有新作。未作之時有佛性不。若未作時有作時無者。佛性可斷。若先無者。則不由於闡提無也。本自無故。後生信心亦後如是。若有佛性。佛性卽是可生生法。前則本有今無。此則本無今有。若發信心。亦無性者。此亦不于闡提故無。故知。但是約於長時未成其莫作故。皆誘物何定言無（已上）。
    抄。以釋法顯（文）會解。
    抄。輕舟迎接（文）會解云。今云。輕舟迎還。傳中不說故也（已上）又云。握腕驚悚之狀也（已上）。

于時文明三年三月十五日於南都東大寺如意輪院閑室寫之畢。
華嚴末葉海圓之


演義鈔三上纂釋第三

　　抄。先總奪（文）問。總奪者何乎。答。應化聲聞是能化也。定不定之二種聲聞是所化也。於此二種人。總成無用破之也。問。今旣於不定性。則化而有益（云云）何云總奪耶。又許定性決不迴心。亦何云奪耶。答。決擇云。能化便成無用者。彼疏云。卽爲調伏所化聲聞佛菩薩等。自化其身。爲彼同類。於無餘依現般涅槃。經百千劫耽寂滅酒。醉逸而臥後彼起現受佛記。令諸不定種性二乘盡作是心。往昔耆尊入涅槃者。今皆復起現受佛記。況我今者不希作佛而入涅槃。據案記卽是有用。何故鈔云便成無用耶。答。若依相宗具大乘不定性入。假設不化終不沈寂故。成唯識云。如諸異生煩惱故。若定性人決定沈寂。終不可化。無用之難其理眼然（已上）彼疏者玄賛第四也。具如下引。案此決擇意云。今疏之無□記誰者。彼法相宗心。若定性若不定性。都無實入無□復從彼起之道理。何假而現入滅還生之化相耶。旣實無其機。今現法相有何所用耶（爲言）故抄云先總奪化也。但抄云如有不定性聲聞等者。意云。若雖入無餘。而是有具大乘不定性。則菩薩變化爲聲聞。尤可有益。然汝宗中決不迴心。豈非無用（云云爲言）此望定不定。俱成無用也。得此意可會抄文也。一義云。會解記云。鈔有化無用者。約此望彼。若彼疏云卽爲調伏○而入涅槃。評曰。彼以變化權聲聞得起者。爲引不定性人。然彼宗亦有一類定性。此□□起云無用。非唯無用。亦及誤他餘如下說（已上）凡今抄釋。以縱雖有應化聲聞不現入滅。而永不再起方有其益。應無誤失故。抄云。法花已前有二意。故說有趣寂等（云云）細思可知。
    一疏。又豈不誤於一類（文）問。應化聲聞。於無餘依現般涅槃。可有誤機之過耶。答。疏心爾也。問。佛菩薩等。以後得智觀機之根欲性。隨其所應引導之。縱雖現般涅槃。而有可誤之機。不可令感見之。何以愚情可難大權隨宜之方便耶（是一）此莊嚴論八意。攝論十義。同會一乘中變化故說一乘（云云）玄賛第四云。九化故者。如世尊說。汝等苾芻我憶往昔無量百返。依聲聞乘而般涅槃。云何已成佛後。依二乘而般涅槃。卽爲調伏所化聲聞佛菩薩等。自化其身。爲彼同類。於無餘依現般涅槃。經百千劫耽寂滅酒。醉逸而臥後從彼起現受佛記。令諸不定種性二乘盡作是心。往昔耆尊入涅槃者。今皆復起現受佛記。況我今者不希作佛而入涅槃。今□會中富樓那等。卽其義類也（已上）攝論等心如此。豈可有誤機之過耶（是二）加之起信論會身子六住退云示現退（云云）爾者亦可有誤實類之過耶。若難他人云權必化實者。豈不成自害耶（是三）如何。答。諸佛化儀不簡萬機。縱雖當會不見聞之。於餘處後時傳見聞之。豈無誤好滅衆生哉。況深密第三時普爲發趣一切無者。顯了說之。何有簡機耶。何況今所示化儀。若望定性。若望不定性。旁無用也。決擇釋如上引。次於莊嚴等變化故說一乘之文□法花四種聲聞中。爲應化聲聞授記。別是有化故說一乘故。梁攝論第十五云。復次佛化作舍利弗等聲聞。爲其授記。欲令已定根性聲聞。更練根爲菩薩。未定根性聲聞。令直修佛道。由佛道故涅槃。如佛言曰我今覺了過去世中。已經無量無數。及依聲聞乘般涅槃。欲顯小乘非究竟處。令其捨小求大故現此事。由如此義故說一乘（已上）此論云。般涅槃者。非餘涅槃是有餘涅槃。更迴心向大。現受佛記。示捨小求大之相。以顯小乘非究竟處。由彼小根人見此事。學此跡故亦同迴心向大。卽如富樓那等者其類也。化故說一乘者。大意如此。令不見入無餘耽寂滅。後從彼起等義也。但於玄賛者。住自意稱異端不足會通。然世親攝論第十云。言化故者。謂佛化作聲聞乘等。如世尊言。我憶往昔無量百返。諸聲聞乘而般涅槃。由此意趣故說一乘。以聲聞乘所化有情。由有此故得般若涅槃故現此化（已上）玄賛釋似用此論文。而不符順論文。若直如論文者。佛化作聲聞。卽依聲聞乘而般涅槃故。聲聞乘之有情。由見此事。學此跡故。修聲聞行。卽亦得聲聞涅槃（見）全不見從無餘化現受佛記也故。五十要問答下云。八據爲化意佛爲聲聞作聲聞佛。所以同彼聲聞者。欲令修聲聞行故。現同小乘欲攝末歸本道我。此卽是一乘據能緣化心故說一乘（已上）此釋正符順世親攝論文。謂佛爲化聲聞故。現丈六卑少老比丘形。是名聲聞佛。探玄記云。所斷所證所入涅槃亦與二乘無□□□故（已上）故云現同小佛也。是知要問答意云。一乘者佛乘也。佛旣自指我身卽爲佛乘。而其所證所入全同二乘。豈非令二乘全同佛乘耶。是故說三乘悉是一佛乘。是卽依能化之佛意說爲一乘。非謂彼聲聞。今現迴小入大故說一乘（爲言）但要問云能緣化心者。緣字剩歟。又若玄賛。依楞伽經味著三昧樂文以爲之證者。彼則正說定性入寂全非應化故。彼一經之始末。如別抄之略如上料簡。次於身子六住退者。爲策勵下位慢緩□。示上位退跡。而初住以上是不退位故。雖示六住退。而全不可有引誤同類之義。況無餘涅槃。本是三乘同所歸崇之妙果故。萬機可學之。退菩提心。本是凡聖共所毀責之過失。不可有一人而求學。何可引誤實類耶。故知。唯彼應化聲聞。不現徒無餘而起。卽受佛記。方可有誤機之過也。問。此事非玄賛私釋。經論中遍有此說。且依首楞嚴三昧經卷下（羅什譯）云。時知。是菩薩天子深樂佛道。與受阿耨多羅三藐三菩提記而作言。今是天子。四百十萬劫。當得作佛。號一寶蓋。國名一切衆寶莊嚴。說是法時二百菩薩生懈怠心。諸佛世尊其法甚。阿耨多羅三藐三菩提如是難得。我等不能具足事。不如但以辟支佛乘入於涅槃。所以者何。佛說菩薩若有退轉。或作辟支佛。或作聲聞。爾時文殊師利法王子。知此二百菩薩有懈退心。欲還發起令得阿耨多羅三藐三菩提○白佛言。世尊。我念過去劫名照明。我於其中三百六十億世。以辟支佛入於涅槃。爾時一切衆會心皆生疑。若入涅槃不應復還生死相續。今文殊師利。何故作如是言○文殊師利言○照明劫中。有佛出世號曰弗沙○是佛滅後法住十萬歲。法滅之後。其中衆生。於辟支佛有則因緣。假使百千億佛。爲之說法不信不受。唯皆可以辟支。佛身威儀法則而得度脫○我時皆爲現辟支佛形色威儀。是諸衆生深心恭敬○卽時告言。我涅槃時至。百千衆生聞是語已。各持花香雜香蘇油。來至我所。我於爾時入滅盡定。以本願故。不畢竟滅。是諸衆生謂我命終。供養我故。以香薪𧂐而燒我身。謂我實滅。我時復至異國大城。自稱我是辟支佛身。其中衆生亦以飮食來供養我。我於其中示入涅槃。亦謂我滅。皆來供養共燒我身。如是舍利弗。我於爾時滿一小劫。三百六十億世。作辟支佛身示入涅槃。於諸大城。一一皆以辟支佛乘。度脫三十六億衆生○菩薩如是。以辟支佛乘。入於涅槃而不永滅○是時二百天子。心欲退轉阿耨多羅三藐三菩提者。後諸天子聞是語已。及聞文殊師利法王子不思議功德勢力。更以深心發阿耨多羅三藐三菩提。不復隨先退轉之心（已上）初云菩薩天子與受菩提記者。□□上文云。會中有菩薩天子名淨月藏（云云）旣文殊化爲緣覺□現入無餘涅槃。度脫衆生。卽說是事教化有懈退心之菩薩。令不退轉云事。此經文分明也。何云誤一類好滅衆哉。答。此經文還成答者之潤色。謂二百菩薩有懈退心。欲捨菩薩行取二乘道。但彼菩薩意。謂若不能菩薩種性人退成小乘。縱雖有懈退心。不可得捨菩薩行取二乘道。然佛旣說。若退轉則滅成二乘人故。我今欲捨佛道入緣覺涅槃（云云）文殊云佛說菩薩。若有退轉則作二宗者。卽非實類菩薩。我爲化度緣覺種性衆生。所示現之權形也。故雖現入滅非畢竟滅。只是以本願故。入滅盡定者也。何執此化現。卽謂實類菩薩退墮作二乘哉（爲言）彼經意如是故。委細論之。略有三意。一者此經遮怯弱菩薩。執菩薩種性人退作二乘。彼玄賛度不定性二乘。執無餘涅槃。是究竟永滅。二者此經明佛所說。菩薩退作二乘者。是文殊化現。令所化菩薩直知是化現。彼玄賛示實類形。令所化謂同類也。三者此經明爲緣覺種性衆生所現之涅槃。是畢竟滅。更不還生。彼玄賛云。復從彼起現受佛記（云云）故知。此經文全非玄賛之潤色也。
    抄。若實是聲聞（文）問。實得聲聞果人之中。可有不信一乘之類耶。答。不可有也。付之。不定性聲聞等者。實可有信一乘之義。定性二乘雖實得聲聞果。而灰斷永滅身智。都無爭有信一乘之義耶如何。答。大安寺義榮云。不定性羅漢現身入大。定性羅漢入無餘。後更遇餘佛。得決了一乘。其實得羅漢果者。不可過此二種。而皆信入一乘。此外實得羅漢果。不信一乘者其更何類耶。不可云。是增上慢人。以彼未實得羅漢果故。若實得聲聞果。而不入一乘者。則有餘乘非但一乘。何經云無有餘乘□一佛乘耶。故知。實得聲聞果。則不簡定性不定性。悉信一乘□說（爲言已上取意也）法相之義燈第六（得述）云。榮云。經言。若有比丘實得阿羅漢。若不信此法無有是處。除佛滅後現前無佛。所以者何。佛滅度後。如是等經受持讀誦解其義者。是人難得。若遇餘佛。於此法中便得決了。舍利弗。汝等當一心信解受持佛語。諸佛如來言無虛妄。無有餘乘唯一佛乘（已上經文）依此言之定性二乘者。若實得阿羅漢。云何不信一乘畢竟永滅。又若如所說。定性二乘畢竟永滅。遇於餘佛得決了者。更復是誰是義云何。汝若立義。不定性羅漢一化入大。定性羅漢入無餘依涅槃。除此二人。更無有人。遇於餘佛得決了一乘者。亦不得取增上慢人。以未實得阿羅漢故。若言如此等言。皆是如來不實言也。若實言者。實有羅漢不入大乘者。則有餘乘非但一乘。何得言諸佛如來言無虛妄無有餘乘唯一佛乘耶○汝難愚癡。所以者何。不知經意○徒設三難。一汝難云定性二乘者。若實得阿羅漢者。何不信一乘畢竟永滅。二汝難云若定性二乘人不信一乘畢竟永滅者。誰遇餘佛得決了一乘。三汝難云若有定性二乘不信一乘畢竟永滅者。唯有一乘無有餘者。此則爲虛妄。云何勸當一心信解佛語耶。汝不知經意徒設此難○通初難云。定性二乘雖異。得阿羅漢信一乘。而猶入無餘種性爾故。通第二難云。佛涅槃後。定性阿羅漢未入無餘前。乘於通力登都吏多天。聞一乘經成不愚法。是名決了。非迴心向大名決了也。通後難云。約不定性二乘。而說唯有一乘無有餘乘。不約定性（已上）准此等釋可得意歟。
    抄。若不信者（文）法花論（勒那摩提譯）云何知增上慢者。如來不爲增上慢人說法。云何知彼是增上慢爲斷彼疑故。如經若有比丘實得阿羅漢者。若不信是法。無有是處等（已上）。
    疏。又勝鬘經（文）會解云。疏又勝鬘下。彼經次前云。何以故說一乘道。如來四無畏成就師子吼說。若如來隨彼所欲而方便說（云云）此經初句徵說一乘道。次二句順釋。由如來成四無畏。能師子吼說。此師子吼說。卽一乘故。此經顯具曰勝鬘師子吼一乘經。故知。師子吼說是一乘也。次二句反釋。若如來隨彼二乘所願而方便說者。意謂不名師子吼說故。名而方便說也。只由此義故。次云卽是一乘無有二乘等也（已上）。
    抄。八十聲聞（文）問。抄引涅槃經云。法花經八千聲聞得受記別（文）爾者法花會上受記別之聲聞。唯局八千人可云耶。答。不可局八千人也。兩方。若云局者。法花會上四果聲聞。不局八千人故。序品列同聞衆中。云萬二千人俱。豈不得記別耶。譬喩品爲弟子授記別之時。比丘比丘尼等傍領解。我等亦如是。必當得作佛菩提資糧。論釋此文。答。三師異說中云。有論師說爲令未入決定聲聞乘者。發菩提心故（已上）准此初周授記。不局身子一人。其餘第二第三同准此可知。明知。法花會上受記別之聲聞。不可局八千人云事。若依之爾者。法相了義燈第一（得述）云。三涅槃經第九卷云。□於法花會中。得授記別八千聲聞。而法花首同聞衆萬二千阿羅漢中。六千授記。餘千人不授記別。此決定性○四法花勸持品云。受佛記別。有學無學八千聲聞。由此定知。法花首同聞衆萬二千阿羅漢中。六千人不受記別。此決定性。由此定知。法花會中有定性聲聞。若有不解此意。而妄執云聲聞四果皆當作佛。是人名不解我意（已上）依經文立道理。尤有其謂歟如何。答。法花會上受記別之聲聞。不可局八千人。其旨如一邊疑難。但於涅槃經等文者。妙經第五卷勸持品云。爾時會中五百阿羅漢受記者。白佛言。世尊。我等亦自誓願。於異國土廣說此經。復有學無學八千人得受記者。從座而起。合掌向佛作是誓言。世尊。我等亦當於他國土廣說此經（已上）彼諸品中。雖廣說聲聞之授記。且就此勸持品之所說。尚八千人外。更有五百阿羅漢。故知。涅槃經擧一隅。顯秋收冬藏之義。若執此文爲定量者。正見妙經。雙擧五百阿羅漢及八千人。如何可得意耶。法花釋籤第六云。大經第九云○如八千聲聞。於法花中得授記別○衆中古有三解。一云經誤應云八千。卽持品中八千聲聞得記者。是二云外國有八千人。三云若定應云八千年。章安云。復二解不可（已上）准此釋。妙樂大師所覽涅槃經云八十聲聞歟。故云經誤應云八千也。
    抄。設將已說（文）問。已今當三說中。以法花爲難信難解（云云）爾釋花嚴法花相對難信易信之相。如何釋之耶。答。抄云。設將已說該著花嚴。若比法花亦爲易信（文）付之妙經是會三歸一之教。尚順機欲。圓經是直顯眞性之教。遙超對待。若順機欲。尤可易信。旣超對待。豈非難信耶。是以五教章明一乘三乘十別中。立難信易信差別。述餘三乘等爲易信。唯花嚴別教爲難信之旨。若比法花。則花嚴易信者。法花圓教爲深勝。花嚴別教爲淺劣可云耶如何。答。會解云。旣花嚴者。在初成說不妨法花指爲已說也。故將花嚴比於法花。亦是法花難信解。此約能信解人。有難信解易信解別。非約法對明。但花嚴純爲上根。上根無疑故易信解。法花對昔權小鈍根滯迹多時。疑心難決故云難信解爾（已上）問。法花縱雖對昔權小。旣被陶練一乘機教。何以尚滯迹哉。答。五教章下卷所依身章云。若言彼智增者。有小乘習怖諸煩惱故。永伏者。若於地前未證眞如。可約本習容有此類（等文可見）准此雖被陶練而尚容有本習（見）故瑜伽論八十云。彼雖如是增益壽行。能發趣阿耨多羅三藐三菩提。而所修行。極成遲鈍樂涅槃故。不如初心始業菩薩（已上）智論九十三云。於菩薩根鈍。不能疾成佛道。不如直往菩薩（已上）思之可知。
    抄。然准法相（文）演義抄第十一（上。昇夜摩天宮品）云。依唯識論本有新熏三師異說。第一淨月等師。唯立本有故。論云。有義一切種子皆本性有不從熏□。由熏習力。但可增長。第二難陀唯立新熏故。論云。有義種子皆熏故生。所熏能熏俱無始有。故諸種子無始成就。第三護法正義。論云。有義種子各有二類。一者本有。二者始起○其第三義正同分三十五種姓品。論云。云何種姓。謂略有二種。一本性住種姓。二習所成種姓（已上）○淨月者護月。
    抄。今借其言（文）問。五教章及今疏抄。並就熏習立諸乘種姓（云云）爾者二師心爲同爲異。答。折薪記第三云。唯無性二祖全同。餘四性少異清涼。但以偏習爲定性。具習爲不定性。今約位說聖位成定性。未至名不定性故少異。爾以賢首據瑜伽種性。必具性習故。要至位不至位說。清涼約會二宗故不克位。以克位出瑜伽論故也（已上）賢首要至位不至位者。例如般若淨名二經。不許見道已後迴心。又佛性論第一云。分別衆生凡有三類等（云云）並竪約位明定不定也。問。抄云。謂衆生遇緣熏習三乘種性等（云云）爾者唯識論。唯本有唯新熏。新本合成之。三師中何師意耶。答。抄云。今借其言不依其義（文）意云。若新熏若本有。但借其名。於義理全異也（爲言）問。唯識論三師中。難陀論師立新熏義。不許法爾無漏種性。卽同今云謂衆生遇緣熏習三乘種性等。爾者豈非全用難陀論師義耶。是以決擇云。難陀菩薩唯用新熏○非謂法爾有無種異（已上）如何。答。彼唯識論三師中。縱雖云新熏。五性永定。不許定性無性迴心成佛。鈔十一（上）云。第二難陀。唯立新熏。故論云。有義種子皆熏故生。所熏能熏俱無始有故。諸種子無始成就（已上）卽今抄云。然准法相意。新熏者亦說有五等（云云）卽此意也。然法性宗本有佛性。唯一無二故。凡是有心定當作佛。但遇緣熏習故。有五性不同。而是暫時五性故。悉無□迴心成佛。全五性永定。何同□□新熏耶。抄云。今借其言。不依其義者此意也。但決擇非謂法爾有無種異者。無漏種子非法爾。有異故云爾也。非謂有情不本來差別故。唯識第二擧難陀勝軍義云。有情本來種性差別。不由無漏種子有無。但依有障無障建立（已上）此會釋護月。引無盡意經·阿毘達磨經·瑜伽·莊嚴等經論。成法爾種子本有五性別也。有障無障者。瑜伽五十二。約二障可斷不可斷。立五性不同故云爾也。問。若爾難陀等心。非無始法爾。有無漏種者。由何因緣。方於何位始熏生哉。又何云所熏能熏俱無始有哉。答。唯識論第二云。又名言等三種熏習。總攝一切有漏法種。彼三旣由熏習而有故。有漏種必藉熏生。無漏種生亦由熏習。說聞熏習聞淨法界等流正法而熏起故。是出世門種子性故（已上）說聞熏習等者。攝論第三卷也。決擇云。難陀菩薩。唯用新熏三乘無漏見道之種。世第一心。新所熏成建□□五種種性。但依二障可斷不可斷義。非謂法爾有無種異□□□□非無漏種法爾已來有無差別故。有漏種子無始已來。具能所熏立作新熏（已上）故知。能熏所熏俱無始有者。且約有漏種也。問。五教章引瑜伽論性習二性之文。釋新熏五性之義。述性習二性緣起無二之旨。今疏又云。新熏則五本□無二。此等解釋並立性習二性（見）爾者同護法義可云耶。答。實如所問。可有此義故。折薪第三。引昇夜摩天宮品鈔竟（次上所引之文也）卽釋云。清涼旣以第三師正。同瑜伽首賢。又正依此者。但約習成處。方約新熏本有說。彼性亦大同而已（已上）。
    抄。□如脇尊者（文）問。付明諸部違諍。擧金杖爭衣之二喩。□者二喩共是脇尊者之所說歟。答（云云）兩方。若云二喩共脇尊者之所說者。決擇引俱舍疏云。健陀羅國有王。名迦膩色迦王。問脇尊者云。佛教是同何諸部異說耶。尊者答云。如折金杖（云云。取意）次引俱舍論云。過去迦葉佛父訖栗枳王。作十夢來白佛。佛言。此□當來釋迦遺法弟子之非也。其王夢見一衣。有十八諸人。各執少分。向爭挽衣猶不破（云云。取意）如此釋云。問。南海寄歸傳序注云。頻毘婆羅王。夢見一氎裂爲十八片。金杖折爲十八段。怖而問。佛言。我滅度後一百餘年。有阿輸迦王。威迦瞻部時。諸苾芻教分十八。趣解脫門其至致一也。此卽先非。王勿見憂耳（已上）會解記引此文。□卽注云。今雙喩爭衣金杖。與此□正同故也（已上）。
    疏。大集五部（文）會解云。大集未檢（已上）今檢大集經二十三（聲聞品）云。如來了知。一切衆生諸根利鈍○隨應衆生而爲方便○曇摩毱多○薩婆若帝婆○迦葉毘部○彌沙塞部○婆蹉富○觀我涅槃後。我諸弟子。受持如來十二部經。讀誦書寫。廣博遍覽五部經書。是故名爲摩訶僧祇。善男子。如是五部。雖各別異。而皆不妨諸佛法界及大涅槃（已上）。
    抄。謂五部僧（文）舍利弗問經。如來滅後第三百年。從上座部流出十一部中。列薩婆多·彌沙塞·曇無屈多·迦葉之四部竟。總結云。如是衆多久後流行。若是若非。唯餘五部。各擧所長名其服色。摩訶僧祇部○應著黃衣。曇無屈多迦部○應著赤衣。薩婆多部○應著白衣。迦葉維部○應著木蘭衣。彌沙塞部○應著青衣（已上）三千威儀經□卷僧祇律亦。

第三立教開示（自下曾解記第七）

    疏。今初以義分教（文）凡諸師立教。或約時分。
    疏。卽賢首所立（文）問。今家五教者。五祖中何祖草創耶。答。杜順草創也。問。遍檢至相大師解釋。搜玄記中。依光統立漸頓圓三教。至孔目問答。始立五教。若杜順旣立此五教。師承專在彼。何搜玄中不立五教耶。明知。今五教至相大師草創之云事。是以會解記釋今疏文云。言卽賢者所立者。就草創雲花周流賢首。而但言賢首立以取文義大諍故云爾也（已上）又同第十云。帝心未立教。唯有法界觀門（已上）如何。答。復古記上（分教開宗章）云。然此五教草創於帝心。□□於至相。修飾於賢首也（已上）卽今現有五教止觀。流傳于□□杜順所製也。花嚴宗一乘開心論序（沙門釋普機奉詔撰）云。全憑助□經論文殊五教儼藏等祕旨開一乘心寶（已上）文殊五教□。以杜順是文殊化身故云爾也。又秘藏寶鑰下（第九極無自性住心）云。杜順和尚。依此法門造五教。花嚴三昧法界觀等。弟子□儼相續等（文）十住心論第九同之。唯此等釋可知之。但於會解記者。□□同天台（文）問。賢首心。實正欲倣同彼師故云爾歟。答。不爾。鈔二下釋元曉四教云。前二依天台而小異（云云）又釋苑公四教云。此亦多同光宅四教（已上）又釋耆闍六教中。廣指同諸師所立。此□□非謂彼立教之人。當時正欲倣同。只是清凉□□彼所立爲令學者取解故。指示同異也。若不爾者。如苑公則正依寶性論。返破光宅。何云倣同耶。今亦可爾。思之可知。況今五教者。起於杜順。彼卽依起信。全非賢首始立。何云倣同天台耶。今但約化法立教。非約時事故。一經中有多教等之義。大同彼云大同也。餘至下可知。
    疏。有不安者（文）。
以上纂釋立教開宗ヨリ無之


演義鈔三上纂釋第四

　　疏。眞俗二諦（文）具如抄釋。凡法相宗意。許事理體別故。得如是也。心經幽賛下卷。釋不垢不淨等文云。如太空中有色染淨空相不爾。如是諸法雖有垢淨。而無相無皆理事體別故（文）。
    鈔。有四種勝義（文）決釋引大乘法苑林云。勝謂殊勝義有四種。一境界名義。二道理名義。第四勝義。諸論多說勝卽是義。或四勝義皆勝之義。論說依他圓成二性。隨其所應。根本後得二智境故。其無漏眞智隨何在諦亦以勝爲義。眞如爲境故。通其有財釋。第四勝義。多分依於道理名義。廢詮談旨非境界故。前三勝義境界名義。世間勝義者事相麁顯。於可破壞名曰世間。亦聖所知過第一俗名爲勝義道理。勝義者。知斷證修因果差別名爲道理。無漏智境。過前二俗名爲勝。證得勝義者。聖智依詮空二門顯理。名爲證得。凡愚不測。過前三俗名爲勝義。勝義勝義者。體妙離言。迥超衆法名爲勝義。聖智內證。過前四俗復名勝義（等文）問。唯識論第八云。勝義有三。一義勝義。謂眞如勝之義故。二得勝義。謂涅槃勝卽義故。三行勝義。謂聖道勝爲義故。無變無倒。隨其所應故。皆攝在圓成實性（已上）與令四種同異如何。答。初當今第四。當今第三因證顯故。約得辨故（云云）後當今第三。以道理稍勝故。勝爲義也（云云）前二不生滅故。故無變。後一以聖道如實知故無例也（云云）此第八卷。唯就圓成實分爲三故。無今第一應知。
    抄。有四世俗（文）決擇云。世間世俗者。隱覆眞理。當世慥有隨□虛僞中名曰世間。凡流皆謂爲依情立名。假說名爲世俗。道理世俗者。隨彼彼義。立蘊等法名爲道理。事相顯現差別易知。名爲世俗。證得世俗者。施設染淨因果差別。令其趣入名爲證得。有相可知。名爲世俗。勝義世俗者。妙土衆法。聖者所知。名爲勝義。假相安立非體離言。名爲世俗。此中世間卽世俗諦。乃至勝義卽世俗諦。皆持業釋（已上）。
    抄。卽安立眞如（文）問。六卷私記第四云。問。何故四聖諦名安立。眞如名非安立。答。以四諦中安立四世俗故。名安立。眞法界非四諦中所安立故。名非安立（已上）准此安立之名。但局四諦不通眞如（見タリ）今何云安立眞如哉。答。眞如通安立。卽見次下抄釋。何更被疑哉。
    抄。以四世俗（文）唯識第八云。世俗有三。一假世俗。二行世俗。三顯了世俗。如次應知。卽三性（已上）初卽當今第一。以實無體唯有其名故。云假世俗（云云）次卽當今第二第三。以有爲名行故（云云）後卽當第四文當第三。斷染依他無所執故。以二定爲門。所顯眞如名顯云世俗（云云）此三世俗。如次卽是遍計依他圓成也（云云）。
    鈔。一體用顯現諦（文）蘊處界等有爲諸法。有實體用。爲對簡第一俗假名無實故。故體用顯現也。
    疏。根本後得緣境斷惑（文）問。抄釋根本緣眞等者。本後二智並起。而本智緣眞。後智緣俗歟。爲當根本一智雙緣眞俗故故觀歟。答。先指有二義。末學各存一義。互被諍論。爾者今亦可存二義也。問。二義俱不可爾。若云二智並起者。根本後得。同以惠心所爲體。二智若並起者。豈無二惠並生之過哉。又唯識第五云。五見展轉必不相違。非一心中有多惠故（已上）彼五見同以染惠爲體故。恐二惠並生不許俱起。雖染淨異相例可齊。是以今抄云。義說雙觀不許二智並起。實可雙觀也。若云根本一智雙緣眞俗者。此亦不爾。凡證眞理不變影。緣俗境必變相。然根本智親證眞理。爭雙得變相以緣俗境哉。是以今抄云。根本緣眞。後得緣俗。又云。二智雙觀眞俗。明知。二智並起雙觀眞俗也。何云根本一智哉。答。今兩記意。各存一義也。一義云。會解云。抄根本智緣眞。乃至不言了俗。由於證眞等。此暗用唯識論意。正當四智緣境中。大圓鏡智緣境之文。今當引之對文自見論。大圓鏡智相應心品。有義但緣眞如爲境。是無分別非後得智。行相所緣不可知故。有義此品緣一切法緣眞如故。是無分別。緣餘境故後得智抄。其體是一。隨用分二。了俗由證眞故。說爲得（上論文）評曰。今正用此意。云雖根本無分別智緣一切境（大圓鏡智義當根本智也）是義說雙說雙觀。又了俗亦由證眞。亦雙觀義。但隨境用別故。決定別照也（已上）案云。此釋似根本一智雙緣眞俗歟。爾者今抄云。二智雙觀。二者且約隨境用別故。立二智名歟。但於本智親證理之時。緣俗境變相者。一箇見分。前相不分變不變云難者。以三通緣四時。一自證分可爲例（云云）是則准法相宗。云正智眞觀中帶俗緣用名眞俗令觀之義。可例知之。樞要下云。無分別智及後得智。四地已前各別種生。五地已上或同或異。二種生一現一種生二能亦無過失。現行之中無二惠故。行不相應一念俱說（云云）子島私五云。一種生二能者。重釋二種生一現義也。謂一種子有生二現行之現行之功能故。正後二智種子合有或時生一正體智。或時一後得智能（爲言）現行之中等者。雖有一種生二能。然無有失。現行之中。無有正後二智相並起故（爲言）問。若爾何云一種生二智。答。其有生二智之功能（爲言）非謂一時相並生二智也。問。若一時中二智不並起。其何雙緣眞俗耶。答。正體智眞觀中有並緣俗之力（爲言）一心之中二惠並起。是重失故也（已上私記）一義云。凡依緣眞緣俗之差別。立本後二智之名故。唯識論第十云。緣眞如故是無分別。緣餘境故後得智攝（已上）然此二智並起者。卽同論第九釋第五地名云。眞俗兩智行相互違。合令相應極難勝故（已上）二智並起之旨。論判實分明也。故義燈第七云。五地合觀據二智並起（已上）但於二惠並生之過者。惠心所一自體分上雙起。向眞俗各別緣用。以此作用名眞俗合觀。亦稱本後二智並起。無非二箇惠體並生。何有二惠並生過哉。若不許惠心所各別作用並生者。唯識第九釋十勝行中云。般若有三種。謂生空無分別惠。法空無分別惠。俱空無分別惠（已上）生空法空二惠雙並。是名俱空無分別惠。爾者亦可有並生之過哉。又同論第五云。我法二見用。雖有別而不相違。同依一惠。如眼識等。體雖是一。而有了別青等多用不相違故（已上）例准可知。次於五見恐二惠並生故。不許俱起云例難者。彼五見是堅執猛利一邊決定故。不可有作用而並起。是卽同雖惡惠。我法俱起。而於斷常等並起者也。然今攝云。根本緣眞後得緣俗（乃至）二智雙觀等。又決擇釋義說雙觀等文。云自證體同義。說雙觀見分用異決定別照（等文具如下引）案此等釋。正明二智並起之旨（見タリ）問。自證體同見分用異者。一箇見分也。二箇見分也。答。此亦有異義歟。今且存二箇見分之義。可會通諸文也。大意如此。委曲難盡。問。抄云。正體能斷迷理迷事一種隨眠（已上）次下重釋云。斷迷理時卽觀理境。迷事時卽觀事境（已上）又云。旣云根本有雙斷義。故說雙觀（已上）唯此正體智。觀理境斷迷理眠中。兼帶緣俗境之力故。斷迷事惑（見タリ）餘文如前義。爾者清凉意。不存二智並起之義歟如何。答。決擇云。言斷迷理時卽觀理境等者。附性宗談相宗義也。性宗說所斷卽所緣境故云照。或本空。又龍樹云。麁中麁凡夫境界等相宗不爾。謂根本智唯緣眞理。雙斷迷理迷事二惑。後得智通緣理事。單斷迷事一惑故。或根本智。觀緣理境能斷迷理之惑。後得智。觀緣事境但斷迷事之惑也（已上）疏義說雙觀（文）決擇云。疏義說雙觀決定別照者。一本後相從義。名雙觀本後別論實乃別照。二自證體同義。說雙觀見分用異決定別照。三根本雙斷義。說雙觀後得單斷決定別照。四後得遍緣義。說雙觀根本單緣決定別照。五了俗由證眞義。說雙觀二智不出二境不卽而常別照（已上）問。清凉大師意。猶何位立眞俗合觀之義耶。答。或云初地。或云五地。可有二意也。兩方。若云初地者。第五地名極難勝地。約眞俗兩智合會相應得名之處也。縱雖仁王經。說初地菩薩四天王。雙照二諦平等道。而眞諦三藏別抄。慈恩大師並述前後雙照。不許同時雙照之義。或淄州釋據相見道變相雙緣。不許眞俗二智並起。爭云初地眞俗合觀乎。若云五地者。凡約實顯門時。雖第四地修出世道品。第五地却隨順世間五明攝他。是實爲實故名難勝地。若約異義論之時。自初地方能眞俗合觀云事。杏□清凉兩祖一同之解釋也。何云五地眞俗合觀乎如何。答。眞俗合觀之地位。經論所說是不同故。諸師解釋不一准。然自宗意。以仁王經判爲實義。餘經論等並爲實顯門意故。探玄記第十二（第五地云之處）問。仁王經初地菩薩四天王。雙照二諦平等道。如何諸論唯說五地。答。三藏云。據實初地二智雙照。而約任運故說五地。今釋此是實法顯位。前地猶世。此地却入實爲難故（已上）大疏第七上（第五地之處）云。然諸經論言異意同。皆辨眞俗無礙。若據實位。約仁王經初地菩薩四天王。卽雙照二諦平等道。今約實位前實出世。方却入故云無礙（已上）抄十五下云。旣初地中□能雙照。豈至五地方有雙行。故知約實（已上）此等解釋明談也。更有何疑乎。但猶諸師之異釋者。背高祖定判之上。何被苦勞乎。問。以仁王經爲前後雙照云事。眞諦三藏之相承也。自宗尤可依用。何違背乎。又探玄云。三藏者玄奘歟。若玄奘三藏許初地眞俗合觀者。慈恩等何不同此義耶。又云而約運者。可是八地已上。何云五地乎。故子島六卷私記第五云。問。然云第五地中眞俗方合。何故仁王經云善覺菩薩四天王雙照二諦平等道（云云）答。會此文諸師異說。且義演云。測師云。眞諦說云。仁王經云初地菩薩等有雙照二義。一者同時雙照。二者前後。初地菩薩約前後說。八地以上約同時說。玄奘師之見道中菩薩有雙照。大乘憬法師云。此說不盡。若實三藏辭者。何緣基師不同此義。是故仁王經約前後雙（云云。檢此記意。慈恩存前後双照。與眞諦同也）西明義云。略有四種。一方便雙照。謂十迴向中四善根位。二證位雙照。卽如此經。三功用雙照。謂難勝地。四任運雙照。八地已上（云云。燈師破之。已上）。
    抄。出世道斷（文）問。云出世云世出世者何乎。答。會解云。根本斷迷理惑故云出世斷道。又親證眞如體無漏故。得名出世道也（已上）又云後得名出世間智者。以體無漏故。斷隨眠故。但不親證眞如。爾以照事故後加世言（已上）。
    抄。不同法性（文）問。付明性相二宗十別。第八能所斷證卽離別。且法性宗意。可明一斷一切斷之義乎。答。可明此義也。凡付之。凡一斷一切斷者。是別教不共之旨。今云法性者。是終教大乘意也。假雖猶圓中談之。同教分齊不反別教一乘之所說。爭可明一斷一切斷之義乎。答。會解云。言一斷一切斷者。言通意別。謂不同性宗二智相。卽迷理迷事亦得雙斷。若根本正斷迷理惑時名一斷。卽能一切迷事惑名一切斷。若後得智卽根本。亦能證如故。正斷事惑時。一切迷理惑亦斷故。今云一斷一切斷也。此約理事無礙不同圓宗故。云言通意別也（已上）准此可知。
    抄。若約斷惑應云（文）決擇云。言應云義說雙斷者。約本智也。而實別斷者。約後得智也（已上）疏。以有爲智（文）問。法相宗意。以有爲智證無爲理。是性相之依實不異也。何云義說不異乎。是以唯識論云。智與眞如平等平等。俱離能取所取相故（已上）爾者如何。答。行願疏云。無分別智。證理法界以爲五門。第一能所歷然者。謂以無分別智證無差別理。心與境冥。如日合空。雖不可分。而日光非空。空非日光。非空空非日光。第二能所無二者。以知一切法卽心自性。以卽體之知還照心體。擧一全收。擧理收智。智非理。智體卽寂。如一明珠。珠自有光。還照珠矣（已上）同記第二云。一能所歷然者。則法相宗證道。謂大乘始教也。第二能所無二者。則法性宗證道。謂大乘終教也（已上）縱雖云平等平等。而日光非空。空非日光。故知。義說不異也。又雖云性相相依。而幽賛旣云事理體別。豈如法性宗一心體上以義分性相乎。
    疏。依生滅識種故（文）起信注疏。別釋五重本末竟次下云。卽唯識宗。齊此業相以爲諸法生起之本。以彼宗未明此等。與眞如同以一心爲源。故說眞如無知無覺凝然不變。不許隨緣。但說八識生滅。縱轉成四智。亦唯是有爲不得卽理故。詮法分齊唯齊業識（已上）今疏正明此旨。准思可知。
    疏。四智心品（文）會解云。四智品者。意云。四智是識心相應品故（文）鈔。顯一切種心心所有法（文）決擇云。一切種者所觀境也。或屬能親類差別故。言心者。八識心也。言心所有法者。謂遍行五別境五善十一也。言及彼品類者。通該五蘊也（已上）樞要云。果位諸識二十一（已上）若加心王卽二十二故。唯識第十云。如是智相應心品。雖各定有二十二法。能變所變種現俱生。而智用增以智名顯（已上）能變所變。如次是卽能觀所觀故。決擇猶一切種言作兩釋也。
    抄。四智攝猶三身（文）唯識第十云。智殊勝中說法身者。是彼依止彼實性故。四智品中。眞實功德鏡智所起常遍色身攝自受用。平等智品所現佛身攝他受用。成事智品所現隨類種種他身相攝變化身（已上）彼依止等者。通指四智名彼以此法身。是彼四智所依實性故。智殊勝者。攝論疏三終教中（文）攝引圓經以釋之。且如起信論。唯說一心·二門·三大·四信·始本二覺·三細·六麁等。而不必廣長百法名數體相故。云少說法相也。彼論五分雖有多門。總以一心法義爲宗故。云多說法性也。縱說生滅門終入眞如門。雖立凡賢聖果四位。而總結云而實無有始覺之異等（云云）段段如是故。云所說法相亦會歸性也。
    抄。下文云。三世五蘊法（文）唐經第十九夜摩偈讃品力林菩薩頌也。問。此文但明世間出世間二俱假名之旨。何爲空卽法性之證據。又爲終教事理無礙之依憑乎。答。今所引文下更有二偈。云何說諸蘊。諸蘊有何性。蘊性不可滅。是故說無生。分別此諸蘊。其性本空寂。空故不可滅。此是無生義（已上）并今所引通爲三偈。大疏四上。釋此三偈云。蘊是世間緣成寂滅卽出世間故。淨名經云。世間性空卽是出世間。一體說二故云假名。次二句徵蘊名體。世以蘊爲體。蘊以何爲體。次二句標答。上句答體。下句答名。應名無生五蘊。次一偈釋成空故不滅。亦事在不滅。則知。本自不生。是無生義（已上）抄十一上云。疏故淨名云引證卽不二法門品第十二。那羅延菩薩曰。世間出世間爲二世間性空。卽是出世間。而猶其中不入不出不溢不教。是爲入不二法門是也。此是無生義。云以無可滅故。是本自不生。卽法自在菩薩曰。生滅爲二法本不生。今則無滅得此無生法忍。是爲入不二法門是也（已上）意云。五蘊本空寂爲體故。是名無生五蘊。故知。此空非空無之空五蘊。當相常住不滅本性寂然故名爲空。豈非世間出世相卽體法性乎。旣云世間性空卽出世間一體說二等。是卽事理相卽之義也。委見疏抄解釋并所引經文。可知之。餘唯次下所引須彌品疏抄釋可知。鈔又云有諍說生死（文）唐經第十六須彌頂上偈讃品智惠菩薩頌也。問。今引此文爲事理無礙會相歸性等之證據。爾者其義如何。答。彼疏抄釋具明其義故。疏三下云。上半假立。謂待前流轉生死以立涅槃。煩惱名諍。觸動善品損害自他故名爲諍。此有漏法諍隨增故名爲有諍。有彼諍故。下半雙非。謂生死涅槃俱因煩惱假立其名。何有眞實。又二互相待故。俱空二互相奪故皆寂（已上）抄十上云。疏煩惱名諍觸動善品者。卽俱舍界品云。有漏名取蘊。亦說爲有諍。今用第二句。又二互相待故。空等者。謂上約因緣目他立稱故。無眞實不融二體。今明雙融。此有三意。一相待。二相卽。三相奪。今約相待俱空卽相待門。次言二互卽奪故寂者。此有二意。一者相卽門。生死實性卽是涅槃。則涅槃之相假說生死。如波與水擧一全收故。生死卽涅槃。涅槃卽生死。二互相卽故便互相奪（等文）解釋明鏡也。委見應知。鈔又如說心（文）起信論云。本覺義者。謂心體離念。離念相者。等虛空界無所不遍法界一相（等文）今指此文云心卽離念等也。花藏世界海等二句者。唐經第十也。此等並顯等說法相會歸性之義也。
    抄。經中說言眞如隨緣（文）問。何經說乎。答。未諍。何但先必可指上所引釋之楞伽經。今更略擧一二。謂不增不減經云。卽此法身。過於恒沙無邊煩惱所纒。從無始世來隨順世間。波浪漂流性來生死名爲衆生（已上）意云。眞如法身爲煩惱所纒縛隨順漂流。豈非眞如隨緣乎。又涅槃經第七云。善男子。如來祕藏其味亦爾。爲諸煩惱聚林所覆。無明衆生不能得見。一味藥者。譬如何性故。出種種味。所謂地獄畜生人天（等文）大疏三上（同明品）抄八下具引。委釋見之。旣云煩惱所覆出種種味。豈非眞如隨緣生成萬法乎。又今經問明品云。法性本無生。示現而有生（已上）今疏下文義。由分齊門。明依理成事中。廣引如是等圓經說文。可見之。又第三十九（十地品）云。法性本寂。隨流轉須此微妙向七地（已上）慈覺安然等。共引此文。正爲眞如隨緣之明證。又智度論三十二云。諸法實相常住不動。衆生以無明等諸煩惱故。猶實相中轉異邪曲。實性與無明合故變異。例不清淨（已上）旣云實性與無明合故變異。豈非眞如隨無明熏而變異乎。起信論一部上下諸文。總明眞如隨緣。不足始論者乎。略擧如此。餘可求之。
    抄。若不能隨緣（文）問。眞如有隨緣不變二義。然今云遍緣中者。二義中何義乎。答。今抄令不變義遍在緣中（見）但依問明品抄。約隨緣義歟。故大疏三上（問明品）復次性有二義。一者有義。二者空義。後有二義。一者不變。二者隨緣。次有義故說於不變。以空義故說猶隨緣。此二不二。隨緣卽是不變。不變故能隨緣（已上）抄八下云。云何有義說猶不變。旣以二空所顯眞如。則湛然常存體無變易。云依以空義故說猶隨緣。由依他無性。卽是空義。要在緣中方顯空理。故知隨緣（已上）意云。眞如不守自性隨緣無礙。是名空義。十二門論疏云。約此眞如當體無礙。卽無所有爲空（已上）務本記云。隨緣無礙故曰性空（已上）旣不守自性成依他法。故依他無性。卽是眞如不守自性之空義。以此空義。是諸法親因緣故。要在緣起諸法中（爲言）准此今云遍緣中。亦應隨緣義歟。何況大疏五下云。由不變故。與有爲法有非一義。里順緣故。與有爲法有非異義（已上）旣不變義與有法非一也。何得遍緣中乎。故智今云遍緣中者。卽隨緣眞如也。問。若爾今抄文如何會乎。又法相宗鈔第四。明三性空有卽離別（文）決擇云。問。遍計是無依他有圓成實。有其理迥異。如何相卽耶。答。良以此宗本眞唯一圓成實性。但隨緣故成餘二性。何者（等文。具有三釋可見之）。
    鈔。此中無性（文）問。凡依他無性者。性相二宗俱無遍計之性（云云）何故法相宗但空遍計而不依他卽空。法性宗非但無遍計性。兼成依他卽空哉。答。抄八下（問明品）三性迢然卽法相宗。今皆言卽是法性宗。卽不卽小有不同。便成天隔然法相宗亦非卽離。多成不卽。法性宗中。亦非卽離。多成非異。由不卽空。遍計是空。但是空是空無。法性則明由無遍計令依他空。便成天隔（已上）如文應知。問。若爾依何義而卽不卽別哉。答。次上所引決擇云。良以此宗本眞唯一（等文）鈔名爲遍計性（文）是彼經下卷文也。又上卷云。名生本於相相起復從緣種種諸分別。皆因相而生（已上）同疏第二云。兔角名對牛角相。兔角名生有無相對而假立故。相非自然有。必詫衆緣而生。從緣生故無自性。然分別心。不知空翻執分別執爲實故。言種種諸分別皆因相而有也（已上）兔角是如所執。牛角卽如依他。今云名爲遍計相是依他者。准思可知。問。彼經又云。名依相立。俱是分別所緣。又云。相名常相隨而生諸妄相（已上）鈔中論云因緣所生法（文）問。此論文明三觀義。今何三性相卽□證哉。答。問。明品云。眼耳鼻身（等文）具如前始教明三性不卽中引之。大疏三上（云云）二意釋也。初三性釋。亦如前引。後一意者。彼疏下文云。二者上二句因緣所生法也。次句我說卽是空也。後句亦爲是假名。此二不二是中道義（已上）抄八下云。疏二者。上二句因緣所生法等者。卽會法性宗中三觀義也。中論偈因緣所生法。卽總擧三性所依之法。我記說卽是空。遍計性也。亦爲是假名依他起也。亦是中道義圓成實也。但三性迢然卽法相宗。今皆言卽是法性宗（已上）意云。前唯識頌通性相二宗。委如上記之。此中論偈局法性宗者。以言卽空卽假卽中故（爲言）今抄云。卽有卽空不相捨離者。正述此意也。
    疏。說生界佛界不增不減（文）問。生佛二界不增不減之由。疏主如何釋哉。答。疏云。一理齊平故（等云云）問。凡生界佛界不增不減者。二界別立。而就衆生轉迷開悟所談之法門也。若約一理齊平。則二界從本泯已。都絕轉迷開悟之相。於如是義門。假說而論不增不減之義。有何所要哉。何況若約此一理齊平。則始教亦可計此義。何爲終教不共之所談哉。又凡判教淺深。須於一事一門以論之。然前始教約事相。今終教約理性。是卽各據一門互不相違。何是爲淺深之義哉。答。若如來難者。其義實爾也。但今云一理齊平等者。非謂偏約理性以明不增減故。今疏下明義理分齊門。事理無礙法界中云。五以理奪事問故。說生以不增不減（乃至）出現品。若成正覺不成正覺。亦無有異等（云云）次下云。不增不減經亦同此說（已上）故知。生佛二界不增減之義者。事理無礙法界十門中。以理奪事門之所談也云事。以此釋可爲治定之證據也。其故者。若但約理法界。則如來難本泯生佛二相不存成佛不成佛之事故。不可論增減之有無。若但約事法界。則必存成不成差別之定相。以存定相故。不能如實見一法界。何名成佛。若無成佛。亦不可論增減之有無。然今成佛者。如實見一法界。其如實見一法界者。卽始覺合本之時無別始故。成時但是本本之新不存新新之相故。成正覺與不正覺全無差別。正由不所新成之虛相故也。是名以理奪事。亦名如實見一法界。卽亦是謂一理齊平之義也。旣成與不成全無差別。以何對何論增減哉。文殊般若經（五教章品引）無量恒沙衆生。皆入涅槃。於衆生界不增不減。何以故。衆生定相不可得故（已上）是卽正由不所新成之虛相故。云定相不可得也。旣不取新成之虛相故。成與不成全無差別。豈非雖衆生實成佛進入佛界。而生界不減佛界不增哉。准下疏釋。愚案如是。以此思之。抄十一下（難得行）云。相卽同性亦理平等者。此亦約以理奪事門故云爾也。然光顯抄下卷。殊爲明此不增減之義。廣引經論。委安意趣。自宗學者。尋之可知。問。若依下疏。實如前立但彼且□事理無礙十門。顯性相十別。就以理奪事門。明不增減義。雖然不可廣通餘門故。光顯抄出多義勢中。或有依因陀羅網門明不增減義。此豈非事事無礙法界哉。爾者何廣亦依理法界門明不增減義哉。是以今疏云一理齊平等。抄釋云以生佛界卽是法性等。又云。不增不減經大般若等經。皆約一性平等而說（已上）爾者如何。答。抄上文云。然法性宗十義。卽此經同教中之義（等文）故知。當段與下疏全可一徹。何不得得意忽相違哉。爾者今云一理齊平。又云以生佛界卽是法性等。正是約以理奪事門也。其旨如前成。何況抄十一下云。以生界有二義。一者性義。卽衆生是法界義。二者分義。謂衆生相。若依交徹相卽同性亦理平等（已上）是卽就性分二義雙具足衆生成佛。而以相卽同性故。約一理平等明不增不減。豈非以理奪事門意哉。凡此抄十一下。明衆生界無增減之一段解釋。先德當匠料簡非一。委曲難盡乎。問。相卽同性亦理平等（云云）彼事法卽理門意全如是。
    鈔。若言無者智不應二（文）決擇云理量二也（已上）不應一者。決擇云。眞智內證應見相故（已上）會解無釋。
    鈔。佛言汝今無聽（文）問。此佛答意如何。答。決擇云。言汝今無聽者不可思也。我今無說不可議也。無聽無說卽爲一義二義。由不思議一二之義自在無礙也。或分汝我約俗名二。無聽無說約眞名一故（已上）此作兩釋。但明一二義等的示佛。答之實義及今所引證之旨趣。然會解以匿王約二諦。互有相違之難故。佛約二諦互無相卽答也。謂第一義空。該通眞俗。無聽無說。卽說聽而雙亡。卽說聽故二。雙亡故一。故結云卽爲一義二義也（已上）以第一義空該通眞俗之道理。釋成二諦相卽之旨。此義尤可爾。思之。但決擇第二釋意亦同之。
    鈔。七佛偈云（文）會解意四偈。初一偈標揀二諦本二。謂初句標眞諦本無。第二句標因緣作顯上無相。以最勝王經第一云。不實之法是從緣生。眞實之法不從緣生（已上）第三句標俗諦本有。第四句揀自他作顯上本有。正因緣故非自性。我作亦非梵王等作也。次第二一偈釋成二諦本二。謂上半釋上眞諦本無。下半釋上俗諦本有。言諸有者。三有不五有。及一切有爲說法也。言三假者。如下引疏。今意云。但三假集故。因緣本有。俗諦之法非自性。我作亦非梵王等作。卽因緣假相自爾有也。次第三一偈。前半喩結。上二諦本有。下半境智對說。智一境二。可知。次第四一偈。半卽前智一境二。下半融境智。成第一義諦（云云。取詮）鈔。三假集假有（文）大疏七上（第四地）云。一觀衆生假名差別假有三種。一因成假。二相境假。三相待假之爲空詮故。先觀之因成有二。一五蘊假合假名某甲。則入衆生空。二陰亦因緣而有。則入法空。二空所顯。卽是眞如不壞假名。空有不二卽是中道。言相續者。由前陰滅後陰滅續生。念念相續。假而非實亦入二空眞實。言相待者。待非衆生以說衆生入實亦然。此一權假入實餘九例（已上）。
    鈔。斯則二而不二（文）決擇云。言二而不二者（結仁王經境二心）不二而二（結涅槃經境一心二）二諦並（於諦常自一也）非雙（於解常自一也）恒乖（解惑分二）未曾各（本唯一諦）上句結仁王。下句涅槃（已上）。
    鈔。昔人云二諦並（文）行願記第一云。仁王經云。於解道自一（是遣二也）猶諦自二（是遣一也）又二諦並非雙恒乖未曾各。一雙孤雁搏地高飛。兩隻鴛鴦池邊獨立（已上）。
    鈔。一諦局眞四言成權（文）會解所牒本云二言也。決擇取牒本云四言故。彼釋云。一云廢詮談旨。諦爲一二空眞如等爲四。二云。眞諦爲眞。苦等四諦爲權。三云。空有相卽爲一。四重二諦爲四（已上）。
    抄。眞妄俱空非獨（文）問。妄今所因故可云空。然眞性不生不滅。何云空乎。若云妄染不相應名爲空者。所無是妄故。成無物爲空。何更廣之乎。答。今之空者。無礙義也。謂眞性以爲住爲性故。不住不變。而能隨緣作諸法。是名不異常之無常也。不住隨緣故。雖作諸法。而不變自性。是名不異無常之常也。如是虛通無礙名妙有之空歟。卽今抄下文云無物之本。卽實相異名（文）十二門疏。述三性相望明中道。三性各別明中道等之諸義中云。二約圓成實者。此有三重。三約此眞如當體無不二爲中（已上）正是但就圓成之一性。明中道之文也。今云當體無礙。准此可思之。
    鈔。不唯約事（文）此對簡唯識論。約果生因滅等事。以明中道之義也。
    鈔。但言隨順觀察（文）十地論第八云。但是一心作者。一切三界唯心轉故。云何世諦差別隨順□世諦。卽入第一義諦（已上）。
    鈔。不同始教（文）會解云。以彼說遍計執性。此一如龜毛兔角。是以爲空。依他似有。此性不定。今以依他有法因緣。無性卽空。空卽圓成。而不壞因緣故。雖空不斷爲卽眞之俗故。揀云不同始教等也（已上）意云。決如兔角之無物以爲空故。此空是斷空也。依他似有。此性決不空故。此似有是常有也。如是明空有者。定不免斷常過故。抄下更云若不純二諦明空有者等（云云）此意也。
    鈔。以性滅爲滅（文）問。性滅者何義耶。答。疏云體性卽滅（文）抄釋會相歸性也（已上）故知。因緣虛相本來寂滅。是名爲滅。而不壞因緣生生相故。□生滅同時也。不同前始教。以緣合故生。緣謝卽滅。名生滅必實時也。此義如探玄記第四（明難品）引唯識楞伽兩文。委細釋之。決擇云。相滅實時二宗門。許性滅同時一宗獨立。又下鈔（第十一上半三紙末）云若相融爲四者。攬緣名生。生卽無生。空有無礙。虛相安立。名之爲住。。住卽無性。圓融形奪隨緣轉變。名之爲實。實卽無實。兩相起盡各無自性。名之爲滅。滅卽無滅。斯卽相留性固無所德（已上）。
    鈔。一切法無生（文）問。文意如何。答。起信疏上云。不生滅心。因無明風動作生滅故。說生滅依不生滅心（已上）准此剎那生滅依不生滅心故。云一切法無生。我說剎那義也。一義云。起信疏正釋此經文云。契無生者。方見剎那（文）意云。依他有以有無性二義。而無性是本以有。是未必證本源方達枝末故云爾歟。例如唯識論第八云。無分別智證眞如已。後得智中方能了達依他起性。如幻事等故。有頌言非不見眞如。而能了諸行（等文）有頌者。厚嚴經也（云云）。
    鈔。又云過去已滅（文）問。自下引兩文者。明相滅亦同時之義歟。答。爾也。但自下文相難思。且案云。淨名起信。是法性宗之經論也。然亦彼說相滅故。今釋通之。是卽會相歸相故。經云三世皆空。論云本來平等。故知。相滅雖二教同許。而前教專執不同時。此教以隨法性融通故。相中生滅亦無礙（爲言）抄文可一段大意如是歟。答。不爾者。經云過去已滅。正是緣謝。卽滅之滅也。又論云。生住異滅之滅者。彼疏釋云滅前異心令墮諸起（已上）筆削記云。謂惑至此終極。入出業道也。如小乘滅相。滅現在心令入過去（已上）明知。是相滅之滅也。如是經論所說。如何可會乎。故今抄會云。此教以所相法體等也。問。若爾抄云所相法體隨法性而融通者。事事無礙故云爾歟。答。不爾。是事理無礙也。問。若非事事無礙者。何得相生相滅而無礙哉。答。唐經四十四（十忍品中如幻忍）云。於一法中解多法。出多法中解一法（已上）大疏八下云。二約圓融復有三義。一以理從事故說相。卽如馬頭之巾不異足巾。說頭卽足故。一卽多等。無行經云。貪欲卽是道者。貪欲性故。諸法卽貪欲實故。二以理融事多一多相卽。三約緣起相由力（已上）抄十八上云。疏二約圓融下疏文自有三意。初一事理無礙義。二以理融事下兩門。事事無礙義。前門卽法性融通門。第三卽緣起相望門（已上）准三義中初義。思之可知。鈔故十地經云非初非中後等。十地品許說分齊門明義大中別顯地智微妙。有同不同二相。言同相者。法爾本然。自性清淨義也。其不同相亦有五種相中。斷惑相者是也。已上並是十地論科判。卽是第二卷也。可抄具引之。問。論文云非初非中後。而又云前中後取。其意如何。答。探玄記第十云。卽此三時求斷不得方成斷義。此卽不斷斷也。前中後取故者。謂於前中後三時之中。取彼非初中後。非異三時取彼非三也。如於色等處。取彼眞空非異色等別取斷空。此亦如是故不失斷義（已上）意云。約無性眞空故得三時。俱非約緣起集成故得三時。總斷故云爾也。大意如此。但探玄記立二門釋。一相翻門。謂就惑滅智起。或約明闇相翻。或約起滅相翻以釋成。不斷而斷之義故云相翻也。二相續門。謂大疏云。言相續者。不約惑智相對。但就一智自有三時。論依此釋（已上）此兩門者。大疏六上全依用之。抄十四上。委釋成之。言三時者。次下可抄之。問。且就相翻門。可許惑智同時。而明闇敵破哉。答。探玄記云。無間道智。正斷惑時。爲智先起惑後滅耶。爲惑先滅智後生耶。爲同時耶。此三時惑智各兩失故不成斷。謂智自成無漏過。不能滅惑過。煩惱有自滅過。不障聖道過。於三位中。思之可知。如燈破闇三時不破。此亦如是（已上）如燈破闇等者。暗指中論三相品。如抄十四上具引之。故知。不可許明闇敵對之義也。大疏全同之。問。唯識論第九云。二眞見道。現在前時。彼二障種必不成就。於明與闇定不俱生。如秤兩頭低昂時等。諸相違法理必應然（已上）諸相違法理必應就。豈不爾哉。答。此唯識論。但執法相一邊。不知性相無礙故。半縱半奪。探玄記云。麁相可爾。細剋實難。何者。若同時者。智自生時。惑自滅時。不相由故。何成對治。如來家男生而家女死。難亦同時。然無相由不成對治（已上）法相宗雖明二諦三性。各有空有二義。而並空有不相卽故。唯識論釋遍計無性云。由此體相畢竟非有。如空花故（已上）此以無物爲空故。不卽有也。又釋依他無性云。無如妄執自然性故。假說無性非性全無（已上）此以似有不無故。不卽空也。旣空有不互卽。豈有定空哉。中論云。定有卽著常。定無則著斷（等文如抄上引）准此明知。今智生是定生定有。應非卽不生卽不生也。惑滅亦定滅定無。應非卽生卽有也。如彼遍計無不由依他邊。此惑滅不由智生。例亦可爾。又依他邊不由遍計無等。准例可知。然旣計定生定滅之智惑相由。則東西兩家男生女死。亦可相由乎（爲言）其理尤極成也。問。明生闇滅。是同時而相由者現量所現也。道理必然也。若不計此義。何得現事昭然乎。東西兩家男生女死全非所例。何擧爲例難乎。答。凡非不計明生闇滅同時相由。但若執定生定滅。則不可相由（爲言）故演義抄十四上云。中觀論廣說。卽以三時門明無斷義。無斷法中。今且明約能斷智與所斷惑。以有空義故。成能所斷之義云眞智。順定理時方增其用妄惑。入空理時。正可斷盡故。探玄記第八云。罪違於眞。入如則滅。善順於眞。入如則廣（已上）其空理者非惑智外別有其性。但照體無自性。是名眞智順於空理。惑本無自性。是爲妄惑。入於空理。故知。若照體不空。則全非眞智。不可證眞理。以今疏云照體無自。卽是證如故也。若惑體定有。例不可作所斷惑。不可有能斷智。以今疏云照惑無本。卽是智體故也。卽大疏六上云。由能斷無性方爲能斷。所斷本空方成所斷（已上）正述此意也。又刊定記釋不斷而斷之義竟。次下云。問。照惑無性惑卽滅照智無性智應已。答。照無性理順智違惑故不同也（已上）准此惑智本空。則順智違惑故。智作能斷。惑作所斷。是名不斷而斷也。然若定有惑有智以爲能所斷。則違智順惑。爭有斷惑之義哉。爾者惑滅是自滅。全非智力。智生亦自生。不由惑滅故。探玄記云。惑智名兩失者是也。心玄義。依十地論委釋此義。最爲肝要。可見之（是一）次於明生闇滅等難者。大旨如上抄也。大疏六上。引唯識第九竟。次下卽釋云。此但擧法相一邊。亦不違餘緣斷義。若望此宗有所遺。謂秤衡是一低昂無妨解惑。不爾豈得俱時明闇之喩。雖則相傾與不倒俱不破闇同時則相乖異時不相預故。若此宗斷結性相無礙（已上）抄云。疏此但擧法相下。第二辨順違。先縱成順理。後若望下。辨其有違。先破秤喩。後破明闇。明闇同喩。極似於法理。則無違故。先印許從到與不到下。但就無性理破（已上）自下廣引中論三相品。委釋成之。委者可見（是二）次於東西兩家男生女死不成例難之難者。此亦如上。成謂若惑智不本空。則自性定有故。不成斷智。不可成所斷惑。而執智起惑滅。故知。智自生時惑亦自滅。互可不相由。豈非如東家男生西家女死。互不相由哉（是三已上）相翻門大旨如此。問。初中後名三時者其相如何。答。大疏六上云。就此三時復有二種。一約初心二見竟通分三時。二約無間道中剎那三時（已上）抄十四上云。二種三時。前三時長。如下大品之文。發心爲初。修行爲中。轉成佛爲後之三時短。謂唯無間道故。然無間之言。通於諸位。而今且取見道爲初。金剛爲後。各有三時（已上）問。若約無間道則唯有一剎那。何云三時乎。答。唯識第九釋一心眞見道云。雖多剎那事方究竟而相等故。總說一心（已上）述記九末云。若一心見道。以無間解脫并一勝進名多剎那。總名一心非無間。中後有多念（已上）問。相續門者其意如何。答。鈔明與無明其性無二（文）問。演義抄十四下答復禮問云。迷眞妄念生。悟眞卽妄以能迷。非所迷。安得全相以（已上）今何云其性無二乎。答。起信疏上云。眞如有二義。一不變義。二隨緣義。無明亦二義。一無體卽空義。二有用成事義。此眞妄中。各由初義故。成上眞如門也。各由後義故。成此生滅門也（已上）旣云各由初義故成眞如門。豈非其性無二乎。同疏次上。總釋眞如門之結眞離妄云。所執本空故。眞心不動故。由此一切諸法。皆卽眞如也（已上）筆削記第二云。然此二句。又迭互相成。乃由所執本空所以。眞心不動。又由眞心不動故。得所執本空（已上）所執者無明也。其性無二之義。宛如臨明鏡歟。但於演義抄釋者。彼是迷眞起妄之所後故生滅門意也。何爲相違乎。卽今抄下云不壞相故。有能所斷（云云）此意也。
    抄。無心存智（文）無心者一念不生。前後際斷也。存智者。照體獨立物我皆如也。
    抄。若以智會如（文）決擇云。永喜偈云。若以知之寂非是無緣知。如手執如意。非無如意乎。若知自知之亦非無緣知如乎。作於擧非是不擧乎。知雖不知寂亦不自知。不可謂無知以性了然故。不同於木石。如手不執物。亦不作於擧。不可謂無手以手安然故。不同木石。釋曰。上一卽是種小證如中。則實教下乃頓宗。今據揀權故此云爾（已上）。
    抄。本覺理智（文）圓覺略抄云。卽始覺合本之時。無別□覺之異故（等文）。
    疏。有爲無爲非一非異（文）大疏四下（十□品）問。無取五蘊卽有爲無漏。何以言不爲相遷。答。初教異故。前是權小所明。若實教定說非爲無同□性故。但似蘊相現立以蘊名故。涅槃純陀云。善覆如來有爲之相。應言如來同於無明。況一一融攝（已上）抄十一下云。疏問無取五蘊下。第七會通於實引如純陀並如其中。然雜集第三亦云。無取五蘊。當言有爲。當言無爲。答。彼不應言有爲無爲。何以故。諸業煩惱所不爲故。不應言有爲。隨欲現前不現前故。不應言無爲。所以者何。無取諸蘊。隨所樂欲。若現前若不現前。無爲不爾。以常住故。釋曰。乃假說雙非。以約體用互奪。亦不敢定云無爲也。雜集云。取蘊者與取合故。取者蘊中諸煩惱也（已上）疏云。似蘊相現者。義同有爲也。抄云並如玄中者。指今抄所引也。問。抄引雜集者。權實二教中何乎。答。疏云實教定說非爲無爲。卽引涅槃爲證。正是實教意也。然雖雜集是權教。而約體用雙非爲無爲。此是假說。非如涅槃定說。同於無爲故云不取之云無爲也。謂實教意不爲四相所遷故云無爲。故令同眞性也。雜集云諸業煩惱所不爲等者。只是無漏假名無爲。而尚於所遷故名有爲無漏。不同眞性也。故知。今引雜集者。爲簡濫非爲證據也。
　　鈔。餘義至下當明（文）問。餘義者何乎。至下者何處乎。答。會解云。常無常義具是曰句故。指餘義在下明也（續檢入。已上）。


演義鈔三上纂釋第五（四頓教）

　　疏。唯辨眞性（文）會解云。鈔一向辨眞性卽屬頓教者。此賢首清涼。正立唯此義爾。所以異天台等師。而圓覺疏抄。多明不落三時五時。指圓覺等二十餘部爲頓教。此約化儀。因化法乃圭山之意。學者不可不審（文）。
    鈔。亦通四種法界（文）決擇云。問。頓教分齊但影理法界。何故此云四法界耶。答。有二解。一云。正辨理法界。餘三法界。因便言之。二云。攝四法界。咸歸一理故。抄言無有一法非實相故（文）抄自釋法界離言竟。卽下云無有一法等者。泯四法界離言之待對。令歸絕待之一理（爲言）又會解云。言名無得物功。二句約事法界。絕言餘三法界。可知。說名名不盡下。重釋前三法界絕言。以第四法界不思議。顯不更重釋也（文）此同決擇初解意歟。
    鈔。卽如楞伽雖明（文）問。何故擧楞伽云雖明等乎。答。莊嚴·瑜伽論·唯識等。並明五法三性之法相。彼等並是始教大乘之意也。然今楞伽亦雖明此五法。而顯名相本如妄想卽智之旨故。卽妄絕妄立智泯智。豈非頓教心地要門哉。故今爲簡莊嚴等故云雖明也。何況更有深意。謂舊德傳燈錄第三云。第二十八祖菩提達磨。顧惠可而告之曰。昔如來以正法眼付迦葉大士。展轉累而至於我。今付汝。汝當護持。并授袈裟。以法信。各有所表。宜可知矣。可曰。諸師指信。師曰。內傳法印以契證心。外付袈裟以定宗旨○師又曰。吾有楞伽經四卷。亦用汝。卽是如來心地要門。令諸衆生開示悟入（文）。
    鈔。以心傳心（文）貞元疏第二云。第五辨修證淺深者。然一經之內上下諸門。皆明修證。恐文法博復撮其要。自大師法眼。晦迹雙林。諸聖傳燈明明不絕。以聖教爲龜鏡。以心契爲冥符故。曰以心傳心。不在文字。茍領文繫之表。復何患於文哉。不可以筌爲魚。不可辨鏡求像。自一味混亂南北分流。於能詮所詮。成定惠兩學。惠學者復分性相。定學者有漸頓不同（文）圓覺略鈔二下云。和尚諮問。此法有何文字教典習學。大師答云。我法以心傳心。不立文字。謂雖因師說。而不以文句爲道。須忘詮得意得意卽是傳心（文）。
    鈔。離心心如（文）起信論。從本已來色心不二。以色性智性本無二故（云云。取意）意云。色心有性相。若約相。則心由四緣生。色二緣生。以能生因緣旣不同故。所生色心不一也。若約性。則色心二法本來寂滅。不屬因。不由緣。以因緣離故。心性如色性。全無二性。色性如心性。亦復爾也。故云離心心如等也。還源云。謂眞諦之法本性空寂。俗諦之法似有卽空○正證之時。因緣俱離。維摩經云。法不屬因。不在緣故。依此義理故。云照法清虛離緣心也（文）准此可知。問。如者何義乎。答。圓覺大鈔五上云。如者是相似義相同義。此彼相如者。唯有此心性也（云云）同大疏上卷云。謂此實體。於未來際常如過去（釋竪）於色中常如受中（釋橫）眞實相如非爲妄似（文）。
    鈔。卽是安心（文）問。安者安寧義歟。安定義乎。答。決擇云。二祖自達磨曰。我心未寧。凡師與安。師曰。將心來與汝安。曰。不見心了不可得。師曰。我與汝安心竟。卽斯義也（文）此引傳燈錄第三也。准此云心安寧是名安心（見）爾者亦可安穩義。又南山歸敬儀下（以用顯迹篇第九）云。行者如上安止心已生大欲心。我入佛道廣度衆生（等文）通眞記下云。初二句本於正理生。下發起正行大欲心者。卽菩提本（云云）彼歸敬儀。處處云安心。而今云安心。此安定於心之義也。以止是定也。故然記釋云。本於正理。明知。解了正理。令心決定。是名安心。花嚴經章云（流轉章）初解中二。一始。謂解知如前所說諸義。令心決定。二終。謂知此解是解非行亦解。知正行不如解。是故方堪爲行方便（文）今此始終兩門。俱有令心決定之義故安心歟。晋經四十四云。令衆得安心。長養智慧攝菩薩心。如地饒益一切衆（云云）探玄記十七。總科釋之。明記事表法。顯行相殊勝（云云）此外無殊釋。又善導觀經序分義。第二云。五欣淨緣中云。此明夫人遇自身苦。竟世非邊。六道同然無有安心之地（文）又云。教我觀於清淨已下。正明旣能厭穢欣淨。名爲安心注想得生清淨處也（文）又云。言汝當繫念已下云。此卽正教安心住行等（文）如是解釋。遍在彼一宗章疏故。彼學者等。
    抄。故達磨碑云（文）圓悟禪師碧巖集第一云。武帝進憶。自撰文云。蹉夫。見之不見。逢之不逢。遇之不遇。今之古之。怨之限之。復讃云。心有也。曠劫而受流轉。心無也。剎那而登正覺（文）武帝者梁武帝名蕭衍。
    抄。非了心空（文）了者是能解念相也。心空者是所緣之境相也。若如是則能所未亡故。心境亦立。豈謂心無乎。故云非也。然念相都盡。是名心無相相不生於了也。次下引令解。可見之。圓覺略疏注經（清淨惠章）云。善男子。但諸菩薩及末世衆生（指示末世安心文有四節。毎節二句）居一切時不起妄念妄（妄念者。擧緣取著解法也。念則違覺緣起差解故。今不起）於諸妄心亦不息滅（若取眞體妄猶葉影勞故。若滅妄存眞絕揚聲上外音）住妄想憶不加了知（憶從心現元是自心。若了知卽迷現量。命云。心不見心且心體本自知覺。何必交加了知知上起知名爲加矣）於無了知不辨實（就知卽寂卽眞實卽知離知眞實如眼不自見等文）略抄第五下云。安心中疏四節者。此是直下教示學人。朝暮安心用心方便。若欲消經經文自顯。若欲更廣顯方便意度勢乃無窮。直在知眞識妄。善巧之人。臨時對機。種種顯示。今不可預書得也○三中云。現量者無分別之照也（文）。
    抄。故下經云（文）唐經第十六須彌偈讃品。一切惠菩薩偈也。
    抄。如不生解而無解相非謂空解於不生（文）意云。於不生中作空解。則能所不亡心境妄。其故云非謂也。會解云。言非謂空解於不生耳者。但是如不生不滅而解。是空無解性。於不生之中也。正如下經云。若有見正覺解脫。離諸漏不著一切法。此非證眼（此乃了心空空解於不生）若有知如來自性無所有修習得明子。是人疾作佛（此乃不生於聲聞非謂空解於不生心）下經者。唐經第三光明覺品文也。彼有十偈。今引初二頌。大疏三上云。初反顯違理之失。謂菩提體德顯絕一切。佛地論明佛非漏非無漏。亦應於世非著非無著。今乃見佛。內離諸漏。外不著世。則有漏可離。有世不著。取捨未忘。此見違理故。非道眼證道眼者。離分別故。餘偈順顯見理之益。初偈正顯佛菩提性本來自空。稱此而知。則無上涅槃體謂眞性。相謂德相。並性無所有旣何所離本無有著。誰爲無著。如是知者。名爲正解。修習明了。期爲正行。言疾作佛者。約文珠以情盡理現。卽名作佛。約普賢門信證圓教（文）會解記注釋。以此趣意可得之也。問。抄文何必殊云空解耶。答。彼須彌偈讃品具云。觀察於諸法自性無所有。如其生滅相。但是假名。說一切法無生等（文）大疏三下約三觀釋云。初二句空觀。緣生無性故。次二句假觀。隨俗假名故。次二句中觀。由前生滅。一切諸法卽無生故。後二句觀益（文）今抄所引。是明中觀之文也。抄十上云。中觀疏釋成中有二義釋。一云。由觀前生滅一切法卽無性故者。一切法故非無卽無性故。非有由前但觀無性是空。但觀假名是假。今二相卽故。非空非假是中道義（文）今明中觀云。空生此無生名者是空（文）然今二相卽非空非假故。於不生不可作空解故。殊云空解也。前後疏抄。處處引今一偈。引彼當處釋。尤是肝要。可留意也。
    抄。爲迷衆生（文）依會解記上雙牒擧。自下別釋。初釋無佛無不佛中有兩義。初約遮遣。謂眞法界無佛。而執實有佛故。遣之云無佛。又亦執實是無佛故。遣之云無不佛也。抄云則遣之。又遣之（云云）思之可知。彼又只銘無佛下。約表顯。旣平等眞法界無佛。故知。無佛以爲眞佛。旣是眞佛故無不佛也。次若有生心下。釋無生釋不生。亦有兩義。初約遮遣。後又一切法下。約表顯。並准前可知。
    抄。故下經云法性（文）須彌偈讃品也。
    抄。唯亡言者（文）什公悟玄序文也。兩記具引彼文。此上文有二對云。夫玄道不可以設功。得聖智不可以有心。知眞諦不可以存我會。兼功不可以營事。爲唯亡言者等（文）決擇云。此上二對反顯難思。抄文所引。卽順難思（文）會解云。清涼釋云。亡言捨筌蹄也。虛壞離取著也。冥心不易已見也。遣智泯能所道理。眞聖大同小異。然上三卽法。後一約人。道者虛通。卽前玄道理。抹於事。卽前至切具眞。抹於俗。卽前眞諦聖。抹於凡。卽前至智故。有心不契遣智方知（文）。
    抄。故引淨名默住（文）決擇云。問。默住無言乃證頓教。豈□□當□。答。但令生解。卽是其教不須言說。清涼云。語默視瞬皆說也（文）。
    抄。前有三十二菩薩（文）。
    抄。言三重者（文）探玄記第八（第八如相迴向）云。三乘眞如亦有二門。一頓教。如維摩直默。以顯玄意者。是此如絕於教義。相想俱不及。如大般若經那伽室利分說。二漸教者○終教中復有二種。一始如三十二菩薩。顯不二法門者是。二終卽文殊所顯不二者是（文）此全寫孔目章第二卷。亦如同實差別章也。問。何故以前三十二菩薩及文殊屬終教攝。以淨名爲頓教哉。答。諸菩薩以言顯法故。未亡詮旨。以有不二可說故。未亡對待。又文殊以言遣言故。有可斷之妄言。以令亡言會旨故斷迷。方□開悟。故知。並是從微至著。漸次令契證。豈非漸教之相哉。然淨名直默。以顯玄意。不須更遣。是卽以一切法本來自正故。言說頓絕。理性頓顯等。謂相本自盡故。更無妄想。可遣性本自理故。更無妙旨。可會故。抄云本自無言等也。豈非頓教之相哉。大疏九上。或說唯如來藏。具恒性德故。衆生卽在纒法身。法身衆生。義一名異。猶據理說。更有說。言相本自盡。性本自現不可說言。卽佛不卽佛等（文）彼具釋五教義。今略引終頓二教。准此明知。終教存在纒之差別。衆生卽法身者。猶據道理說之非謂相盡性現故。云猶據理說。卽同今文珠。以言遣言。令亡言會旨等也。思之可知。問。若爾起信論云。言心眞如者。離言說相。離名字相（等文）全同今文珠之無言無說等。彼亦可終教哉。爾者何列祖一同。以眞如門中絕言眞如爲頓教哉。答。
    抄。而言四者。問。爲四重時。復文珠以言印彼者。五教中何耶。答。孔目章第二（十迴向章）云。又維摩經云。時維摩詰默然無言。文珠師利歎曰。是眞入不二法門義。當頓教默絕萬法陰入界等染淨諸法。並皆同此。若無維摩默不二理。卽一切法不成（等文）。
    疏。五圓教中（文）會解云。唯是無盡法。此句總標。次二句略於因由。初句約性。次約緣。卽法性融通門。緣起相由門意也。相卽下略說宗法。卽十玄中五門可以意得。十十下總結義。餘下指廣（文）。
    抄。一一法中（文）十地論第一云。何故定言十億佛土。爲說十地故。此經如是多說十數（文）圓經一部品品會會。不遑毛擧。

第四總相會通

    問。諸師之教有失故不取之。賢首立唯有德故獨收之（文）爾者何更得總相會通乎。豈非無用耶。答。此事有兩記釋故。決擇云。至道歸一。精義無二。不應兩存。至道非邊。了義不偏歟不單取。必會之令皆深深俱存其法。俱遣其病。卽皆妙也。謂法就人卽難。以人就法則易。人多隨情互執。執卽相違。或如水火相。如矛楯敵故違難也。法本稱理互通。通則互順。自然疑流皆水環釧皆金故也。立斯門不徒然矣（云云）此師意約人法會通之。又會解云。疏亦會取諸說者。但會前順不會上違。只由此會。故知。諸師各窺一班。今方得全虎也（文）一班者虎皮之毛也。
    疏。三者又三四二教（文）今開爲二中有三。初二者。清涼新加也。今此第三。則用探玄也。問。用探玄者全依用歟。爲當轉勢以用歟。答。會解云。今疏三義。而第三用探玄。而後改易故。探玄但云。或開爲二。謂一乘三乘教。前諸教中雖有存三泯二不同。然皆通三乘趣入故名三乘教。後一直顯本法。不通二乘故唯是一。卽智論中名共教不共教。此亦同上印師等所立二教也（文）此評曰。意探玄云一乘三乘。今疏改云平道屈曲扱。並判云。三乘趣入故名三乘教。今疏對三顯一。曲屈順機。意云。今疏則三四二教雖泯二故。定非三乘。而對三顯一。非直顯本法故。同屈曲也。探玄則三四二教雖泯二。異前而通三乘趣入故。亦是三乘。唯後一教。方是一乘故。配印公二教也（云云）當門初云。有不安者頗爲改改易（文）故今以乘攝教中顯其意也。
    疏。三或分爲三（文）問。探玄云。三乘爲三。謂小乘三乘一乘（等文）爾者與今疏同異如何。答。會解意此亦改易。謂今疏云。次一三乘後三一乘者。定判終頓局爲一乘。唯始教是三乘也。然下云。或唯後一是不共一乘等者。然上云。彼三一乘中。更分爲不共與破實之兩種。一乘非謂以終頓爲三乘也（云云）抄意實如是（見）然思記意。則智論妙智經之會通。亦兩師意不同也（云云）准上料簡可思之。
    疏。四或分爲四（文）問。此科亦兩師意不然歟。答。爾也。問。探玄云。於上者。教中約存二泯二。開兩教故爲四（文）今疏大同彼。何云不同耶。答。此亦改也。謂探玄云。於上共教者。分改之中間三乘也。其故者。且探玄意。上分二中。前四教雖存三泯二不同。而通判三乘。是名頓教。於此共教。更約存三泯二分爲三一。故知。探玄唯此一科。以三四二教方爲一乘。前來未明此義也。況五教章。以中間三乘爲一。三乘教縱雖有分四教。而但有小漸頓圓終。無以三四爲一乘之義也。今疏不云無教。而改云中間三教者。前分二中。旣以三四教。定判是一乘。不同探玄。於三乘共教中。約存三泯二。方分爲三一故也（文）會解記意也。
    疏。二同教三乘（文）叙西域中。抄引起信疏會通。智光戒賢立教中。以攝機寬與教具爲了義。是名普爲乘教。卽深密經是也。今名同教三乘准思可知。問。若爾者。捨始教名同教三乘。而深密三時中。二三兩時合爲始教。故知。疏云。深密等者。等取般若歟。爾者。彼但爲發趣大乘者。說之故攝機狹。又言教闕。今何名同教三乘耶。答。
    疏。三同教一乘（文）問。此同教之名義如何。答。今疏下義分齊中云。一乘有二。一同教一乘。同頓同實故○以別該同皆圓教攝（云云）抄三下云。言同教者。謂終頓二教（乃至）而別教中（等文）可見。旣云而別教中有一性一相事理無礙等。明知。別教一乘該羅四法界中。事理無礙（卽當終教）眞空絕相（卽當頓教）云二法界同前終頓二教故。是名同教一乘也。今卽合終頓二教者。若約漸頓二機各各認。則彼二法界離爲二教。是名所同之終頓也。若此二機已被陶練一乘。機發之時。廢機論法。則二教融合方成一味。此是能同之同教。卽今同教一乘是也。決擇第一云。但依事理無礙。隨漸教認隨漸教詮。爲所同終教三大。唯依眞空理法界。隨頓教認。隨頓教詮。爲所同頓教三大○通依無障礙法界。事理無礙眞空絕相。開此二類三大。隨圓根認。隨圓教詮。乃爲能同圓教（文）疏序云。往復無際等。彼抄約三大釋之故。決擇廣約後三教明其相也。准此。若約漸頓二機各別認得。則開爲終頓二教。若廢彼二機。約圓教認直論三教。所明二法界。則混融成一味故。合爲一圓教故也。抄釋云。三圓教一乘。卽合終頓二教也（云云）卽此意也。問。於同教名義。列祖解釋紛擾多端也。依之會解記第八云。然別教名義諸祖義同。同教名義總有四說。一依教章中。若唯三乘名三乘教。若唯一乘卽是別。要具三一名圓教也。二今疏總相會通中。約終頓二教。同泯二故名同教。非只合終頓名爲同也。三今疏義理分齊中。要約教與終頓。義理相似故云同也。此約同教中眞空絕相。事理無礙同彼終頓故云同教。非終頓名同教也。四又下義理分齊中。有餘深意全收。揀則前四不攝於同。約別教義。若全收則圓必攝四。約圓教義。此約圓教收前四教。圓成一教故云圓也。然上四義中餘三義。諸祖無有。唯第三云同頓同實。是清涼新加也（云云。已上。取意）今抄旣云終頓二教泯二。是同故會爲一教（文）准知。雖漸頓二機所認不同。而泯二同故。此終頓通名同教（見）何云廢二機。融二法界成一味故。會終頓哉（是一）次案兩祖解釋。分爲五教。其第五圓教。具有同別二門中。同教者尤可如所立。但分爲四教中。同教一乘者。只是終頓二教。約泯二同故名同教一乘。明知。分五之同。與分四之同。可有差異。何混亂不辨其別哉（是二）況如所立者。終頓二教。亦爲法花所開會也。爾者何故今疏上文云。法花但會昔權○昔實不滯方便故不會之（文）爾者難思如何。答。會解記立四種同教。而宋朝諸德不共許也。然集成記第一云。復古記曰。同者同前諸教三乘故名同也。此爲同教得名。所以卽能同名同。今不取者。若作此解。則與集玄同。但於別教法體之內。約於一分似頓實義立爲同教。何實。今釋曰。內猶通也。爲通三乘教故名爲同（云云）又決擇前後意云。問。圓教一乘爲普爲別。答。普之別也。普之別何異於別法眞○況四取之。是海具之江水不同長江。然海中江乃收長江同味耳（文）准之。於得名有實論。而別教中同三乘之義門名同教者。諸德多共許也。但於今抄者。泯二是同會爲一教之釋者。大旨如前料簡。今直引高祖釋。大疏七上第三住釋經云。皆如實知之文中。云若自他相從。則與衆生心同一體故無心外也。不壞能所故能知也（云云）抄十五下云。總釋如實知義有五教意○三若自他相從下。通於終頓兩教。但同一體。但是頓教。兼取不壞能所知義。卽是終故。又總取雙存。亦圓教中同教義故（文）意云。別取雙絕存。則如次是頓教終教也。合取雙存。則圓教中同教也。決擇釋。妙符順此文歟。
    抄。依此亦可（文）會解云。下是清涼立教之大意。然亦不定故。結云且依古勢。如疏明（文）。
    抄。行布卽始終之教（文）問。依清涼意。前方便中之大乘者。應定是始教。今何重攝眞實中哉。答。兩記意不同也。若依決擇云。始教一種兩處收攝。若對小乘眞實中攝。若對一乘方便中攝。如分半滿亦兩處攝故（云云）若依會解云。由始教望小乘爲大乘。屬方便中。望圓教與終教。同是行布屬眞實中。亦半滿意也（文）。
    抄。七上（成就品）云。若離圓融非圓教法。若無差別無可圓融（文）可准之。
    抄。二開權顯實（文）問。今疏上文。釋光宅四乘教中云。若約會權歸實。卽是會三爲一（等文可見）准此法花意。雙含開權顯實會權歸實之二門。今何別配二經乎。加之。抄二下卽釋彼疏文中云。約理則開三顯一○約果則會三歸一等之釋。三是權一是實。故知。約理開權顯實。約果則會權歸實。然此二門正在法花。今何別配二經哉。答。一義云。開則初開。會則終歸。以法花前說涅槃後說故。一經如是則配歟。一義云。法花迹門。正顯實相故。約理則開三顯一。卽經云。開方便門示眞實相是也。涅槃通攝諸乘。令歸入大般涅槃故。約果則會三歸一。卽經云。如來證涅槃。永斷於生死等。是卽雖二經。兼明而約大旨。一經亦如是歟。
    抄。四席權讃實（文）抄二下（光宅四乘教中）昔日有實。亦不兼於權（文）卽下引淨名經。證大迦葉自責云。譬如根敗之士（乃至）豈非不兼權耶等（文可見）。
    抄。五權實雙明（文）會解云。五六七例皆如般若者。以不同法花等開會。以明一實。而般若旣未破會故。致權實體例有三。雖有三例。皆具權實（文）問。若爾三例中權實者。全是一物歟。答。案會解意。只是一物也。但第五約權實俱存。第六約實正權兼。第七約權正實兼故。開爲三例（見）然決擇云。言權實雙明者。乘不了而法了也。言常權說實者。帶共般若說不共般若也。言帶實明權者。帶實相而說觀照也（云云）此釋意三例權實可各別（見）。
    抄。勝鬘小似法花（文）會解云。彼經云。若如來隨彼所欲而方便說（開權也）卽是一乘無有二乘（顯實也）上開權顯實。小似法花（云云）。
    抄。央崛小似涅槃（文）會解云。彼經央崛說偈云。一切衆生命。皆由飮食住。是則聲聞乘。斯非摩訶衍。所謂摩訶衍。離食常堅固。云何名爲一。謂一切衆生。皆以如來藏畢竟恒安住。乃至云。是故說一乘。唯一究竟乘。餘悉是方便。釋曰。總有三十九頌。具十一門。一飮食門。二衆生門○十一十種力門。門之內皆無明聲聞之權。復會入一乘之實故。最後結云唯一究竟乘。餘悉是方便（文）。
    疏。則初度陳如。問。初度陳如等者。大乘經中亦有此說。何爲始終聞小之證耶。答。會解云。今云。初度後度者。但約說法也。始終而大乘中。亦說初度陳如。後度須跋。如涅槃說者。是定以初度後度。而定大小乘故。今指四阿含五分律爾（等文）問。疏云初度陳女（文）爾者成道之後。經幾年歲方度陳女等耶。答。抄五上。十二遊經。初成道第一年度五比丘。第三年化迦葉兄弟三人。第五年度身子目連（云云）故知。第一年卽度云也。問。此釋不可爾。折薪記引十二遊經云。佛以二十九出家。三十五得道。四月八日至八月十五日。坐樹下爲一年（卽一年不說法）二年於鹿野園中。爲阿若𤘽隣等說法（云云）明知。成道初年不說法。第二年始說法。方度五比丘云事如何。答。經文實爾也。但合說法不說法之兩年故。經云二年。若云除不說法之時。則第一年故。抄云第一年也。問。若經合論說法不說法之時故云二年者。經亦云第三年化迦葉兄弟三人。是亦可合論兩時。故知。除不說法之時者。應云第二年。何抄釋此事。則如本經云第三年耶。答。此事實難思。清涼引經文。或唯論說法時。則第一年度五比丘。或會。此亦若除不說法時。則可云第二年故。抄二十上引彼經。云第二年度三迦葉（云云）此釋無爭。但約說法已後故。云第二年（見）若不爾者。兩度所引如何會哉（已上。鼓坂草意也）。
    疏。日照高山（文）唐經第五十云。佛子。譬如日出於閻浮提。見照一切須彌山等諸大山王。次照黑山。次高原。然後普照一切大地。如來應正等覺。亦復如是。先照菩薩摩訶薩等諸大山王。次照緣覺。次照聲聞。次照決定普善根衆生。隨其心器等度大智。然後普照一切衆生。乃至邪定。亦皆普及爲作未來利益因緣令成就故（文）今喩中有四類。通含三聚故。合法中開爲五類。今疏合法之文也。大疏九上云。黑山喩緣覺者。無法空之光故。不出功德故。不同菩薩十大山王表十地。高原喩聲聞者。不生佛法蓮花故。大地一種通含三聚。取決定能生處喩正定聚。得緣方生喩不定聚。砂等地喩邪定聚。然亦不捨故皆等照（云云）。
    疏。及三千初成喩中（文）問。經云。譬如三千大千世界初始成時。先成色界諸天宮殿。次成欲界諸天宮殿。次成於人及餘衆生。諸所住處。佛子。如來於現亦復如是。先起菩薩諸行智慧。次起緣覺諸行智慧。次起聲聞善根諸行智慧。次起其餘衆生。有爲善根諸行智慧（文）。
    抄。二者禀小人（文）問。法花會上有定性二乘歟。兩方。若有者。四十餘年陶練機根之後。一乘機發之時。集衆於靈山。述皆成佛之旨。何三人而有定性不成之類哉。若依之爾者。清涼大師今解釋意。攝末歸本門中。可有一類衆生。雖聞後時所說大乘。而不悟入之機（見）以之思之。法花會上有定性二乘云事如何。答。會解記云。抄如四大聲聞者。此人從初在佛會。隨佛至法花。方悟入故。云備歷小大。二者先禀小等者。此如次疏引無量義中。初小自有一類。備歷諸會通趣大乘。自一類備歷諸會不禀大乘。爾如法花論。初於鹿薗轉四諦。亦有此二類禀大。例此可見義。如次引無量義中。說疏無量義等者。經云。初說四諦。爲求聲聞人。而八億諸天來下。聽法發菩提心（會取爲聲聞人也）中於處處演說甚深十二因緣。爲求辟支佛人（卽疏云釋而諸中乘也）無量衆生發菩提心（此趣悟人中禀大也）或住聲聞（此後時聞中乘聲聞性定者）次說方等十二部經摩訶般若花嚴海□空。宣說菩薩歷劫修行（卽疏後時說大故文）而百千比丘。無量衆生發菩提心（此通二類善惡中。小大卽是初類。若今頓悟大乘卽此類）或住聲聞萬億人天得須陀洹。乃至住辟支佛因緣法中（此卽未必後時禀大以小性定者）。
    疏。或小乘（文）決擇云。問。與攝末歸本根有何別耶。同據從淺至深故。答。彼約從淺至深決定。此約從淺至深不定故（文）會解云。彼約先小後大通相而言。今約機不定。小三一乘次第而入也（文）兩記意云。凡漸悟之機爲體也。皆悉從淺至深之義。全不及異論故云決定。通一切漸機故云通相也。但此從淺至深之機中。亦有兩類故云不定。卽疏出二類者是也。故知。彼此二門大不同也。況多類機。雖聞一句之大解不同（云云）全非前門所攝也。如前不分教中之一無常等。作兩種解者是也。
    疏。亦有從小（文）會解云。據賢首。五爲中轉爲要從小轉爲無從小直入一乘。故下疏云。改爲權爲令小乘下見聞種。直入一乘未必皆從三直入一乘也（文）抄。不說是佛說（文）會解云。不卽無也。無說方眞是佛說也（文）大疏四上。無卽但是無他非無自體。非卽非其自體不獨無他（文）此釋無與不云二字別也。准此。今若云不說者。直非其自體故。卽似滅口名不說。若無說者。但是無彼墮文字法云說非無。如義言說之說故云爾也。卽文字性離言之意也。故今抄末後云。斯皆正說之時。心契法理。卽不說了明非滅口名不說耳（云云）。
    疏。緣自得法及（文）會解云。緣則緣由因由義也。此字貫二句。謂緣自得法緣本住法也（文）故抄下釋云。初一卽緣自得法○次三卽緣本住法（文）問。自得本住之名義如何。答。案兩記意。自內所證後眞實境界。則諸佛全體同云自得也。所修之萬行。所經之五位。所來之四智三身。所說之三藏十二。如是教行位果等功德法門者。三世十方諸佛道同法爾常規故云本住。以本來常定前佛後佛無差異故也。晋經第十八云。文殊法常爾。法王唯一法。一切無礙人一道。出生死一切諸佛身。唯是一法身。一心一智慧力。無畏亦然（云云）唐經十三全同之。大疏三上云○（先標）文殊者敬言。聽受法常爾者。明因果無異法爾常規等（云云）又會解記云。緣自得法者。約彼佛此佛所證得法身體同故。無增減離言說也。言本住法謂古光聖道者。卽古聖所得之道。約相明相似同也。如一切諸佛身同共一法身一心一智慧力。無畏亦然。此皆先聖道也。如金銀等性本來常定。前佛後佛所得道同法界常住。從古已來聖道常住。何待言說方詮顯之耶（文）此中大意云。自得約物體同也。本住約相似同也。問。體同相似同者其義如何。答。大疏三上。自性身土一向體同自受用者。平等無二相似名同餘二身土。亦相似名同而隨機見異故（云云）此是諸佛相望。以論體同等也。抄九上云。自性身土。旣同所證得。是體同如一室之空○自受用如千燈光。同遍空內等（文）以上來所引解釋。准思可知。
    抄。文字二趣（文）決擇云。謂能說所說。能想所想。能名所名之二相也（文）抄。如趣彼城（文）會解云。意云。如士夫行。次見平坦道路。不必更問。定知。此道決是入城。正道便自趣向彼。爾法中本法常住。卽是古聖道。何假言說耶（文）。
    抄。緣自本住（文）自者自得法也。抄佛性論第二云。
    抄。如來示說墮文字法。決擇云。文義相屬。謂之爲墮。佛知名無得物之功物無當名之實也（文）。
    抄。四悲願所成者（文）決擇云。悲願因也。所成果也（文）意云。順衆生感現身說法。全推功於因位悲願故。卽顯佛果自無說也。
    抄。卽以此爲他爲自故（文）意云。以此爲他所現之色聲卽爲自有。非謂此爲他之外別有佛果色聲（爲言）唐經十九云。有欲讃如來無邊妙色身。而下云。無色而現色。又云。非色不可見故。大疏四上。廣有問答料簡中。引賢首釋。若實教大乘佛。雖無此色聲麁相功德。但有大悲大定大願諸功德等。然諸功德等。並同證眞如。若衆生機感。卽現色無色。旣無不應機時故。所現色亦無斷絕。以此隨他爲自。更無別自。約此爲有。今約自是不約隨他故。云無色非色也（文）問。上所引賢首釋。是刊定記之所破也。然今五義。卽刊定記之所立也。明知。兩師意別也。何引彼成此乎。答。源雖彼所立。而抄下又云。今上所引。頗爲改易（云云）易之可知。
    抄。五本質影像者（文）問。當門意如何。答。今案。五義之得名並顯說不說也。不說之二義。謂初義者遮過故不說。顯德故說非無。第二義者。眞諦故無說。俗諦故非無說（云云）餘如文可知。但第四義者。名言偏明有說。而意卽顯佛果自無說也。如次上記也。故知。今第五義亦可爾。謂約本質無故不說。約影像有故說非無（爲言）故云本質影像也。故抄下文云。本質無者。順自證故。影像有者。順古聖人。卽體用故（文）是則彼教體門有本影相傳四句中。唯影無本句之意也。問。立一音教有二師中。菩提流支云。如來一音同時報萬大小並陳。羅什云。佛一圓音平等無二無思。普應機聞自殊。非謂言音本陳大小（文）此並就本質教。如是異說也。然今抄釋全同羅什。謂今云平等普應之。同彼平等無二無思普應也。今無彼差別等者。同彼非謂言音等也。今然卽與彼等者。同彼機聞自珠也（是一）又抄十九上釋圓音義中云。昔有三義。二云。就佛言之實有色聲。其音遍滿無所不遍。但無五音四聲等異故。名爲一音。無所不遍故。名爲圓音。但是圓音作增上緣。隨差別現衆多聲（文）今抄文意。全同此釋。明知。應是亦本影句之所攝。何云唯影無本句之意哉（是二）況今又上牒謂佛三業（身語是色法也）下云。與彼差別聞見爲增上緣。因質有影等。豈非因佛身語爲本質故。是爲增上緣。有差別影像哉。因質有影之釋。卽明本影具足之旨云事分明也（是三）何況今五義。是刊定記所立也。定知。非唯影無本之義（是四）如何。答。凡此五義者。先總標云。佛無色聲。總有五義。次別釋中前四義。雖雙明說不說。而專爲顯不說之義也。然今第五若是本影具足之義者。此但局有說之義。終無不說之義。豈不違總標及前四義哉（是一）。
    況引證經文云。諸佛無有法等（文）大疏釋云。此約有影無本（文如下引）豈有違引證而立義哉（是二）加之下總結云。由上五義。會諸聖教說默無礙（文）然如所難者。第五義唯有說而無默。何云由上五義等哉（是三）何況下會同楞伽二因中。正判云。本質無者。順自證故（文）何更及豫義哉（是四）但於疑難等者。今第四第五兩義。大旨是同故。須以第四會第五。謂今文云。謂佛三業平等普應者。卽前云。曠劫悲願爲因順衆生感云三業也。卽此三業旣非自所有故。佛果無彼差別影像色聲故。況非有（爲言）是明本質無也。然佛悲願。卽與彼差別同先爲增上緣故。以此悲願爲質有熟。衆生心現佛色聲故。云因質有影。是卽爲增上緣。是名質也。然此悲願。以同體悲願順圓證故。無色聲事相之功德故。下抄云本質無者礙也。然則第五釋文。雖語不具。准第四義。加語潤色。如是會通更無所違。若不爾者。第四旣明准影無本之義。何於第五明本影具足之□義。一段所立亦致相違哉。故知。當處上下文相隣次。准前會後。尤有其便。何得引他處釋異師義之文相。強例同之哉。爾者諸疑難。全非相違歟。
    抄。下經云諸佛無有法（文）唐經第十九夜摩偈讃品智林菩薩偈也。彼明鑒達諸佛。逈超色聲。心言路絕之旨。總有三段。初明不可取。次明不可見者。經云。譬如隨意珠能現一切色○又如淨虛空非色不可見等（文）大疏四上云。摩尼現色喩自受用身有其本色。但無青黃等異。青黃等異。隨機瞙生。虛空以喩法身。虛空本非色法。豈同摩尼（文）後明知不可聞者。經云。雖聞如來聲。音聲非如來。亦不離於聲能知正等覺○諸佛無有法等（文）大疏云。不可聞中。初約應行緣感。便應離相離性故。聲非如來。應不差機非聲之聲故云不離。故以聲取是行邪道。若離聲取未免斷無。復偈釋疑。釋疑爲是有法不可聞耶。爲是無法無可說耶。上半順後句。答。次疑云。若爾者。何以現聲教法下半釋云。但自變非佛說也。若依權教。此教有影無本。然本影相望通有四句。若依此宗果海離言故。無有說用隨機現。謂如是說。而此本質亦是自心。餘如懸談中說（文）抄十一云。言若依權教等者。本影四句。卽如懸談。若依此宗四句。皆用知一切法。卽心自性質亦自心（文）問。自心者眞妄二心中何耶。答。今約本覺眞心故。質亦成自心所變之影。若約妄心。則自他差別故。他所變爲自本質反影可緣他亦可爾。故知。約妄心得智四句。今約眞心故。云質亦自心也。
　　抄。所以疏不引者。問。疏不引楞伽二因。何以不出二因爲衆□不引五義之由乎。答。疏云。從初得道乃至涅槃不說一句者。正是引楞伽也。諸經但不說未出所以。准此楞伽兼出二因故。疏主殊引此經意。專出二因。抄主深存此旨故。如是釋也。
    抄。二卽所證（文）問。第二通眞俗二諦。今質指之歟。答。會解云。以眞諦離言。是所證理故（文）意云。今殊釋不說之由故。唯取眞諦不取俗諦也。
    抄。三四卽教道（文）會解云。三佛以皆說故云傳古心。後佛但說先佛所說之法故云無說。此教道亦古聖道也。悲願所成兼因果者。承悲願之因所成故有說。卽顯佛果無說也。然承因感果而說亦教道也。無佛不爾。亦古聖道也（文）。


演義鈔三下纂釋第一

　　問。今花嚴經者爲純一圓教爲當且含五教義耶。
    問。付今明橫收且爲收五教之能詮教門爲當唯攝所詮義耶。
    問。以別該同文意如何。
    問。今所依體事者專是事事無礙何擧理哉。
    問。如下勝音菩薩蓮花處說指何文哉。
    問。會色歸空觀可揀如紅影像三段色哉。
    問。自宗意眞理有一多分限之差別哉。
    問。密嚴經云亦名無垢智爲指始覺修生之智本有之智哉。
    問。心境者何心境哉。
    問。本有空智之智性可有照了事理諸法之義哉。

演義鈔三下纂釋第一（自下決擇第六會解第八）
    義理分齊第三

    疏。總屬圓教（文）問。今花嚴經者。爲純一圓教。爲當具含五教義耶。答。兩方。若云純一圓教者。花嚴經是根本法輪也。一代所說大小權實。無非今經所流所目。若圓經不具五教者。於一佛乘分別說三之時。爭有半滿等之說教乎。況正見圓經所說。或說四諦十二緣。是小乘教。或說十地十如八識四智。豈非始教義乎。其外或說事理無礙。或明言思斯絕等之義。此是終頓二教之行相也。今通指如是含攝諸義之一部大經。云總屬圓教。豈非顯包含五教之意乎。若依之爾者。五教章云。此別教一乘。別於彼三乘。旣別於三乘。爭含彼等義乎。況花嚴是隨自意之所說。更不可云含隨他意之諸教義耶。如何。答。或云純一圓教。或云具含五教。可有二意也。其旨次下疏抄（見）決擇意云。圓教中有前四教義者。但有能同之義也。圓教中無前四教之義者。但無所同之義也（云云）具如下引之。當段疏抄。總明深廣。有法喩含。併明此等義。委可見之。問。付鈔云教攝。先德大論判教與攝屬之同異。其意如何。答。
    疏。然此教海（文）問。今云包含無外等。爾者下所依體事等四門。如何配釋之乎。答。決擇意云。包含無外者。當所依體事。色空無礙者。若云攝色事歸空理。則當攝歸眞實也。若云色空交映。則當彰其無礙。此句含二門也。鈔自釋之。德用重重者。卽當周遍含融（云云）。
    疏。色空交映（文）問。色空二字卽約法喩。如何配釋之乎。答。先德意不一准。且會解云。今云色空交映故。如海空混爲一色也。喩中色字。卽約天與海。上下相映混同天空。亦取海空淨。與天空同一虛明故。云交映也。非正目海空（此集玄義）亦非但約天空（此決擇義）要與海空同一虛明故。大疏云。萬德有非有。一源空不空。如海虛明天地同一色。今鈔亦云。空徹海底海映空天（已上）意云。天與海上下交映。混同一色故云色。海與天同一虛明故云空。不可偏屬也。鈔云連天一色等者。卽述此意也（爲言）問。抄約法喩釋之中。約喩之時頗似會解意。然約法釋中引下四門之時。理事無礙。卽交映色空等（云云）明知。色事空理也。爾者約喩之時。可云色海空天也。故決擇云。色空交映者。約喩之。色海空天也。約法言之。色事空理也（已上）況鈔云空徹海底海映空天。旣以空字偏屬天。明知。色字亦可偏屬海也。但連天一色者。意云。相連空天。唯一無二之海色故。空徹海底海映空天也（爲言）非謂海天混同名一色歟如何。答。自本及異義故。互會文相各立自義。若依決擇。則尤如難勢。但會解意。
    疏。語其橫收（文）問。付今明橫收。且爲全收五教之能詮教門。爲當唯攝所詮之義門歟。答（云云）兩方。若云收能詮之教門者。凡小乘三乘教門者。隨轉機宜施設之。是隨情安立之教門也。縱雖根本法輪。爭稱性本教中可攝逐機之末教乎。是以抄二下云。教乃在機。隨機不同（已上）隨自意教中。不可有收隨他意教之義也。故演義抄三下。以三乘雖一乘。明開廢等義之時。雖理行果三法會取之。於教一種者。唯局廢不通開會等乎。若云唯攝所詮之義者。今旣云全收五教。豈非攝教門乎。況所依體事中教義一對。卽攝一乘三乘乃至五乘等一切教義（云云）旣雙攝教義。豈唯攝義不攝教乎。答。決擇第一卷釋。疏云超言思而迥出之文。有重重問答。記主自釋正義云。剋法本眞。言具相卽。不作能詮。是故教義咸爲義理分齊。就假施設。借作能詮詮體。客名非詮相用。超義方成（已上）准此可有二門。若約稱性門。則三乘五乘能詮教所詮義。與彼十玄作所依體事。同爲圓教所詮之義理分齊時。還屬所詮非能詮也。若約假施設門。則詮表五性之客名。非詮表一性之客名故。不可有互相攝之義。但其所詮之五性一性。共是法界家之一義門故。尤可相攝之。處處解釋。各據一門故不相違歟。問。若爾者今云全收五教者何門意乎。答。一義云。今依稱性門。直明法界家之實德故。三乘五乘。若教若義。悉爲圓教所詮之義理分齊也。問。決擇云。語其橫收全收五教者。能收卽是圓教。所收卽五教義。擧教收義也。喩者必攝百川。擧川取水也（已上）會解云。雖云五教。乃是擧教取義。以此經圓教中總有五教義也（已上）准此等釋。唯收所詮義不收能詮教（見）明知。教是虛設故廢之也。卽如抄二下云。約教則廢三立三教虛設故（已上）何云若教若義。悉取爲圓教之義理分齊乎。答。於彼三乘能詮教。大有二門。若約其當機所聞得之。名句文詮表當分義理之客名故。正屬能詮教。若約稱性。則彼名句文無非。當體卽眞故。還屬圓教之義理分齊也。決擇云。如何攝義不攝於教。大門□故。前門藏教所攝其教門。此門義理分齊乃攝其義。故前疏云。已知。此經總屬圓教。未知圓義分齊云何（已上）卽次下四門中。第一所依體事有教義一對。思之可知。問。可云全收四教。何云五教乎。答。決擇云。言五教者。一云同常。二云除能攝圓教。加所攝人天教也（已上）一義云。別指花嚴經爲能攝。總以五教爲所攝故。云五教也。會解云。以擧圓教卽花嚴故。云收五教也（已上）問。疏云圓必攝四（文）今此圓者。局花嚴不共之圓歟。爲當通餘經兼說之圓歟。答。決擇云。若准天台而有四句。謂□□。
    抄。先則總收（文）問。今云先後者指何文乎。答。決擇云。鈔先則總收者。圓教之中有前四教義也。故疏云。大海必攝百川。圓必攝四。後則總揀者。圓教之中。無前四教之義也。故疏云。雖攝百川。同一鹹味故。隨一滴迥異百川。雖攝於四。圓以貫之。十善五戒亦圓教攝。尚非三四。況初二耶（已上）准此。上喩合中。各先則總收百川。是攝四教。後則總異百川。是簡前四教故云爾也。問。今云有無者約何義乎。答。決擇云。言如圓教中亦有小乘戒善等者。但有能同之義也。勿謂便有所同之義。所同之義是所揀故。言水義同也者○此意云。海中但有能同百川之水故。云海有百川之水。勿謂所同之水。是所揀也（已上）。
    疏。名無量乘（文）問。無量乘者其相如何。答。圓覺大疏上（本）云。花嚴經云。或有國土說一乘。或二或三或四或五。如是乃至無有量○無量乘中有其二意。若以隨機設教。多門多無量○若以彼宗一切諸法一一皆能顯義益物。一一無不該攝名爲無量（已上）初約乘門廢立有多種。後是事事無礙義也。問。此二義中今廣義者何義意乎。又五教章明同教一乘中。有分諸乘門。從一至無量乘。旣乘門廢立其相廣多。今何不總指彼者乘名廣義。而別唯局指無量乘乎。答。會解云。無量乘有二義。一約一切法門但有運載義者。皆得稱乘故云無量乘。二約事事無礙一卽無量等故。云無量乘。經云。或有國土說一乘（乃至）無量乘。今約義。此廣義中。從一至無量皆具故。語深云唯顯一乘也（已上）准此今初義意也。又今廣中。雖從一至無量皆具。而對下語深唯顯一乘故。且云無量乘也。
    疏。一同教一乘（文）前總相會通中。委料簡之了。
    疏。以別該同（文）問。文意如何。答。會解記云。疏以別該同皆圓教攝者。以花嚴皆是不共之旨。於中約義類同終頓。而同教常自具德也。問。旣於一圓教分同別者。應成三教耶。答。而同別但教揀收二門爾。由別教故遙異餘宗。由同教故普收一切。揀收自在也（此約一乘深義。且收終頓爾。普收如前。已上）此師意立四種同教中。今且約一類之同教。非盡彼諸類也。問。若不以別該同者。可非圓攝乎。答。一義云。爾也。問。佛地經所說十八圓滿淨土。及妙經常在靈山等。卽判同教一乘。豈彼同中必有別義乎。況如法花會三歸一名同教者。天台等諸宗。並許會三歸一。爾者彼所立會三歸一義中。亦有事事無礙等別教義可云耶。答。集成記第二云。問。且群修多羅得名同教一乘。爲因花嚴該。爲因法花會耶。答。若因法花者。則有宗因通局過。以諸宗皆說法花會三歸一故。若謂此約歸花嚴異諸宗者。則有自因無力過。以假花嚴故。問。畢竟如何。答。凡名同教一乘者。必由圓該故。云爲彼所目從彼等流一乘攝方便同頓同實等。其間雖通說不同。然皆別教該耳。問。章初同教豈亦圓該。答。是亦方便中分方便中。融成機欲性入法界中。是知。法花等經。要依圓該方名同教。若非圓該。就彼自宗非圓教攝。應立量云。諸經是有法。名同教一乘爲宗。因云圓該故。同喩如百川。百川是有法。亦名鹹味爲宗。因云海具故。海具故名鹹味。圓該故名一乘。此上言該者。迺以別該同之該。非該攝門之該也（已上）准此思之。問。別教與圓教同異如何。答。先德異義不一准。故決擇云。問。別教與圓教爲同異耶。答。有云。寬狹異故。別教狹而圓教寬也。圓教雙攝同別故。今詳不爾。表詮立名。約收建號故名圓教。遮詮立名約揀建號故名別教。分相則同別乍異。攝相則能同亦別故。疏云。今顯別教一乘略顯四門等故。抄云。卽此同中必有別義。如事理無礙。必卽事事無礙爾。猶彼江水入海亦鹹（已上）意云。初有人者。圓教總具同別二門。故知。圓與別是總別異也。次今詳者。以別該同之時。能同中必有別義故。下四門皆名別教。江水入海之喩。思此可知。約水義同故名同教。其海水必鹹味。亦具德故。隨一滴迥異百川。是名別教。鈔云。而別教中有一性一相等（云云）思之。問。探玄記第六云。同別無礙爲一圓教。又抄十六下云。圓教有二。一同教二別教（已上）此等釋正順有人之義。然今詳不爾（云云）如何會通此等釋乎。答。
    疏。今顯別教一乘（文）會解云。問。若顯別教一乘。應准周遍含容耶。得四門皆別教耶。答。有二義。一今云顯別教一乘有四門者。初門爲十玄體故。次二門意者。欲得前十對二十事皆十玄體者。須皆攝歸眞實。旣皆歸實者。方於實體顯無礙用故。得第四門正顯十玄○此則前三門顯別教之由。第四一門正說玄門也。二者言別。必該於同令皆別。此如海中論百川故。皆具鹹味也。故結云。各有十門。以顯無盡（已上）疏下文釋德用十因竟。總結所屬云。由上十因令前教義等十對。具上同時等十門。以爲別教一乘義之分齊（已上）抄四上云。正結周遍含容。以是事事無礙故。該取前二故。皆別教分齊（已上）。
    疏。一明所依體事（文）問。法界觀云。法界觀門有三重（已上）今何開四門哉。答。圭峯注釋云。除事法界也。事不獨立故。法界宗中無孤單法故。若獨觀之。卽是情計之境。非觀智之境故。若分析義門。卽有其。今以對能觀之智故。唯三重此三但是一道。竪窮展轉玄妙。非初法界外別第二第三。旣不旁橫故云三重。不云三段（已上）問。旣非觀智之境。縱雖分析義門。而有何要哉。答。今云。一明所依體事者。若無此門則不可云後三門故。圓覺略抄四下云事。如前陳有法三重。如後說宗法（已上）思之可知。問。獨觀事法界。可有斷迷開悟之義哉。答。圭峯云。卽是情計之境（等云云）問。顯密圓通成佛。心要云今就觀行略示五門。一諸法如夢幻觀。二眞如絕相觀。三事理無礙觀者（卽當事法界觀）○二眞如絕相觀者（卽當理法界觀）又云。此夢幻觀。圓覺疏中名起幻消塵觀。天台名假觀。亦名方便隨緣心（已上）此爲趣其理極成。如何會通乎。答。法界觀中。於眞空觀開四句十門。第二句明空卽色觀者。彼注釋云。二簡實色○言實色者。約妄情計爲確然。實有自體故（已上）故知。其諸法如夢幻觀等者。並是此空絕相觀之所攝也。此外更不可有事法界觀歟。
    疏。一教義（文）至相十玄門。具約三乘一乘。委釋此教義理事等之相。最至要也。恐繁不引。
    疏。二理事（文）問。今所依體事者。專是事事無礙法界之所依事也。何擧理性乎。況頓教亡詮顯理。雙遣性相不可得爲所事如何。答。決擇云。問。十對皆以五教出體。頓教之體唯是一理。如何得爲玄門體事。答。言總意別故。或相從說故。或疎作體事故。或與攝歸眞實。眞空絕相作所依故（已上）此別就頓教問答釋成。而准下周遍含容門末後結例成益之文。但以事法爲所依體事。不用理性。故知。今云理事者。或是言總意別。或相從說（云云）此兩釋尤可爾者也。謂此十對生起次第。旣以教義爲第一。其所詮義不出事理故。雖以理事爲第二對。而其理之言。但是相從生起次第而說。實論則理性該通萬法故。絕諸相故。不可別爲所依事。是故後後諸對。並但就其事中（爲言）如今抄釋生起次第可見之。又決擇云。或疎作體事者。唯識論第八云次所遍計自性。云何攝大乘說是依他起。遍計心等所緣緣故。圓成實性寧非彼境。眞非妄執所緣境故。依展轉說亦所遍計（已上）依展轉說名爲疏歟。
    抄。生空所顯（文）問。今抄三上云。小乘聞空。謂無物爲空。如空澤之空（已上）被處私抄。廣引寶性論。可見之。旣云無物爲空等。何是生空所顯哉。
    抄。二空所顯（文）問。孔目第二（眞如章）云。初教門中。眞如但是空義。不同終教（已上）探玄記第八（如相迴向之處）全同之。准之始教意二空卽是理。今何以二空爲能顯。更以所顯爲理哉。答。
    抄。無性眞如（文）私云。無性眞如者。不守自性隨緣義也。大疏五下（第八眞如相迴向）云。一釋名。眞謂眞實。顯非虛妄。如謂如常。表無變易。此法相宗。若法性宗。云不變爲眞。順緣曰如。不變故。與有爲法有非一義。由順緣故。與有爲法有非異義。而起信云。無遣曰眞。無立曰如。唯就遮詮。頓彰眞理（已上）抄十二下云。疏順緣曰如者。卽隨緣義。淨名云。法隨於如無所隨故。今謂如隨於法無能隨故。以如性空方能隨緣成一切故。而起信云。下古有多釋。今並不依。今謂此卽非安立眞如。若安立說。遣妄曰眞。顯理爲如。同唯識意。今正拂此二。無法非眞。何妄可遣。則非矣。無法不如。何理可顯。故如非如矣。斯則無遣無立。爲非安立之眞如矣。故疏結云。唯就遮詮頓彰眞理（已上）今此法相·法性·起信之三說。卽是如次始終頓三教之義故。具引之。尤至要也。留意思之。
    抄。圓教之理（文）探玄記第八（第八如相迴向）云。眞如有二門。一乘眞如·三乘眞如。一乘亦二門。一別教。謂圓通諸事統含無盡。如因陀羅網及微細等。廣此百句。如中說。二同教者。卽與三乘義同。但由智迴向故。入一乘攝（已上）此全寫孔目章第二卷眞如章也。圓通諸事等者。探玄記次上云。又別隨緣通一切法。總是眞用具帝網微細重重無盡自在圓融。卽相不待會卽性不待隨。如此百門所顯。約圓教顯耳（已上）。
    抄。各隨五教（文）意云。疏釋理有五教不同故。今抄續明境智有五教不同竟。更令准例行位等。亦可有五教不同之旨也。會解引集玄記。行位因果如常易知。依正者。五教各有所依國土能依佛菩薩等故。但頓教以無依爲依。非正爲正也。體用者。小乘以五分法身。丈六報身爲體。隨形六道爲用。始終二教。各以法報二身爲體。應化身爲用。頓教以非體爲體。絕用爲用。圓教則全體全用也。人法者。如小乘。以四聖六道爲人。四諦理智爲法等。頓教無人無法。圓教全人全法爲人法也。逆順者。小乘以六群爲逆。十大聲聞等爲順。始終二教。以大尼揵子爲逆。頓教非逆非順。圓教如鈔文也。應感者。能化佛爲應。所化機爲感。准例可知。
    抄。如下勝音蓮花處說（文）問。今指何文乎。答。唐經第六卷。如來現相品大有六分。第四現瑞表法分有三種。初放眉間光示說法主。二佛前有大蓮花忽然出現。具十種莊嚴。三於如來眉間中。出現菩薩名一切法勝音菩薩。以塵數菩薩爲眷屬。而坐前所現之蓮花上（云云）今指此勝音所坐蓮花也。問。現瑞表法遍在諸會。何必就勝音所坐之蓮花。具教義等十對乎。答。卽事而眞之深義。人法相卽之奧旨。只在此事。圓經之妙理。一宗之綱骨。學者留意。凡七處九會中。以初會爲總。餘會爲別。故初會現相品中。卽事而通現一部能詮所詮故。故大疏二下（現相品）云。現花表義○通表所詮。佛花嚴故。別表花藏。佛所淨故。故於佛前出此蓮花。旣通表花嚴亦具同時具足等一門。及教義等。而其本意正表義了。忽然現者。依理起事。難測量故（已上）又云。現衆表教。文略有三。一現衆時。言一念者。花生無間表教義相應。二現衆處。謂白毫中。表教從所證淨法界流。爲衆教源。如白爲色本。三有菩薩下。正明衆現。亦分爲三。一主屬齊現。遍詮諸法故云一切。所詮圓滿。是因勝音。圓教法門必攝眷屬故。下文云。世界微塵數修多羅。以爲眷屬。權實無礙故曰俱時（已上）探玄記三云。初辨蓮花。是所詮義也。二顯勝音。是能詮教也。坐花者。稱義施教也（已上）抄七下（名號品處）佛前現花。通表一部所詮花嚴。眉間勝音。通表九會能詮教故。結集遍次非現前後（已上）准此。四分五周並展轉。開演此一莖之蓮花。十萬玄文。悉以勝音菩薩爲能詮之教體。是則卽事卽道人法相成。於諸教中。恐希此例者歟。是故殊指現相品此勝音處。示圓經義理分齊所依體事也。卽下至明周遍含容中。委引釋之者是也。問。初教義一對。尤可指彼處。餘理事已下九對。全不見彼處。如何。答。理事等九對。並是開出所詮義中故。改彼處不相見。而引餘處助釋之。至不可知。
    抄。一明不卽斷空（文）問。且付會色歸空觀四句初三句。以法揀情（云云）爾者揀何情乎。答。初句揀聞空便謂無物之情。是名揀斷空也。次句揀見色卽謂離心實有色之情。是名揀實色也。第三句雙揀斷空實色。謂上句云色不卽空者。卽揀實色故。釋云空中無色等也。意云。若是斷空則必滅色。或離色方空。然今云會色歸空。故知。眞空也（爲言）次下明空卽色觀中。初三句。准此可知。問。初二兩句。如次盡揀斷空實色之二種情竟。更有何所殘。第三句重雙揀之耶。若云雖更無所殘之情。爲單複作句故立此句。旣爲修觀行之人無其用。何要費紙墨繁作句數乎。答。此事難思。且愚案云。初二兩句。雖揀斷空實色之情。而猶認得如幻影像之假色之情。未簡除之故。第三句中揀之也。今更擧問題。別顯此義。問。會色歸空觀意。可揀如幻影像之假色哉。答。可揀也。問。卽眞空之妙有色。是名如幻色。有何過可揀之哉。□法界觀注。總科判四句云。據義則□句之皆簡情計斷空實色。據文則初二句影略互影。第三方雙簡也（已上）是卽但約斷空實色。單複作句揀之。未見揀如幻色。如何。答。圓覺大抄七上云。前中一簡斷空。二簡實色。三簡影像（已上）又正釋第三句云。疏色不等者。簡影像也。謂聞前二句所簡已。色謂是斷空實色。知是眞幻色。然猶帶幻色之想。未得迥然洞徹眞空體相故。此更簡之云。空中必無色等。令眞空絕相觀行成就（此四句十門雖有空色二名、而宗旨唯顯空相故、第三句云色盡而空觀等、又總名眞空絕想觀矣）方能不住諸相。不住諸相故。於一切事相。自成無礙故。成下理事無礙。周遍含容等也（已上）但於法界觀注釋者。務本記釋第三句云。會色歸空。卽揀於斷空。空中必無色。卽揀於實色。而圓覺大抄云。揀影像者。謂斷實兩亡。假相亦不可得故。云揀影像也（已上）意云。初二□句互揀一情。未得全揀故。至第三句雙揀之時。非但斷實兩亡。亦假相兼亡（爲言）例如空假中三觀。次第漸修。思之。
    抄。上三以法揀情（文）圓覺大抄七上云。上三句以□簡情訖者。法是所執之境。情是能執之心。由見有境故。執計之。但簡諸境本無。了悟法空。自無情執故云法簡情（已上）。
    抄。三空是所依（文）問。前會色歸空觀云空中無色。今何不翻前云色中無空乎。答。圓覺略抄四下云。空中無色有理（眞空絕相故、水中現火相時）有文（經云、是故空中無色無受想行識無眼界等）色中無空文理俱絕（未簡見有此經、文故眞空體遍法界、不應有一法中無眞空故）故不翻前。而乃約能依所依揀也。謂眞空隨緣現色時。色依空故。空名所依。所依非能依故不卽色。又非別有色自體。來向空中而現。但是眞空全體。而現故卽色○然此文。亦兼反顯不應翻對云色中無空之意。謂眞空隨緣現色時。全體不變故。前云空中無色。以若有色卽是此空變爲色故。豈名不變。如水現火時。水中必無火。以現火時水全不變。故必無火。據此得意。則雖文勢非翻對之例。而亦當機揀影像之義矣（已上）問。大鈔七上全同之。問。大般若四百五十八云。菩薩如是觀察緣起法時。不見有法無因而生。不見有法無因而滅。不見有法性相常住不生不滅（已上）意云。菩薩作緣起觀時。唯是有爲緣起之事。全不見不生滅之空理。正是色中無空之義也。又梁攝論說三性相卽之義云。若見一分餘分性不異（已上）若見依他一分時。全不見圓成眞空分。此亦色中無空之意也。豈云無文證乎。若有文則不可理絕故。心經疏云。一相違義。下文云。空中無色等。以空害色故。准此應云。色中無空。以色違空故。若以互存必互亡故（已上）非唯背經論意。抑又招師資相違歟。如何。答。
    抄。所以疏中不廣引者（文）問。攝歸眞實門中。不廣引法界觀。爾者鈔主如何釋之耶。答。鈔有二意。一爲揀濫故。二爲成四法界故（云云）付之二意俱不可然。且初意者。撿彼觀門意。雖云色空無礙。爲遣色虛相歸空理性。全非爲成色空無礙故。圭峯注云。雖有空色二字。本意唯歸於空故。修此觀者意在此。故文中擧色爲首云空現。擧空爲首不言色現。還云空不隱也。是故但名眞空觀。不言眞空妄色觀（已上）卽彼觀門云色盡而空現。又云。空卽色而空不隱（已上）今鈔亦有此文。旣非爲成色空無礙。何濫理事無礙觀乎。況空有但空之空。非必是理空。色雖事中所攝。而色狹事廣。故知。雖云色空無礙。不可濫理事無礙歟。次意亦不可然。旣不相濫。輒雖廣引。何不成四法界耶。答。會解云。然空卽理。色卽事故云濫世。旣云濫者。不必全同。空雖是理。亦有空非理。有但空故。色雖是事。而事通色。局以五蘊中一故（已上）意云。只是爲遮濫涉故不引之。旣云濫涉。故知。不必全同。故不可違彼觀門意。若許有濫涉。則四門如次成四法界時。何無其妨難乎。
    疏。謂無分限之理（文）問。自宗意。眞理有一多分限之差別可云耶。答。無分限（文）兩方。若云無差別者。自宗意。理事互相卽。全體無二故。各有差別無差別之二義。縱雖眞理。何偏執無差別乎。是以圭峯釋法界觀理如事門云。由此眞理全爲事故。如事顯現。如事差別。大小一多變易。乃至無量無盡也（已上）又花嚴問答（上卷）三乘教中。事者差別。理者平等。一乘教中。事者無礙。理者差別（云云。取意）於若眞理無分限無差別者。何異三乘乎。若依之爾者。以法性融通爲十玄之因由。若眞理有一多大小之分限差別者。不可成事事無礙之義。故疏云。若一中攝理不盡。則眞理有分限失（已上）眞理有差別。還爲過失也。如何。答。決擇云。疏謂無分限之理等者。以不可分故。性無二故。若爾何故下鈔云。然以理融事。令事如理。以事顯理。令理如事故。云理非無分。謂理卽事。事旣有分。理亦有分。不爾眞理不卽事故。准此鈔說。理有分限。何故今云理無分限。答。彼約非一而一。此就非異而異。故不相違（已上）法相宗有理一多之論義。可尋之。
    疏。故出現品云（文）唐經第五十二卷。卽全文也。更有餘文云。知一切法皆無性故。得一切智大悲相續。救度衆生（已上）大疏九上云。明因果交徹。釋上無二同一性。故文中三。初標。次皆同下釋。三知一切下結。今初八相之中。略擧其上故云乃至。此文正同淨名云若彌勒得菩提者。一切衆生皆亦應得。一切衆生卽菩提相。彌勒示迷此旨。但謂理詰之言。不知。眞得菩提。實如所詰○此中之成爲理爲事。若是事成。何以釋云皆同一性故。若是理成。何以此云成正覺耶。入涅槃耶。此是花嚴大義圓宗之義。不對論宗。難以收解。然諸衆生。若於人天住中觀之。具足人法二我。小乘唯是五蘊實法。大乘或說但心所現。或說幻有卽空人法俱遣。或說唯如來藏具恒沙性相故。衆生卽在纒法身。法身衆生。義一名異。猶據理說。更有說言相本自盡。性本自現。不可說言卽佛不卽佛等。若依此宗。舊來成竟。亦涅槃竟。非約同體。此成卽是彼成。若爾何以現有衆生非卽佛耶（等文如常）抄十九上云。疏今初八相之中下疏文有四○疏此文正同下第二會通淨名。於中三○今初卽菩薩品。彌勒章中○淨名難之中有難云○一切衆生皆如也。一切法亦如也。衆聖賢亦如也。至於彌勒亦如也。若彌勒得授記者。一切衆生亦應授記。所以者何。夫如者不二不異。若彌勒得阿耨多羅三藐三菩提者。一切衆生皆亦應得。所以者何。一切衆生卽菩提相。若彌勒得滅度者。一切衆生亦當滅度。所以者何。諸佛知一切衆生畢竟寂滅。卽涅槃相不復更滅○彌勒示迷此旨下。第二出彼經意。旣爲補處。何理不窮。寄於受屈以悟時聽了言。但謂理詰之言者。卽是迷相。然迷有二意。一約彌勒受難云。一切同如。而我猶得授記。誠乖理也。故云理詰之言。二者彌勒不受難。云理雖一如。行滿得記。何得以理而難事耶。故云理詰言。不知眞得菩提實如所詰者。三正會釋淨名。非曰妄詰。眞實菩提。誠乃一得一切得耳。則受難不受難。俱迷此理。若顯不迷應對淨名。云實如所言。我已見生得記作佛入涅槃竟。疏此中之成下。第四廣徹釋○卽五教意兼人天爲六○若依此宗中圓教○疏若爾下二解妨○此中意云。以理融事故。事如理而融通。不可理事別解（等文可見）彼疏抄次下。廣明隨門不同種種有異。其義甚深。一宗眼目要者見之。
    疏。事遍同理故說都無所成（文）意云。廢事相同理性故。云都無所成。卽如云廢亡同他也。問。若爾上云理遍事故一成一切成者。廢理性同事相歟。反例可爾故如何。答。不爾。彼由理遍故。明事門一成一切成之宗。應知。問。抄下釋第六云以隨緣成事。此事遍於眞理故。事顯理隱也（已上）意云。事遍理故。得有分之事顯。無分之理隱（爲言）然今云事遍理故。都無所成者。豈非事隱理顯哉。答。事遍理之言。本含多義故。前後各據一義。何爲相違哉。例如眞空絕相觀四句中。初句四門前三。同言色不卽空等。思之。何況今云事遍同理。更加同字。豈非廢事同理哉。
    疏。經云譬如虛空（文）問。今所引文者。是出現品中。出現菩提有十門中。第六體離虧盈門之經文也。爾者引證何義乎。答。法性宗意。雖一性平等。而以成佛不成佛二義自在故。若欲成。則一成一切成。卽理遍於事門意是也。若欲不成。則都無所成。卽事遍於理門意是也。但於菩提體。全無增損故。引彼體離虧盈門證此義也。大疏九上云。第六佛子譬如虛空下。明體離虧盈。釋上無相。虛空無生故。體無增減。菩提無相。成不寧疎（已上）准思之。問。餘處解釋中。唯約法身都泯成不成。是頓教義也。卽當理法界。今何爲事理無礙法界中。會同法性宗十義中一性義引之耶。答。餘處釋者。妙嚴品疏抄釋也。今直引之。自可知之。大疏一下。釋始成正覺之文。約五教分別中云。約法身自覺聖智無成不成（已上）抄五上云。疏約法身下。第四頓教意。言無成不成者。下經云譬如。
    疏。故涅槃云佛性（文）大疏三下（夜摩偈讃品）云。若以第一義空爲佛性者。唯見正因而非了因。但爲了因所了而非生因。若以智惠爲佛性者。卽是了因（已上）。
    抄。如密嚴云（文）問。密嚴經云亦名無垢智者。爲始覺修生之智。爲本有性得之智。答。兩方。若云修生智者。今爲證性得佛性義。引此經文。明知。非修生智云事。況次下自釋。云非是從緣智慧等（云云）若云性得者。抄十一上。爲證眞諦三藏意。佛果淨識稱第九識之義。引今經文竟。卽釋云卽同眞諦所立第九。以出障故不同異熟爲九有由（已上）准此佛果淨識名無垢智。意非始覺修生之智乎。答。今是引薦福寺法寶涅槃疏文。彼抄者。正以自意引密嚴經助成眞諦義故。不相違也。密嚴疏第四釋此經文云。如來藏現成佛時名無垢智。釋隱現時體無隨轉（已上）彼抄意全同此宗家釋也。問。此等釋不可爾。密嚴經下卷云。如來清淨識○離四句言說。佛說如來藏。以爲阿頼耶。惡慧不能知。藏卽阿頼耶。如來清淨識世間阿頼耶。如金指環展轉無差別（已上）同疏第四云。初有三行法說通疑。次一行半喩況釋疑文。外有疑。經中有說如來藏。又說藏識。又復說言。阿頼耶識爲當體各別耶。爲是名異體不異耶。又人執云。如來藏者。是眞常住。是無爲法。頼耶識者。是生滅有爲所收。非但名別體。亦有異故。今通言如來清淨。亦名無垢智。如來藏現（等文如上引）准此疑執。及會通意。尤是就本有在纒之位。應如是說者也。何釋約始覺修生名無垢智哉。答。
    抄。亦如花嚴經（文）此引晋經第三十六性起品（性起等意）云。佛子。如來智慧。無相智慧。無礙智慧。具之在於衆生身中（等文）若依唐經（第五十一）云。佛子。如來智慧亦復如是。無量無礙。普能利益一切衆生。具足於衆生身中（已上）依薦福寺意。此文亦存性得歟。然若今宗師等。
    抄。云何非空非非空（文）問。文意如何。答。西記無釋。今案云。佛性妙有。爲善法作種子故云非空。然常住法無能生用故。今佛性具隨緣不變二義中。隨緣義邊爲諸法種子。旣隨緣不守自性故。是空義。故云非非空也。唯識論第二云。一剎那滅。謂體纔生無間必滅。有勝功力方成種子。此遮常法常無轉變。不可說有能生用故（已上）五教章云。由剎那滅故。卽顯無自性是空也。由此滅故。果法得生（已上）准此可知。問。唯識論明有爲種子具六義之相。今以眞如佛性名種子。明知。是無爲常然之法也。何引唯識會同之乎。又隨緣不守自性名空義者。宗家等解釋中有依憑乎。答。孔目章第一（唯識章）釋所熏四義云。三可熏者。唯如來藏。不守自性。隨諸法緣起成似義。故是可熏。餘法不爾。以被緣縛。何得更轉受諸法熏。爲此餘法不滅可熏（已上）若依唯識。於本識中具所熏四義。於餘法不具之。今旣於如來藏之隨緣義。會具四義。種子六義。可准知之。起信疏上云。梨耶心體不守自性。是生滅因（已上）觀理種子義私記上云。問○是依何經文云眞如隨緣爲諸法種子。答。經論文甚多。且經云佛種從緣起（云云）次眞如隨緣名空者。五教章云。眞如是空義○隨緣故（已上）務本記云。隨緣無礙故四性空（已上）餘文可勘。問。佛性有修生。若約修得。尤可云隨緣眞如名種子。若約性得。何亦無不變眞如名種子之義乎。故律宗諸部序類斷解卷下（四明比丘守一述）云。問。言種子者修性何別。答。性種卽圓明妙性體無悉惡。因隨緣義。說名爲種。文云善惡染淨。卽修種明矣。但全性成修。卽修是性。修性不二。體絕言思也（已上）准此不變眞如。體絕善惡名性種（見）如何。答。
    抄。該通心境（文）問。心境者何心境乎。答。非妄境。是眞心眞境也。謂空名爲境。是正因佛性也。智名爲心。是了因佛性也。上所引經。雙標空智者是也。前引大疏三下可見之。問。第一義空通心境可云耶。答。該通心境（文）付之正見次下鈔釋。彼薦福云第一義空。是不空如來藏。非空如來藏之義云。今觀所引正證是空如來藏義（已上）明知。清凉意存第一義空。是空如來藏也。若是空如來藏者。但是所緣而非能緣故。抄十一上（夜摩偈讃品）云。三藏釋云。阿摩羅識有二種。一者所緣。卽是眞如。二者本覺。卽眞如智。能緣卽不空藏。所緣卽空如來。若據通論此二。並以眞如爲體。釋曰。此二卽起信一心二門。本覺在生滅門。一心卽眞如故（已上）今何云該通心境乎。答。若依清凉意。於第一義眞心上。有妄法不染之義。故名第一義空。而亦具恒沙德故。亦名不空如來藏。總而言之。卽智之空名第一義空。然空性智相卽不離故。二種藏亦不相離。豈非第一義空。具含二種藏哉。旣含二種藏。故今云該通心境。有何難乎。卽所引抄文。尤爲潤色。思之。但於次下抄釋者。彼法寶師。偏執是不空如來藏。而其所引證文。正是空如來藏義故。斥立義與引證相違也。全非抄主自存第一義空但空如來藏也。問。抄次下云。一切空不空等言。含於能所等（云云）准此。能緣心所緣境。並通空不空二種如來藏（見）故知。今云該通心境。亦卽此義也（是一）但於夜摩偈讃品鈔釋者。彼擧眞諦三藏釋。更非清凉自義。況正見涅槃經。云智者見空及與不空等。故知。心智所證之境。不局空如來藏云事分明也（是二）次第一義空具含二種如來藏者。亦不可然。彼經自釋第一義空云。所言空者。不見空不空（云云）抄主釋云。空有雙絕名第一義空（云云）旣云雙絕。何具含之乎（是三）明知。涅槃經并鈔主意。不同眞諦釋也。如何。答。今鈔次上文云。初云佛性者名爲第一義空等者。意云。空性智性無二性。是名佛性（爲言）故經標佛性者。卽次下云名第一義空。展轉亦云名智惠故。鈔云卽雙標空智。又下文云空性智性無二性等。卽此意也。然若有難。云縱雖空性智性無二性是名佛性。何第一義空直名智惠乎。故今通云第一義空者。是卽智之空故。經說卽是智惠也（爲言）准此。智是能緣心也。空是所緣境也。是則上所雙標之空智。卽下云該通心境。亦云智性空性也。故知。經云所言空者下雙釋二義中。初云所言空者等。是釋所緣境。三藏釋云。一者所緣卽眞如。又云。所緣卽空如來藏。清凉引起信心眞如門會同之。豈非同今空有雙絕名空如來藏乎。准知。不同常途以但空名空如來藏歟。但云智者見空下釋能緣心。三藏釋云。二者本覺。卽眞如智。又云。能緣卽不空藏。清凉引起信生滅門本覺會同之。豈非同今本有智性名能見耶。
    抄。揀異瓦礫非情（文）問明品文殊說佛境界甚深中。佛境智佛境界法佛境界知等（云云）大疏三上釋意云。智是根本後得爲能證智。法是眞俗二諦爲所證法。知是心體（云云。取意）抄九上云。上智卽對所證之法。明能證之智今直語靈知眞心異乎。木石通能所證也（已上）。
    抄。此中言見非約（文）問。本有靈知之智性。可有照了理事諸法之義耶。兩方。若云有者。禪源都序上（三顯示眞心卽性教中）云。此言知者。不是證知。意說眞性不同虛空木石故云知也。非如緣境分別之識。非如照體了達之智。直是眞如之性。自然常知。故馬鳴菩薩云。眞如者。自體眞實識知。花嚴迴向品亦云。眞如以照明爲性。又據問明品說。智與知異。智局於聖不通於凡。知卽凡聖皆有通於理智（已上）圓覺大鈔一上云。約就迷時。但能自照。不能普照一切。略抄全同之。若云不照見諸法者。起信論云。自體有大智惠光明義故。遍照法界義故（等文）疏下云。一本覺智明義。二本覺顯照諸法義（等文）何況今抄釋涅槃經智者見空及與不空等文。云本有智性。能了空不空故（已上）依此等經論并疏抄釋。本覺智性。照了諸法云事分明也。如何。答。此是性宗之大義故。具引諸文。自可知之。圓覺大鈔一上。釋疏云而知之文云。寂者卽是決定之體。堅固常定不喧動。不變異之義。非空無之義故。經云。一切空寂法寂不空。若無眞心之體。說何物寂何物不動不變耶。知者謂體自知覺照照不昧。棄之不得。認之不得。是當體表顯義。非分別比量義（已上）又云。寂是知之自性體。知是寂之自性用。故清凉大師云。靈知不昧。性相寂然。又云。以知寂不二之一心。契空有融之中道（已上）此等釋者。略抄全同也。又略抄一上云。然此眞心有二種用。一自性用。二隨緣用。今言知者卽自性用。不待對緣本自知故。隨緣用者。卽一切分別種種心識差別智惠○必待對緣方能雙現○如大摩尼寶。表裏透徹。常自照耀。對物不對物堅實明淨。常無增減不妨。或有或無。種種變易（等文）大抄全同之。准此等釋。不可有照了諸法之義也。但於起信論等者。筆削記第四云。論遍照等者。卽始覺也。法界有二。謂理及事。始覺照理。卽如理智。始覺照事。卽如量智。理量齊鑒故云遍也。疏本覺者。就體而言也。卽彼本覺顯照義邊。便名始覺。始覺之體元是本覺故（已上）一義云。
    抄。又言第一義空者（文）問。上委釋此等諸義。有何別義更作又釋耶。答。愚案云。今抄主正釋中。大分爲二科。初云與上抄異下。反對古師廣釋經文。正顯自義。今云。又言第一義空者。下別就所見佛性。會通兩處文之意勢。此非與上之別義。只是分隔科段故安又言。非是又釋也。問。會通兩處文者。其相如何。答。經文上雙標中云。佛性者名第一義空者。是似但空可名佛性。而下云見一切空不見不空。不名中道佛性（云云）故今會通也。會解云。鈔言約其所見空與不空卽是中道佛性者。意謂。所見空卽有之空。卽是中道。所見不空是卽空之有故。亦中道。由此義故。所以經中初言佛性卽是第一義空。此卽有之空（亦名卽智之空）得名佛性。又云。見一切空不見不空。不名中道。中道者。名爲佛性。此約所見空有常相卽故。卽是中道。若約能見。偏見卽不識中道也。是故所見空有相卽皆中道也。只由此故義不相違（已上）准此可知。
    抄。由無性理事方成故（文）問。上云皆無自性故。今云由無性理。爲同爲異。答。今抄全寫法界觀。云以諸緣起（此有二因）皆無自性故（一也）由無性理事方成故（二也。眞如隨緣故。中論云以有空義故。一切法得成等文）玄鏡云。復以諸下出所以。所以有二。一由無性故。二眞如隨緣故。而文有三。初明由無性成。中論云。以有空義故。一切法得成（等文）故知。今云由無性理者。眞如不守自性。隨緣之理故云爾也。但上云皆無自性者。案宗豫師意。凡無性有二義。一事無性者。但無如妄執之自然實有性故云無性。非是無如幻事。卽上云無自性是也。二理無性者。卽是眞如隨緣義也。故務本記云。第三依理成事門。初標名示義。注眞如隨緣一句。獨明理無性義。引於中論及大品經。雙證事理俱無自性。事無自性。通於始教。理無自性。終教方談。玄鏡云。復以諸下出所以（全如上所引）故知。引中論乃證無性。然無性義通事理。演義之中引竟。卽云。又離眞心無別體故。乃知。躡顯事無別體。以眞心爲體（已上）准此者。今抄出皆無自性等二因竟。卽引中論。總證無性。次云又離眞心等者。抄主躡前無性義。別顯諸法。以眞心爲體。是卽欲爲下會前二義之張本故也。
    抄。有云影外（文）揀異法相宗也。諸記釋不一准。若依決擇云。小乘宗中。除正量部餘十九部。說似自相如鏡中影得名唯識。本質識外不名唯識。取之不全故號其半。大乘之義。若相若質。皆從心變咸名唯識。乃號其具（已上）准此抄文。以小乘爲半頭。以大乘爲具分也。若依集玄記者。會解記引決擇全文竟。卽次云。若集玄云。影卽前七所變相（如明鏡品所現似故虛而不實故名爲影）質目第八相見二分。若唯七影。從識所變名爲唯識。質非七變。不成唯識。故半非唯識名半頭唯識。若以本質是第八相分。亦第八識唯識所變方得生起○亦名爲影故云質影俱影。然上二說未詳孰是非。更待博學證諸（已上）。
    疏。應知佛與心（文）問。晋經云心佛及衆生是三無差別。今何但云佛與心。又云無盡乎。答。晋經云。無差者歸一致之義也。唐經云無盡者。常住不滅之義也。然約始覺淨法則妄法有終盡故。唐經云心佛體性無盡。不云衆生。若約妄體本眞。則衆生體亦無終盡故。如來不斷性惡者。卽此意也。大疏四上（夜摩偈讃品）云。
    疏。夜摩偈云（文）問。何故引此文證事能顯理門乎。答。今所引文。唐經第十。是力林菩薩讃佛之偈也。大疏四上云。智了三種世間性相諸邊不動故名力林。十頌顯佛離相眞智。於中分三。初四偏明世間。次五雙遣世及出世。後一觀成利益（已上）今引次五偈中後三頌也。彼疏釋云。次二句徵蘊名體。世以蘊爲體。蘊以何爲體。次二句標答。上句答體。下句答名。應名無生。五蘊旣云性不可滅。則知。本自不生。是無生義。後例出世間。顯智正覺世間亦應緣。無性又證無性之理爲自體故（已上）抄十一上云。言則顯前非事滅者。然滅有二種。謂理及事故。上出世間亦有二種。一約事出。謂地前爲世間。當地爲出世。此約事滅。由偈但云彼滅非世間。則通二釋。以此文證明非事滅。二者約相名世。約性爲出世。卽今文意是約理滅○言則知本自不生等者。旣言空故不可滅。是無滅義。而結云。此是無生義□以無可滅故。是本自不生○言又證無性之理者。前約應身論無性。此約眞身論無性（已上）准此。世間五蘊。卽體無滅。以無生名。是則事相虛令歸體露現之意也。故引爲證也。問。今所引文。次上二偈云。云何爲世間。云何非世間。世間非世間。但是名差別。三世五蘊法說名爲世間。彼滅非世間。如是但假名（已上）疏釋云緣生無作觀中。初偈無作故緣成。後偈緣成卽無作（云云）准此事虛理實者。此文分明也。今何不引之乎。答。
    疏。須彌偈云（文）問。今引爲證之意如何。答。大疏三下云。謂了一切法。卽心自性。性亦非性。情破理現。則見舍那□講於法性。無內外也（已上）抄十上云。疏謂了一切法。卽心自性。性亦非性者。卽心自性。此是表詮。由一切法無性故。卽我心之實性。言性亦非性者。此是遮詮。卽上眞性。以無性爲性也。卽心自性。如圓成性。性亦非性。如勝義無自性。性以偈但云一切法自性。無所有故。云復遣性（已上）意云。一切事法虛妄故。令心自性理露現也（爲言）抄。此前有一偈（文）問。何故引此偈乎。答。唐經卷第十六須彌偈勝惠菩薩有十偈。分爲四。初一讃佛智爲迷悟本。次四正顯迷悟。次四喩其得失。後一推功有世（云云）次迷悟中。初二偈明迷。後二偈明悟。今疏引悟中初偈故。抄引迷中後偈。令語解之由來也。彼疏三上。釋迷二偈意云。初一心迷取境生想違理故。不能見無相之佛。後偈取內蘊相。不了蘊性故。不見心佛。亦是愚法小乘故。名無智者（已上）問。抄云其中深旨者。何但歎今所引文乎。答。彼疏釋得名及十頌大意云。第三西方勝惠以解佛勝智。隨空心淨故以爲名。頌意爲顯欲令菩薩惠明了。卽大智了如及佛性故（已上）此十頌中。廣明佛智爲迷悟境。及明迷悟行相。并正了生緣等佛性多義。及殊云深旨也。

    正和三年（甲寅）五月三日於泉州久米多寺。弊坊抄之。花嚴宗末資湛叡（道十九俗四十四）元享四年（甲子）九月十三日於武州六浦庄稱名寺更加刪補所志者爲令法久住也所迴者爲濟生愍物也佛佛祖祖知見證明矣。
                   貧道湛叡（道三十俗五十四）
    建武二年（乙亥）九月二十日稱名寺再講重修訖
    湛叡（道四十一俗六十五）
    于時應安七年七月二十八日於東大寺戒壇院維那坊書寫之


演義鈔三下纂釋第二

　　問。聲聞生空智證我空理之時可絕名言哉。
    問。眞如隨緣約功能歟約全體歟。
    問。周遍含容名言者宗因中何乎。
    問。法界觀十門與十玄門同異如何。
    問。今經意以草木等外事可爲能觀之智乎。
    問。隨機應現之變化者悉是本自具足德相歟。
    問。廣狹門者就一法上論之○二法相望論之歟。
    問。刊定所立同體成卽德者今家十玄中何門所攝哉。

演義鈔三下纂釋第二

　　疏。五以理奪事門（文）玄鏡云。此下第三相害對。言相害者。形奪兩亡故。今此第五○亦攬第三成此第五。以全將理而爲事故。事本盡矣（已上）。
    疏。出現品云譬如（文）問。今引此文爲證之意如何。問。自下唐經第五十二卷。說出現菩提總有十門。今引二門。謂第六體離盈門。卽如疏所引者是也。大疏釋如次上引之。第七相無增減門。卽如鈔所引文。云佛子假使有人等者是也。大疏九上云。佛子假使下。明相無增減。釋上無行。湛然不異。行豈能遷。文中三。初擧喩問答。以化現無形喩成不莫異。化多心者。喩修多果。化成多佛喩證多果。次普賢下。讃善以合（等文）。
    疏。財首偈云（文）大疏三上（問明品）云。五一偈依言論時。令尋思名等入如實觀。謂了名等唯意言分別無別名等。意卽意識分別。言卽名言。名言旣唯意之分別。名下之義亦無別體。故所言論以兼名義。旣隨分別。則妄計意流。尚未了唯心。安入法性。若能如是。自覺通達。是入唯識之方便也。卽復此心無相可得。妄想不生。假入法性。上約心乖體非不卽。又不入者。妄想體虛無可入故（已上）。
    疏。七眞理卽事門（文）玄鏡云。此下第四相卽對也。前明隱奪。事隱於理而理不亡。理奪於事而事猶存。雖言奪事皆盡。而意在彼事相虛非無彼事也。今明相卽。廢己同他各唯一耳（已上）。
    疏。法性不違法相（文）問。今引此文。如何成證耶。答。第七等隨順一切衆生。迴向辨成益中有四。一成因位廣大德。二成果位清淨德。三會違自在德。四相盡平等德（云云）第三會違中亦四種。初法法無違中有三無違。一事事無違者。卽今所引者是也。唐經二十九云。法性不違相。法相不違性（等文全如抄引）大疏五下云。次二對理事無違者。初對約所相之法。論□相無違。後對約能相四相。辨性相無違。略擧一生耳。性不違相者。理能成事故。相不違性者。事能顯理故。不動眞際建立諸法故。不壞假名說實相故（已上）三理理無違者。剎土性衆生性。卽此三理性全同故。云無違也。委如抄一下之處引疏抄也。問。眞理卽事門中。引第七迴向理事無違之文。爾者彼有兩對文。共取爲證眞理卽事門之義乎。答。鈔釋此義云。相不違性等（云云）意云。今理事無礙有五對十門。並是理事相望也。然此第七門。理望於事故。經云性不違相。但此一句。正是眞理卽事之義也。然彼云相不違性等者。此明事望於理故。問。若云性不違相一句。明眞理卽事之義者。何故疏五下。正釋彼經文。云性不違相者理能成事故耶。准此。依理成事門意見（見）如何。答。彼依理成事。及此眞理卽事應。
    抄。卽精進林菩薩（文）問。引此等文之意如何。答。彼有十頌。今所引者。是初二兩偈也。十頌分二。初約法雙標所知法能知人。卽鈔云彼初偈者是也。謂初句標其所知。餘三句對人以顯可知。彼九頌就喩雙釋中。前五別喩。此喩爲總。喩雖是一。法合有二。該橫竪故。竪約理事交徹。法者事也。非法理也。色卽空也。故不可法眞法也。非法妄法也。取文雖異。義旨乃同。謂如金之黃色。與金體斤惠性無差別。隨取互收。合中金是所依。喩其眞法。色是能依。喩妄非法。以妄無體攬眞而起。則眞無不隱。唯妄現也。以眞體實妄不盡。唯眞現也。是則無體之妄。不異體實之眞故云無有異也○橫者異法相望。法者可軌之法也。非法者不可軌之法也。又法謂有法。非法謂無故○體性無異者。謂同如故。然前義正順於喩。後義乃順標中諸法言。要由初義性相無差。方得顯於後義事事無差（已上）意云。唯妄現唯眞現。而體無異。尤是二諦不相違之義也。
    疏須彌偈云一切凡夫行（文）抄云。善惠菩薩爲顯成就般惠。轉復增進得不退轉無生法忍。故說十頌中。明見佛見法。觀成利益等。今引見法。彼有三偈。此引二偈。而云等者。彼云所說無盡中。無衆生可得知衆生性。爾則見大名講（已上）大疏三下云。次三見法中。約衆生說。初偈正顯盡卽有爲。諸行無常速起滅故。有爲之性湛。若虛空便是無爲。體常遍故。次二偈拂迹入玄。上半拂前無爲○次四句拂前有爲○後二句觀成利益見法身也（等文）抄十下云。言諸行無常速起滅故者。釋成盡是有爲之義○言有爲之標體常遍故者。釋其性如虛空故。說無有盡。其性卽上有爲性故。其性之言略有二義。一但約無性之性○二者其性如虛空。卽如來藏性（等文繁故略之）問。今引此文。如何成證乎。答。約衆生卽說有爲無爲體性存泯無二。卽是理事相卽之義也。爾者起滅同時。亦自所成也。
    疏。十地品云（文）問。今雙引十地迴向兩品者爲證何義乎。答。會解記云。鈔迴向品亦證斷惑能所無二者。然觀疏意似引十地品。證斷惑能所不二。引迴向品。證證理能所不二。今云亦者。意云。非但只證證理不二。亦證斷惑不二故云亦也。然鈔本意。只是二段引文。皆證斷惑不二故云亦爾（已上）。
    抄。不同聲聞依聲（文）問。聲聞以生空無分別智證我空眞如。豈不體絕名言哉如何。答。唐經三十□云又此上品十善以智慧修習心狹劣故。怖三界故。闕大悲故。從他聞聲而解了故。成聲聞乘（已上）十地論第四云。惠觀智者。實相觀故○智慧同觀。修行無分別聲聞有五種相。一因集○五觀○觀者。念音聲故。何者音聲。我衆生等。但有名故。如是彼者。從音聲解故。入衆生無我非法無我。如經從他聞聲而通達故。聞聲意成聲聞乘（已上）抄十五上云。此中論意言聞聲者。謂衆生我人但有名故。名爲念聲。義說聞聲。非要聽聞應具二義。故瑜伽八十二。從他聽聞正法音聲。又令他聞正法涅槃故曰聲聞。卽聲聞聲聞（已上）意云。知我衆生等無實體故。入衆生無我而執。但有名故非法無我。卽是我空法有也。故知。小乘人從他聞我衆生。但有名字。又爲他說令聞但有名故云聲聞也。（爲言）依此義故。生空智證無我理之時。不能親證故。不可云體絕名言歟。了義燈第一云。今二乘人。不能證彼眞如理體。但能悟此眞理體上。離煩惱障染覆義邊名證解脫。以二乘人。不能證悟法空眞理。但能悟得生空一分。雖得生空。又不知親證。但名解脫。非眞解脫（已上）此釋至要也。思之。問。二俱執但有名。何獨覺不名聲聞哉。答。抄通此伏難。云應具二義等（云云）獨覺無令聞正法之義故。聲聞特得聲聞名故。擧二義竟結云。故曰聲聞聲聞也。
    抄。以眞妄異故（文）玄鏡云。理望於事而有三對。一是眞。二是實。三是所依。卽顯第十門。是妄是虛。是能依故（已上）問。今鈔釋者全是觀文也。然第十門。彼此俱云性相異故。能依非所依故（已上）全不見眞妄虛實之兩對。何玄鏡云卽顯第十門等乎。答。會此九十兩門。清涼圭峯所存少異也。先清涼意者。玄鏡云。此第十門。事望於理但有二對。一明事是於相。則彰於第九理是於性。都有四對。二能依所依不異前門（已上）准此。九十影略互有四對（爲言）若圭峯意者。彼觀門注釋性相異故云。若云眞妄虛實。今但有一對（已上）意合前兩對。總爲今一對。是開合異也（爲言）。
    疏。第四迴向云於有爲界（文）問。今引此文證何義耶。答。唐經第二十四卷。說第四至一切虛迴向。有三種迴向中。實際迴向觀成就相文有八句。初總餘別也。初總者。經云。知一切法因緣爲本（已上）別中經文有七句。今疏所引者。彼六七二句是全文也。大疏五上釋云。六卽事顯理。而不壞事故云於有爲等。七卽理成事。而不隱理故云於無爲等。若滅壞有爲。則失本本空。若分別無爲。則壞無爲之性。是以若約相卽。無爲無可壞滅。無爲卽無可分別。若約無礙。卽事能顯理而非理。理能成事而非事。事理相卽性相歷然故。爲無爲體非一非異（已上）抄十二上云。言六卽事顯理而不事者。有爲事也。無爲理也。事能顯理故云於有爲界示無爲法。事卽是理故不壞事。若壞於事成斷滅故。下句反此可知（文）若滅壞有爲下反成上二。是以若約相卽下結成正義。於中略有二門。一相卽門。二若約無礙下。卽相成門。又云。而非理而非事。卽不相是門。卽事理無礙十門中六門。謂眞理卽事門。事法卽理門。依理成事門。事能顯理門。眞理非事門。事法非理門。又前有形奪相盡。卽眞理奪事門。事能隱理門。通辨無礙。卽事遍於理。理遍於事也。八門非異不相卽二門非一故。結云爲無爲非一異（已上）准此今所引經。云於有爲界示無爲法者。事法卽理門。事能顯理門也。而不滅壞有爲之相者。事法非理門也。次於無爲界示有爲法者。眞理卽事門。依理成事門也。而不分別無爲之性者。事法非理門也。故今引之。卽爲以上諸門。通成有爲無爲非一非異之證也。
    疏。同時頓起深思（文）決擇云。前之十門勿謂歷別。亦乃互相資相待。擧一全收。無有障礙故成斯觀。欲令易了。重復略示。一觀佛法身遍自身中。二觀自色身遍法身中。三觀佛法身變化自身。四觀自色身露現法身。五觀佛法身奪盡色身。六觀自色身隱映法身。七觀佛法身卽是色身。八觀自色身本是法身。九觀佛身非是色身。十觀自色身非是法身○自身旣爾他身然。有情如是。非情例之。然上十觀始習。則前後別作久鍊。乃首尾總觀。何有障而不寂。何有德不具（已上）凡論解境。則展略從廣。一切無礙可解了之。若論行境。則攝廣從略所歸自方寸。故重略示。云觀佛法身遍自身等也。又始習久鍊之方軌。尤可然歟。問。初心始習之方便觀可有十門。總觀哉。答。
    抄。就功能說如有成者（文）問。起信疏上（生滅門初）云。以水擧體動故。水不離於風相○不生滅心擧體動故。心不離生滅相（已上）又云。眞心全體動心與生滅非異（已上）凡法性宗意。許眞如隨緣。尤可如是。今何但就功能說。而不許理全體成事哉。答。眞妄相對。有非一非異之二義。今所引釋者。是非異門之一邊也。若約非一門者。卽所引疏。次下云。而恒不變眞性故。與生滅不一（已上）故知。若約非異門。則眞心功能全成於事。若約非一門。則不變眞性故。非理自成也。故彼起信疏上（隨緣本覺）云。非自性動。但隨他動也（已上）全同今抄釋也。問。五教章三性義。引攝論云。分別性以煩惱爲性。眞實性以清淨品爲性。依他性由具兩分。以二性爲性（已上）起信別記。釋生滅因緣云。此中因緣。但是所由義。與所成生滅不別。其眞心與無明合邊。卽是因緣亦無別法。卽攬此諸法積聚集成名爲衆生。是卽眞心。爲衆生體。五意及識爲衆生相。是故唯一心也（已上）准此等釋。眞妄聚集和合。是名因緣。卽指其聚集而混作一法。名所成之依他事（見）爾者豈非眞妄二法全體自成事法哉。答曰。具兩分者。此亦各就二性功能以說。非謂二性自體動全成彼事物。所謂眞心隨緣不守自性之義。卽眞體上之功能。是爲生滅事法之因也。卽此功能。是全體之用故。云擧體動也。妄亦可爾。故起信疏上云。無明亦二義。一無體卽空義。二有用成事義（已上）旣云有用成事。豈就功能以說哉。若妄體自成依他而去者。唯有依他性。而分別性可是無也。誰更執依他爲實有哉。
    抄。以相遍之義義皆相似（文）問。文意如何。答。玄鏡云。不會相遍者有三義。故一是總相。復八依此相遍而得成故。二者相遍無別異相。非如成壞隱顯等珠故。三者大同相卽相卽攝故（已上）此釋明顯之。應知。
    抄。又由第二相作故（文）問。玄鏡云。又由相遍故有相作。有相作故有於相卽。由相違故有於不卽。又若無不卽。則無可卽乃至相遍。由相遍故四對皆成故。說眞空少有各有四義（等文）爾者與今抄相違如何。答。會解引玄鏡竟。次下卽云。評曰。生起義順當。以玄鏡爲優。以玄鏡作於縱心之歲後自致也（已上）論語第一（爲政第二）云。七十而從心所欲不踰矩（已上）。
    抄。一廢已成他卽依理成事門（文）問。玄鏡釋第七眞理卽事門云。此下第四相卽對也。前明隱奪。事隱於理。而理不亡。理奪於事。而事猶存。雖言奪事皆盡。而意存彼事相虛。非無彼事也。今明相卽。廢已同他各唯一耳（已上）准此可云。廢已成他卽眞理卽事門。何云自他俱泯卽眞理卽事門乎。況以相卽釋廢已同他者。處處解釋也。今何不爾乎（是一）又凡云相卽者。雖能卽廢已同他故無體。而所卽是能成故必有體也。何云自他俱泯乎。是以鈔下文釋相卽門云。廢已卽已無體也。同他他有體也。亦如事理無礙文中。廢波同溫等。攝他同已。則他無體已有體也（已上）明知。非自他俱泯也（是二）又廢已卽是已無體也。若是無體。則不可有成他之義。何云廢已成他等乎（是三）如何。答。尤如來難。若云廢已同他之時。偏局已無體。他有體之義。但今云廢已成他者。以能成者有力有體故。通自有體他無體之義故。云廢已成他卽依理成事門也。同他成他之二。別思之應知。問。廢已卽已無體也。成他旣是自有體之義者。何云廢已成他哉。答。

第四周遍含容觀

    問。周遍含容之名者。事事無礙法界有宗因之中何乎。答（云云）兩方。若云宗者。會解云。周遍含融者。此名帶因明宗。鈔云。以理有普遍廣容二義。融於諸事。皆能周遍含融。所以法界觀云事。如理融遍攝無礙（已上）若云因者。下十門中。毎門於一一事有一遍一切。一含一切等義。何不直約宗名周遍含容。要云帶因乎。答。周遍含容之名。齊通宗因不偏屬。故云帶因明宗。故玄鏡云。然理含萬德。無可同喩。略如虛空。虛空中略取二義。一方遍一切色非色處卽周遍義。二包含無外無有一法出虛空。故卽含容義。理亦如空。具於二義。無不遍故。無不包故。卽事如理。乃至纖塵亦能包遍故。云事如理融遍攝無礙攝卽含容義（已上）准此可知。問。周遍含容者。法喩中何乎。答。准玄鏡意。雙約法喩以名之歟。又非但雙約法喩亦通宗因。故知。周遍含容之名。廣該通法喩宗因者也。
    抄。然法界觀（文）問。付周遍含容。且法界觀十門。與今十玄門爲同爲異。答。抄云不同也（云云）付之四種法界中。後三者源出法界觀三重法界。理事無礙十門。旣彼此全同也。周遍含容十門。豈不同乎。是以玄鏡云。由其初門理如事故。一可爲多。由第二門事如理故。多可爲一。二四如理之遍。三五如理之包。二而不二。四卽不二而二。以不壞相故。三卽非廣而廣。五卽廣卽非廣。亦以不壞相故。六卽雙含一多。容遍無礙。七假攝入自在。八含一多交涉。九會攝入自在。十卽融成一致故。第十門卽同時具足相應門。九卽因陀羅網境界門。由第八交涉互爲能所。有隱顯門。其第七門相卽相入門。五卽廣狹門。四不離一處卽遍有相卽門。三事含理事故有微細門。六具相卽廣狹。一爲首有主伴門。顯於時中有十世門（已上）旣如是配屬。何云不同乎。答。
    抄。同法界觀中（文）問。法界觀中廣容普遍之義者。彼理如事等十門中何乎。答。會解云。卽當觀中第六遍容無礙門義。然觀中第五雖云廣狹無礙門。正明不壞一塵而廣容法界。唯廣容義爾。今以不壞一塵。廣容法界爲卽廣之狹。卽此一塵。普遍法界爲卽狹之廣。故云自在。此但義同故。云而名少異也○問。玄鏡云五卽廣狹門。今何取第六門義耶。答。彼配十玄故取名同。今據所出故取義同。若爾旣第五唯廣容義。何玄鏡配廣狹門耶。答。以不壞一塵而廣容故。具廣容普遍二義。生下諸門故。須約義門也（已上）問。見下疏抄解釋。但約普遍法界。而不壞狹相之義名廣狹門（見）全無廣容之義。何云同普遍廣容之義乎。是以玄鏡云五卽廣狹門（云云）彼第五廣狹無礙門。卽今第二廣狹也（爲言）此釋尤有理歟如何。答。法界觀中。第四通局無礙門。云全遍十方而不動一位（已上）第五廣狹無礙門云。不壞一塵而能廣容十方剎德（已上）第六遍容無礙門云。謂此一塵望於一切。由普遍卽是廣容故。遍在一切中。時卽復還攝一切諸法。全住自中（已上）然今疏釋廣狹云。普周法界。而不壞本位（已上）全同彼通局無礙義。是則雖名同第五。而義全同第四。但鈔云。事如理故廣。不壞本相故狹（已上）事如理者。謂理之普遍。如理之廣容故云廣（爲言）故疏下文釋法性融通門中云。二事旣如理能包。亦如理廣遍。而不壞狹相故。有廣狹純雜無礙門。能包者廣容也。故知。今正以廣容普遍二義。名廣狹門云事分明也。爾者會解云。卽當觀中第六遍容無礙門義者。尤有其謂歟。但於玄鏡釋者。以今第二廣狹門。望彼第五門。以名字同故。以廣狹俱具故。指同之也。雖然於廣中。彼但有廣容一義。今卽具容遍二義故。於義不齊。若彼第六門。則具有容遍二義故。於義全齊。仍會解記。改指第六門歟。但立門名中無狹字。而釋相中云。謂此一塵者自是狹故。今抄云。第二廣狹自在門。同法界觀中廣容普遍之義。而名小異（云云）問。若爾與彼周遍含容觀之得名有何異乎。又次下抄云。約事如理遍故廣。不壞事相故狹（已上）。
    抄。由上事理無礙中（文）問。今擧事理相遍者。令全同今廣狹門歟。答。生下諸門之義。彼此相似故。引例同之。非謂全同也。
    抄。二體俱存（文）問。相容門意。一多兩體可云無礙融通乎。答。爾也。問。今抄云。二體俱存。力用交徹耳（已上）准此。二體各立不涉入融通。但力用相入（見）如何。答。五教章云。以用收體。更無別體故。唯相入以體收用。無別用故。唯是相卽（已上）准此可知。但於今抄釋者。決擇云。此意有力之體爲所入。無力之體爲能入。非謂但用相入也（已上）。
    抄。五由互相攝（文）問。今云相攝者。約用力無力歟。約體空有歟。答。疏下文釋緣起相由中。有三重釋中。初由異體相卽具隱顯門（云云）抄委釋成。必可見之。故知。約體空有也。問。若爾何故今抄釋云攝他。他雖存而不可見等哉。旣云攝他他雖存。豈非相入哉如何。答。能成能攝者有體。是名爲顯。所成所攝者無體。是名爲隱。卽此二義。於一法上俱時成故。云隱顯俱成也。然今云攝他等者。且自爲能攝能成。他爲所攝所成。故云攝他。卽於此時。他還爲能攝故。云他雖存。而不失前爲所攝所成之義邊。故云而不可見也。是故於他之一法上。隱顯二義俱時成就故。有隱顯門（爲言）決擇下文（緣起相由門）云。言由此卽彼故此隱彼顯者。問。能卽體無。云何名隱。答。正能卽無體時。不妨便爲所卽有體之法。在能卽門隱也（已上）問。若約能成能攝名爲顯等者。何不通相入門以能攝爲有力。卽是名顯等之義哉。答。抄下文云。相入則此互存。如兩鏡相照（云云）旣此彼互存。明知。唯顯可無隱故。但局相卽不通相入也。已上且約異體相卽。以明隱顯之意也。更有相入相卽。同體異體等。相望以明隱顯。尋下應知。
    抄。而不可見故（文）問。今云不可見者。約眼識以論見不見歟。爲當約智惠之照見歟。答。抄下釋當門中。引夜摩偈。正約眼識論見不見歟。但可通智惠照見歟。當問旣約見不見明隱顯義。其意亦難曉。然先德委釋故。今且引細思可知。決擇云言攝他他雖存而不可見。故有隱顯門者。問。佛見不。若云不見。佛非遍知。若云見者。應非是隱。若許非隱。應闕隱顯一種玄門也。若許闕者。佛證窮門。應非通與十玄作所以也。答。有二義。佛雖不見。而但了知。卽無前難。良恐不爾。豈可佛智但是遍知無遍見耶。又解。今就因位有見不見。成隱顯門。佛皆遍見彼不見。不見攝所歸能。佛具隱顯。又解。言不見者。正就隱門。不見彼顯門。非謂彼隱。亦皆不見故成遍知。若爾不見彼顯。還非遍知。通云。良以彼法具隱具顯。佛智遍知。若隱若顯。且就隱義不見其顯故云不見。名據當門。或隱或顯。一切皆見故成遍知。如月半晦。但不見明。名之爲隱。非謂彼晦亦皆不見。又解。以所觀法。具彼可見不可見義。方成無礙。能觀佛智。雙見可見不見義。可成遍知。若但見於可見不見不可見者。應非遍知。故下鈔云。則無一處無有普賢。今何不見。釋有三意。一約根不見。是盲者過。二不見是見虛空身。以虛空不可見。若不見者。眞見虛空。三亦遍不見處故。明見則不遍。何者以可見不可見。皆是普賢身。要令可見爲身。則普賢身不周萬。有釋曰。義相當者。摘而作證。學者諦思（已上）。
    抄。八由旣如帝網（文）問。旨歸云。又此花葉理無孤起。必攝無量眷屬圍繞。經云。此花有世界海塵數蓮花。以爲眷屬。此經圓教所有之法。皆互爲主伴。具德圓滿。是故見此花葉。卽是見於無盡法界。非是託此別有所表。下文云。從無生法忍所起花蓋等（已上）旨歸不別立託事門。而如是見。故知。由主伴無礙。有託事顯法。故合爲一門歟。然今何云由帝網無盡故。有託事顯此哉。答。
    抄。故彼相在卽相入也（文）決擇云。言故彼相在卽相入也者。清涼意也。若爾刊定。何故德相但用相在。而無相入耶。彼師意。謂從外至內名相入。本居其內名相在。旣本居其內故無相入。但具相在。若爾清涼義云何通。答。行布門中常相在圓融門中常相入。行布不礙圓融故。從外而至內也（已上）。
    抄。彼相作者乃相卽也（文）問。若爾刊定。有何意別立之哉。答。彼師意云。相卽者。廢己同他之義故。如投乳於水中歟。相作者。致己作他之義故。如轉女成男歟。又一義云。對機令見致凡始作佛。名爲相作用故。業用中別立此二門歟。問。答爾餘同時具足等諸門。皆可有此二義別。何不別立哉。答。
    抄。不應有普攝諸法（文）唐經第三十。說如相迴向中。說須如之行竟。更對如廣辨中。擧眞如百德。彼疏攝爲十地所證十眞如。至下法性融通中。略可攝之。彼經云。譬如眞如普攝。諸法善根迴向亦復如是。盡攝一切衆生善根（已上）決擇云。言不應有普攝諸法之德等者。破轉救也。恐外救云。眞如闕入作之德有何過耶。故攝云不應等。先破闕相入。救以破闕相作。故尋攝可悉（已上）抄。及遍一切法德（文）經云。譬如眞如體性。寬廣遍一切法善根迴向。亦復如是。淨念無礙。普攝一切寬廣法門（已上）此外亦有遍一切處。及晝夜半月等德。各別說之。
    抄。能安立德（文）經云。譬如眞如。能有安立善根迴向。亦復如是。悉能安立一切衆生（已上）。
    抄。及能持世間（文）經云。譬如眞如。持諸世間善根迴向。亦復如是。能持一切菩薩諸行（已上）問。經亦云。譬如眞如。成就一切諸佛菩薩善根迴向。亦復如是。發起一切大願方便。成就諸佛廣大智慧（已上）准此。今抄雙擧能持世間德。及成就一切諸佛菩薩德之兩門歟。爲當但是前能持世間之一門歟如何。答。思之應知。問。今入作者相入相卽也。然此二玄配屬眞如德。與今疏抄相違。
    抄。其同體成卽德乃（文）問。刊定所立同體成卽德。具足無盡德之二玄者。今家所立十玄門中何門所攝哉。答。今抄云。同體成卽德是今託事門也。具足無盡德。卽今帝網微細之兩門也（云云）付之不明。今抄下釋第四相卽門云。今疏正意。但以相卽門。攝同體成卽。同體成卽。但是一卽多耳（已上）又釋託事門云。旣言卽是無盡法界。明知。卽是事事無礙。古立具足無盡。不異於此（已上）又云。今明一事。卽法卽人卽依卽正具無盡德。從無盡因之所生故（已上）彼同體成卽德。是今相卽門之所攝也。彼具足無盡德。卽今託事門云事分明也。今何相違乎。答。刊定記第一（末）云。六同體成卽德。謂諸體事同類異類。及中一多大小長短位。上下等一一。卽是一切諸法。此中不同前相卽門。前據此彼相望相卽。此約卽體是一切諸法。此中不同造色地。卽是一切法如體事能造色地。卽是水等亦卽所造香味觸等。亦卽異斷心心法。乃至悉亦如是（已上）又今疏下文釋託事門云。見此花葉卽是見於無盡法界（等文）旣彼云。一一卽是一切諸法。今云。見此花葉等。其義大同故。云號同體成卽今託事門也。次於具足無盡德者。次下釋帝網門中意云。無盡有三。若互現無盡。則帝網門。若頓現無盡。則微細門。若出生無盡。則是刊定所立具足無盡德。是一重無盡也。雖細分則有此小異。然統收之。則不於互現頓現二種無盡故。不別立出生無盡也。委如次下鈔。并會解記釋。可見之。但於相卽門釋者。如次下會通。可見之。
    抄。可以內行（文）問。圓經意。以草木等之外事。爲能觀智之義可見耶。答。抄引探玄云。以此經中可以內行爲外事故（文）此爲明勝音所坐蓮花。卽是能觀智之義故。以昇兜率天品意釋成之。卽如下引抄一上是也。問。凡能觀智者。緣慮分別之心法也。更於非情草木。不可有緣慮分別之義。縱雖圓經意。爭以草木等爲能觀智乎。若強云有此義者。何分情非情等別乎。答。彼三乘教意。難開覺佛性唯局有情。若依圓教。佛性及性起皆通情非情。旣開覺佛性。通非情草木。能觀之智。豈可簡外事乎。是以五教章云。隨有舍林地山等。皆是法門。或是行。或是位。或教義等。而不壞其事。仍一一塵中。具足法界。一切差別事。因陀羅微細成就。隨一事起。皆悉如是。三乘等不爾。但可說卽空卽眞如等故不同也（已上）意云。舍有覆物義。是十身如來慈悲。覆育衆生之大行也。例如探玄第二釋風神云。又令衆生身不分散。皆是法界緣起。舍那風神力也（已上）又眞如旣具萬德。爾者眞如全現之法。云何不具觀智之德乎。此准還源觀。一塵出生無盡遍。可知之。又今云。可以內行爲外事者。十玄門釋託事門云。一切幢一切蓋等事是行體也（已上）又抄一上。釋託事門云。如下經云。此花蓋等。從無生法忍之所生起等意。明一切因生一果。一果卽具一切因故非是託。此別者所表（已上）准此花蓋等。從無生法忍等萬行因所生起故。此所生之花蓋。卽具無生法忍等萬行（爲言）故云以內行爲外事也。但於草木等外事。無緣慮分別故。不可有觀智德之難者。此是三乘教之所談也。起信論云。從本已來。色心不二。以色性卽智故。色體無形說名智身。以智性卽色故。說名法身。遍一切處（已上）探玄十六云。若三乘教眞如之性。通情非情。開覺佛性。唯局有情○若依圓教。佛性及性起。皆通依正（已上）准此等釋。一眞法界寂照雙流緣起。爲色心依正。本旣寂照無二。今亦全體緣起。故知。依正二報。是表裏之異。有情非情。亦體用之別故。處處解釋中。云卽人卽法卽依卽正卽情卽非情等（云云）又探玄第二釋淨眼品云不可思議師子之座文。明十種不思議中云。不可以依報思。以菩薩所成故○不可以法思。具有三業爲人用故（已上）具有三業爲人用等者。檢探玄第二釋覺樹嚴并寶座殊勝中。可自知之。凡今以外事爲內行者。圓經不共之妙旨。於餘教中闕而不說故。人多驚怪故。略列示之。
    抄。四行事之花結（文）內行卽事故云行事也。抄釋行位云。造修之行所成之位（文）准此可知。
    抄。九逆同五熱（文）唐經六十四云。爾時善財○見彼勝熱。修諸苦行。求一切智。四面火聚。猶如大山。中有刀山。高峻無極。登彼山上。投身入火（已上）問。今花事同五熱者。其意如何答。今此一花事旣通表花嚴一部所詮義。其所詮義中逆順者。卽如五熱十度是也（爲言）非謂此花事上。別有逆順義。更同彼五熱等也。
    疏。故下文云一切法門（文）問。何故引此文爲此門之證乎。答。唐經第二云。普智眼天王。得入普門觀察法界。解脫門一切法門。無盡海同會一法道場中。如是法性佛所說。智眼能明此方便（已上）大疏二上云。第四禪廣果天長行十法中○六普門者。一門攝一切門。名爲普門。隨一一門。各全收法界故。於其中觀察法界。深智契達故。名爲入。此於隨相中得解脫○十偈次第○六中初二句卽普門。次一句卽法界。末句義兼於入（已上）旣云普門法界。可爲總門之證也。問。花藏頌意。何必爲總門之證乎。答。今抄委釋之。又大疏二下。正釋彼頌云。四有二頌明剎自在。總頌上所攝剎德。初頌自在。一一稱性故。卽同時具足相應門也。心塵准思。寶光現佛者。依正互融故（已上）。
    抄。總由德相（文）問。隨機應現之變化者。悉是本自具足之德可云耶。答。自宗意爾也。付之。無上覺者之神力。能現無形質之法。成所作智之變化。豈局本自具足之事乎。況無而忽有。名之爲化。若是本自具足之法者。不可名變化乎。答。若諸佛神力化現。本無之物始令有者。於法界中有增減可云耶。若許有增減者。先佛後佛德可有勝劣乎。若云無增減者。旣許化現本無之物而無增減者。不應理故。明知。本因所具之法。爲不覺知之機。始令見之。是名化現。全無本不具之物。始令機見之。故晋經光明覺品云。如來身色形相處。一切世間莫能觀。億那由他劫思量。妙色威神不可極。非以相好爲如來。無相離相寂滅法。一切具足妙境界。隨其所應悉能現（已上）玄第四云。六偈明佛體寂滅○二妙相超情。三顯超情。所以謂以非相爲相故（已上）唐經十三。疏三上。大同之。旣云具足一切妙境界等。豈非明文耶。又晋經第八地。
    疏。二卽彼花葉（文）問。付明廣狹自在門。且唯就一法上論廣狹義歟。爲當二法相望論之耶。答（云云）兩方。若云唯就一法上論者。凡廣狹門意。約普遍廣容。論廣狹無礙義之時。彼此相望。有分卽無分之義。是名廣狹自在。豈唯就一法上論之耶。是以今疏序。述廣狹門云。廣大卽入於無間。塵毛包納而無外（已上）抄釋云。上句大入小。下句小容大。雖有卽入。意取廣狹（已上）二法相望。論廣狹無礙云事分明乎。若依之爾者。今疏云普周法界而不壞本位等。而引十定品證此義。抄釋云由花是事。分限歷然。而卽眞性故。無分限文等。廣引大經數處之文。悉就一法上論廣狹義。全不見約二法相望論之如何。答。此事雖難思。且一義云。唯就一法上。論廣狹自在也。其旨如一邊所引。解釋并經文。又今抄下文云。抄以事如理故。廣不壞本相故狹。此二同時故。有卽廣卽狹（已上）故知。此一法約稱性故。備遍容二義故廣也。無分也。約不壞故狹也。何必約二法相望。方執有此義哉。但於疏序同抄釋者。實似二法相望。然抄旣云雖有卽入意取廣狹。明知。雖二法相望有卽入義。而意取一法上廣狹義故。彼抄次下。引晋經十住品卽釋云。至大有小相卽廣狹無礙也者。約稱性故至大也。約不壞相故小相也。豈非就一法上論廣狹義乎。重意云。就一法上。若約能卽能入之義邊。則不壞相故有狹義。若約所卽所入之義邊。則稱性故有廣義。此二義同時故。云自在無礙。故鈔釋云雖有卽入意取廣狹。又云若卽若入皆得廣狹無礙者。皆此意也。問。今疏會取廣狹純雜二門云。然此廣狹亦名純雜（已上）下釋法性融通門亦同之。然彼純雜門。必約多法相望。今此廣狹何不爾乎。又決擇第二云。賢首所立廣狹是一。都無前妨。如將一塵稱性故廣。不壞相故狹。豈有相濫。若爾同體廣狹可然。異體云何。答。初旣不濫。後有何疑。何以得知。下擧玄次第云。廣狹躡前事理無礙。爲後九門之所以也。又下清涼會取純雜云。契理爲純。不壞相雜。是故得知如無實意。賢首所難。還成自害。幸希詳審（已上）賢首所難者。卽今抄云。純雜通事理無礙等之諸難也。旣廣狹通同體異體。明知。非但就一法上論廣狹。亦通二法相望云事如何。答。案清涼意。至相所立純雜門。通事理無礙。及單約事說。與事事無礙之三義。且其事事無礙義者。今抄次下云約事事無礙者。如一施行一切皆施名純。施中具於諸行名雜（已上）是卽二法相望。方明純雜。有相濫故。賢首改爲廣狹。今清涼會取也師。意云。至相立純雜者。稱性故云純。不壞相故云狹。約此義邊。則二師所立無大相違故。會同之意。爲泯是非故也。但彼純雜門。以一行約稱性故名純。是能具也。以諸行約不壞相故名雜。是所具也。例如抄一上釋阿僧祇品文云。以毛約稱性。剎約不壞相故。廣相不能遍小性也（已上）思之可知。旣一多相望。以明純雜故。有濫卽入之過也。然此廣狹。必約一法上。論稱性不壞相故。無濫卽入之過。故決擇云。賢首所立廣狹是一。都無前妨（已上）由是雖會取而不名純雜正立廣狹名者。卽此意也。故會解云。以至相所立此門。唯約行說故。次前疏數段經。皆約行明純雜也。今雖會取。然亦義通三意故。正立廣狹門爾。但於決擇釋者□□問。疏下文（法性融通門）云。二事旣如理。能包亦如理。廣遍而不壞狹相故。有廣狹純雜無礙門。又性常平等故純。普攝諸法故雜（已上）。
    抄四上云。二譬如眞如性常平等。及譬如眞如普攝諸法。二德成廣狹門（已上）准此。以一法約稱性故廣也。純也。是爲能攝。以諸法約不壞相故狹也。雜也。是爲所攝（見）爾者一法諸法相望論廣狹。全同純雜云事分明也（是一）又疏下文釋教體門事事無礙體中。引十住品卽釋云。卽廣狹無礙體。亦名云□教一句不壞狹也純也。文義不同廣也雜也（已上）抄并兩記無釋。此亦一多相望明狹義（是二）但廣狹等配釋不似常途。爾者如何。答。法性融通門之疏釋者。前列名總顯中。已料簡之畢。雖明相攝。而意取廣狹歟。亦准抄一上釋。可知之。次於教體門之釋者。
    抄。若准無著無縛（文）疏五下（第九迴向）云。理智無依不爲能所見著相惑所縛。由此卽名解脫。此約行體釋之○又解脫者。亦作用自在。如不思議等。此約行用由攝善根。皆用迴向普賢三業自在德用故（已上）若依晋經。云無縛無著。探玄第八云。無縛無著有六。一由離凡故。不縛生死。以於小故不著涅槃。二離六識取外不縛。離第七執於內不著。三離現行縛無種子著。四不取有縛不執空著。五無惑障縛無智障著。六無麁使縛絕習章著故。名無縛無著。問。今引此第九迴向文證何義乎。答。彼明第九迴向行相中。有二十二門。成普賢自在用。今抄引初九願一多攝入自在中第三四兩願。明純雜門通業用事事無礙義也。問。經文云成就普賢佛自在力（文）普賢是因位菩薩。何云佛乎。又何不云成就遮那乎。答。大疏云。無著無縛解脫。必是能迴之心。成就普賢身業。正是所向他皆倣此。此一迴向不願成佛。願成普賢者。以普賢通於位前及以位後。得道不啥因行。窮盡生界利樂有情故。願成普賢通二迴向。下別願中一一門內。皆攝法界自在德用。或理行或智或境。或自行或化生。或體或用。或因或果。或人或法。皆各總攝一切法故（已上）抄十三上云。疏願成普賢兼二迴向者。位後普賢是佛。卽向菩薩。等覺位前卽向衆生（已上）。
    抄。卽德相之（文）問。自下廣引諸文。頻簡別德用有何意耶。答。刊定釋相在德中。引普賢三昧品佛身中有國土。及諸佛菩薩初發心品一微塵中無量剎等。現相品如來一一毛孔中一切剎種諸佛坐等。七十九卷善財入樓閣見種種境界等之諸文。釋相入用中。引第八迴向等諸文。全同今抄所引故。今抄全寫。彼記但約業用故。今抄主爲簡別彼謬引。隨文結釋。令知通德用及不通之分齊。然疏文云以一佛土滿十方等者。此依賢首引之。非彼刊定所引也。
    抄。可以意得（文）會解云。上所引文。約本具則通德相。約應機則爲業用。約當相明文。如初引花藏偈。後引離世間品等。則多局業用故。云可以意得（文）。
    抄。故今更對餘一多（文）問。餘一多等者何乎。答。會解云。謂上約一花望一切說。今更於一切中。別取一佛。或一菩薩等（名餘一也）多佛多菩薩等（名餘多也。已上）。
    抄。故下結例該一切法（文）會解云。卽第三結例成答中云擧花。旣爾一塵等事亦然（文）。
    抄。或復有六謂前四句（文）問。今六句八句者。爲清涼新立否。答。此六句及下大小長短等一一相。卽例知者。是刊定記。於德相十玄中相卽相在兩門。委別列之。後後諸門。令准知之。今依用彼歟。但於八句者。
    抄。然刊定記將相卽門（文）問。刊定所立同體成卽德者。今家十玄中何門所攝乎。答。或云託事門攝。或云相卽門攝。可有二意也。問。二門遙異。全無可相涉之義勢。何以二門攝一德乎。又若今疏正意。旣以相卽門攝同體成卽者。何故鈔中。屬託事門攝哉。答。刊定記中有所相濫故。今疏抄中。各擧一邊互相攝之。謂二種十玄中德相門。立同體成卽德。彼記釋文。如次上引之。業用門中。雖總標時不別立之。而因釋相卽用。准德相門。重立同體成卽用。其文相義勢。大似託事相卽之兩門故。刊定記第一（末）云。二相卽用者○上約異體相望顯相卽用。若得同體亦有卽義而不名相。准前德相第六。應名同體成卽用。五十六云。菩薩有十種遊戲。乃至第十云。菩薩不分別遍一切佛會者。此一身卽是一切身故也。摩那夫人。如常之身量同虛空者。若依大願智幻解脫力而成就說。亦卽是此業用門也。勝熱婆羅門刀山火聚。卽分別惠能斷惑網破樓閣故。七十七說。善財觀樓閣之不動本處能普詣一切佛剎者。住處不離一毛端處。而普現身一切世界者。住處釋曰。此皆一卽一切也（已上）意云。就卽門中。若約異體異類相望。則名相卽用。若約同體法。雖有卽義。無相望義故。可云卽而不名相。准前德相。可名同體成卽用也（爲言）故以相卽門。可融攝彼相卽用及同體卽用也。然勝熱婆羅門刀山火聚卽分別惠等者。正是託事相表顯法門故。鈔下文擧此事相。爲託事門所顯義。今抄亦云則是託事顯法門者。卽此意也。但卽一事相。卽顯一切法門故。亦有一多相卽之義。仍疏中以相卽門。攝同體成卽也。加之彼刊定記。自就相卽門。約異體同體。重細分之。總而論之。統歸相卽一門故。云今疏正意等也。
    抄。若偈云一卽是多（文）自下所引經文中。始自十住品乃至七十八者。並是刊定記相卽德中所引文也。次云又如菩薩曾不分別等者。相卽用中所引文也。如次上引之。雖似引文不恐繁長。而欲顯合彼二門爲一玄故也。

本云于時曆應第三庚辰之歲六月九日酉剋計於武州金澤稱名寺書寫之而已
于時應安七年十月五日於維那坊書寫
                             小比丘覺乘


演義鈔三下纂釋第三

　　問。祕密隱顯者隱顯俱名祕密歟指隱名祕密歟。
    問。隱顯者一法歟二法上論之歟。
    問。以一塵爲能含者稱性邊名能含歟不壞相邊歟。
    問。託事門之立名意如何。
    問。託事門局業用歟通德相歟。
    問。抄主引何文證事門乎。
    問。主伴門意於教義等十對通可有互爲主伴之義乎。
    問。以理可有事事無礙所依體事云義乎。

演義鈔三下纂釋第三

　　第五隱顯俱成門已下
    疏。五能攝彼則（文）問。付祕密隱顯俱成門。具隱顯俱成總名祕密歟。別指隱字名祕密歟。答。可有二意也。兩方。若云別指隱字名祕密者。今抄下文云。由此隱顯體無前後。不相妨礙名祕密俱成門（已上）又云。隱顯無礙故云祕密（已上）又至相十玄門云。而此隱顯體無前後故名祕密（已上）五教章云。此隱彼顯正受及起定。同時祕密成矣（已上）明知。隱顯俱成總名祕密也。若依之爾者。金師子章云。隱則祕密。顯則顯著。名爲祕密隱顯俱成門（已上）五教章云。如上第一錢中十錢名爲顯了。第二錢望第一錢中。十卽爲祕密○然卽此成彼成故。名俱成也（已上）准此。別指隱字名祕密（見）如何。答。折薪記。會通此等諸文。總有二義。初釋意云。本有二義故。諸文各述一義。不可混合也。五教章通含二義（云云）後注釋意云。總標中祕密二字。是深祕幽密之義也。通隱顯二義而釋中。云隱則祕密等者。覆祕隱密之義也。是則標與釋。言同意別也（云云）此釋意者。以至相清涼爲本。會釋諸釋也。問。隱顯俱成（云云）今云隱顯者。唯就一法上論之歟。將又二法上論之歟。答。唯就一法上。明隱顯俱成也。如前列名中料簡之。刊定記第一本云。四隱顯德○五主伴德○此中兩法已去互隱互顯。相望不同前門。但一法上卽有隱顯（已上）前門者。第四隱顯德也。今抄云他不盡不現者。全同前列名中。云他雖存而不可見。准彼可知。卽於他一法上。論不盡不現之義云事分明也。若二法相望。則全同相卽。以能卽無體名隱。所卽有體名顯故。思之可知。問。攝次下引至相十玄。及句數料簡。正約一多法彼此相望。明隱顯義。況下以喩明中。云明處爲顯。暗處爲隱等（云云）是卽明處。唯顯而非隱。暗處唯隱而非顯。但明暗相望。而必同時故云俱時也。豈非二法相望哉。答。凡於一法上。明隱顯俱成者。其必由二法相望彼此相攝故。於一時。此隱彼顯。與此顯彼隱俱時成就。則自是一法上隱顯二義。俱時成者也。若孤單一法。旣非緣起法。何論隱顯乎。大意如此。若有違文。得此意可會通。但於所引諸文者。並至彼處可消之。
    已上且約異體相卽。所明之隱顯義也。餘以相入爲顯。則相卽爲隱等之二義。尋之緣起相由門可知之。
    抄。若攝他云不盡不現（文）意云。若自攝他。則他成所攝故不現。然此同時卽成能攝故不盡。是則他一法上隱顯二義。俱時成也。委前列名中私記之。
    抄。一卽十時一卽顯（文）問。一爲能卽是無體也。十爲所卽是有體也。今何云一卽顯乃至十卽名爲隱哉。答。決擇釋云。問。一旣卽十。一體不存。如何名顯。答。此言一卽十時。非謂廢一。但一正卽十時一法正顯也。如世十人共作其事。一人正作十人之事。一顯餘隱也（已上）意云。且如緣起相由門中。因緣和合起成一果。若因有力爲能成。則多緣及果俱爲所成故。一因正作多緣事。故知。今云一卽十者。以一之德用。全當二三乃至十（爲言）故云一顯餘隱也。不同餘處。云一爲能卽等歟。探玄記第一。釋異體相卽義中云。一緣是能起。多緣及果俱是所起。是卽多爲一。成多是無體。一能作多。一是有體（等文）准此可知。問。若爾豈非一多相望明隱顯哉。答。今文且明一顯多隱。以多顯一隱不言。而理必有故。一多各具隱顯也（已上一義章也）一義云。一卽十時等者。意云。一爲能卽。是無體故隱也。十爲所卽。是有體故顯也。卽此同時。亦有一卽爲顯。二三乃至十名爲隱之義故云爾也。是則影略互顯故。一與十各具隱顯二義。故下云六親雖異。而各全得等（云云）思之可知。餘文准此可會。
    疏。下云東方入正受（文）問。引何經文證隱顯俱成義耶。答。引賢首品寂用無涯三昧門之經文。證此義也。付之。依解釋正披經文。唯說定散自在。未必見事事無礙義。況於東方入定。於西方出定等。全同彼梵網仁王等諸經。初地二地等菩薩。於百佛千佛等國。現百身千身等。何爲花嚴不共之玄門乎。答。探玄記第四云。通論文中有四重無礙。一處無礙。謂以東方卽西故。是故不移東而常西也。問。文中不言不移而至。何必不是東沒西出耶。答。文中旣言常見在東。亦常見在西。故知。非移動也。二佛無礙。謂以東佛則西佛故。常在東佛前。則是恒在西佛邊。三身無礙。謂在東之身卽是在西身故。是故不動東身。常現西也。問。豈不分身。一身在東。一身在西耶。答。若多身在多處。何成寄特。何得名爲不思議用也。是故當知。定不分身。四入出無礙。謂以入定卽是出故。不壞入定。常見出故。問。何必不是先入後出耶。答。旣言常見入亦常見出。故知卽也（已上）大疏三下。別釋此四重無礙竟。以下卽云所以爾者。略顯二因。一以所觀之法事隨理融相卽在故。二能觀之心。亦寂用無礙故。然此文中爲顯菩薩祕密隱顯自在德故。但說後二。若辨前二。則以菩薩無力（已上）准此等釋可思之。抄引夜摩偈十定品等。亦准此可知。
    抄。東方入正受爲顯（文）或可有入定爲隱。起定爲顯之義。今且擧一隅令反三隅也。決擇云。東方衆生。不見西方出定故名爲隱（已上）准此亦可有西方衆生不見東方入定。名爲隱之義也。前後諸文。准此可知。但決擇第二作兩釋。彼處私攝引之。要者可見。問。疏下文云。由異體相卽具隱顯門（云云）然彼處攝文簡別二門云。謂相卽要此彼合一隱顯。則彼皆存如東方入定。定身在東西方定起。起身在西故二身不泯（已上）旣云彼此皆在。又云。二不泯。今何云西方從定起爲隱。又云不見起哉。答。彼爲明隱時。必具顯之義云皆存云不泯。今爲明此顯彼隱之義故云爾也。
    抄。四以喩明（文）問。今釋喩相有兩釋。初釋意。明處爲顯。暗處爲隱（云云）爾者豈非二法相望論隱顯哉。答。愚案云。凡喩依爲分相似而說。爭全同法哉。故今以一箇月輪半隱半顯。卽喩一法上隱顯必同時也。故決擇云。鈔又暗處非無明等者。上但約明上論隱顯。此通約明暗兩法上。論隱顯也（已上）。
    抄。然若約智幻（文）問。凡云然者。與奪未決之詞也。今云然者。與奪何事乎。答。刊定記德相門中。引夜摩偈及十定品證隱顯。業用門中。引摩耶夫人知識文證隱顯。然此知識文可通德用。彼各別異執。今爲破之故。云然若等也。問。此義不可爾。凡摩耶已下十一知識。總名會緣入實相。大疏十下釋其故云。摩耶得智幻法門。末後亦得幻住。始終相會該於中間。總別圓融。實無二故（已上）又云。始末皆幻。方知。諸緣體虛卽實（已上）准此。智能知諸緣起法體虛卽實。是名智幻（見）爾者縱雖德相。爲顯緣起相故。云如幻夢。更不可有相違。例如下十明中如幻夢等。通喩唯心所現等四因。今何云若約智幻卽業用門乎。答。唐經第七十六卷說。善財童子。將詣摩耶所自作觀念云。作如是念。是善知識○具淨法身如幻業而現化身。以如幻智。而觀世間。以如幻願。而持佛身（已上）大疏十下云。初總念勝德已能闇合願智幻門（已上）意云。摩耶夫人成就菩薩大願。智幻解脫門有四種業用。一爲現在遮那母。二爲過去諸佛母。三爲賢劫千佛母。四結通橫竪無窮（云云）故今云若約智幻卽業用門也。
    抄。二能含微細（文）問。以一塵爲能含（云云）爾者爲取稱性義邊爲能含。爲取不壞相義邊。答（云云）兩方。若云取稱性義邊者。縱雖一塵。而約稱性。則普周法界故。還是廣大法也。何云微細乎。若云取不壞相義邊者。若一小塵不壞事相。爭能含多種大事相乎。況鈔云毛據稱性等。明知。取稱性義邊爲能含也如何。答。決擇有此問答故。答云雖彼塵毛不壞相故小。而有力用故。能含大。如一釋鏡照現星月。又解雖彼稱性而爲所以不壞小相。而作能含。亦無違理（已上）此作兩釋。初是緣起相由。後約稱性歟。但抄正云毛據稱性。
    抄。一能含多卽曰相容（文）問。第三相入門云相容。今第六門亦云相容。爾者同異如何。答。鈔一上釋一多相容不同門云。由一與多。互爲緣起力用交徹故。得互相涉入。是曰相容。不壞其相故云不同（已上）又釋微細門云。一能含多卽曰相容。一多不雜故云安立（已上）意云。第三一多相容者。一多互相容故云相容。今云微細相容者。一是能容多。是所容不互通能所。但相容者。今抄作二釋（可見之）。
    抄。初卽晋經文（文）問。晋經中指何品文乎。答。晋經第三。
    抄。又德雲比丘（文）問。正見經文。德雲比丘。唯得憶念一切諸佛境界。智惠光明普見法門（云云）全不云住微細念佛門。今何云爾乎。答。德雲以念佛三昧門始終攝機故。自身授法之時。授憶念一切諸佛境界。智惠光明普見法門。謙己推勝於他中云。我唯得憶念一切諸佛法門。豈能了知諸大菩薩清淨行門（云云）次卽擧二十一種念佛門。大疏寄三身配釋深義。其中今所引者。是第十五念佛門。卽第六十二經也。大疏十上釋云。十五中念卽體之用。第六微細顯依中有正。此約正中有正故不濫前（已上）第六微細者。經云。入不可見處念佛門悉見一切微細境中。諸佛自在神通事故（已上）大疏釋云。只卽第九事理無礙觀。以理融事故。隨一細境。見多神通。唯智眼境名不可見（已上）。
    疏。及第九迴向微細中說（文）唐經第三十一。廣明彼迴向行相。大有二段。初明普賢自分究竟。二明普賢勝進究竟。此中亦有三門。初攝法廣大自在德。二相卽相入重廣德。三微細容持甚深德也。今抄引文指文雜亂故。先具示彼經大科也。然今疏云微細中說者。此微細亦有十門。會解云。旣云中說。卽指彼中相應之文。此十文廣亦非全是今第六玄門。然觀抄意。正指十中第四菩薩德用微細智中位滿大用八相微細等文也（已上）其文云。菩薩在母胎中。自在示現一切法界道場衆會甚深微細。菩薩在母胎中示現佛神力○誕生事○師子遊行七步智○處王宮○出家修調伏行○樹下坐道場（等文）問。今見所引文等。全是寫刊定記。然彼記云。第九迴向中說微細智微細境。各七十二門不可繁引（已上）准此廣可指之。何但云正指十中第四等哉。答。以餘門無一微細中含容一切法之義故。所謂於一念中。能知色身剎劫世方數業等。是名第一知世間微細智。又於一念中。能知衆生六趣死生住處品類境界等。是名第二知衆生趣微細智等。如是諸文。全不與今玄門相應故。不可指之也。
    抄。第九迴向云（文）問。此引疏所指之文歟。答。不爾。此引前所大科。第二相卽相入。重廣德中文也。彼具云。以無著無縛解脫心。成就普賢深心方便。於一念中。現一衆生不可說。不可說劫念心。乃至現一切衆生爾許劫念心（已上）是卽疏所指之文外。抄主更引餘文也。其意可見次下私問答。
    抄。十微細趣中（文）問。十微細趣者。指迴向品微細容持之文歟。答。會解意云。若指迴向品。則應云微細中。今旣云微細趣。明知。卽是離世間品十種甚深趣。次下抄亦云。如十微細中八相之內等。此亦指離世間品也。但今詳鈔意。以第九迴向微細容持。旣於母胎一相。示現法界道場。并一切佛神力餘誕生等七相。全同迴向品。文義相應故。抄主直以離世間品十微細趣。同第九迴向。以釋今疏也。思之（言取意）離世間品說妙覺果。明住天等十相。說住胎相（卷第五十九）云。有十種微細趣（等文如抄一上之處此抄引之）又迴向品說第九無著無縛解脫迴向（卷第三十一）明普賢勝進究竟。有三十四門。分爲三段。後十門名微細容持甚深德。此是疏家立名。非是經文。問。上來抄中。引疏不指示之諸文。而不引疏所指之文。但暗指同離世間品有何意哉。答。有深意歟。其深意者是歟。其深意者。是併爲破刊定記立義引文也。謂刊定記引三文。證德相中微細門。一者引七十一云。寂靜音海。謂善財言。此菩薩念念出生。廣大喜莊嚴解脫門（云云）二引第九迴向中。說微細智微細境等（云云）三引德雲比丘住微細念佛門等文。次引三文證業用中微細門。一引第九迴向云菩薩於一念中心等文。二引離世間品十種甚微細趣。三引六十八云一一毛孔內現無數剎等文。然今清涼意云。彼所引之。諸文或順或違故。抄具引卽結釋之。其中第九迴向微細中文者。疏文已引之故不引也。但抄云十微細趣中等者。刊定云。又離世間品說菩薩有十種甚微細趣。至相依之。總名微細安立。今分德用故。彼文屬用。如後業用門具引應知（已上）今鈔主對破此釋故。云通於德相業用也。又不直引第九迴向。指同離世間十微細趣者。彼師第九迴向局執德相。離世間局執業用。今爲顯互通德用故。指同二文。則影略互通之義也。
    抄。然刊定記（文）問。刊定記主相在德外。別立微細德。爾者清涼大師如何破之乎。答。相濫相在同時之兩德難破之也。付之微細相在。及同時具足相應德。此等三門大不同也。何必相濫乎。況相在是相入故。今家亦立此三門。豈非成自害耶。答。會解云。言若是眞者。何異同時具足相應門耶。此故刊定自釋微細門。亦名普門故有濫也。不收棟相在義。約當法卽一切爲難也。以清涼但約一法容多炳然齊現。則不濫初門。爾不同刊定。復以微細門名普門也（已上）決擇云。問。若將此難返破清涼若爲通會。答。同時門中具足十對并下九門。圓滿無遺。微細玄門。但攝相入四句之中多入。其一一句之義勢若雲泥。豈相濫耶。但由刊定錯立故。帶是難故。抄云此但當法卽具一切炳然齊著故。濫同時門也（已上）准此可知。問。若依此難破意。塵塵法法並具十玄門中同時門所具教義等十對者。爲彼此法法有各別十對。問。此微細門并自下諸門不立句數。有何意乎。答。會解云。問。此門不立句數耶。答。此但有一容多故不說爾。從二至五。皆有一多相望故有句數。初門并此至下諸義。皆不約此也（已上）。
    疏。亦如鏡燈（文）問。鏡燈者。爲指經論所說。爲擧現事。答。佛祖統記第三十四（法門光顯志）無盡燈。賢首法藏師。爲則天以十鏡置八隅。中安佛像。然燈照之。則鏡鏡現像。以表剎海重重無盡之意（已上）編年通論第十四云。八隅上下也。今統記云云八隅者。言略也。吾祖創製此事。以降通行世間。至今不絕。故擧爲喩也。
    抄。第二重內所含諸剎（文）決擇云。
    抄。卽是初地（文）問。所引文意如何。答。大疏六下意云。承事願者。願往諸佛國常見諸佛恒敬事聽受正法。今抄所引經文中分二。初明所知。謂土有三相。第一一切相。謂世界形相不同故。云一切世界。於中亦三。初明分量。小中大千。如次爲廣大無量。二明體質麁妙。謂隨能依色心麁細。卽世界麁細。三明安立不同。謂不依行位名亂。覆剎名例。仰剎爲正。若入若行若去者。總合二意。一成前安立。以前三類世界道路往來故。二者順後。謂入卽攝他入己。去卽爲他所攝。行卽往來不住。故如帝網。正喩於此。第二如帝網差別者。此一句卽眞實義相。謂諸剎同體不守自性。互相涉入如彼帝珠故。第三十方下。是無量相。謂前二相周遍十方故。又所說不盡故。結云無量。以虛空法界有異類重重世界。而由業異不障破故。已上所知世界相也。自下智皆明了等者。辨其能知智也（言取詮）有抄本云。若入若行若來若去。正見本經無若來二宗。又大疏但牒釋若入行去。明知。傳寫之誤也。問。初地承事願中明世界相。如帝網差別（文）爾者爲取重重影現之義。將又取網孔差別不同之義歟。答。取互相影現。喩重現無盡門也。付之正披經文。上述世界形相差別不同竟。次下卽云如帝網差別。明知。取網孔差別不同之義。喩上所述世界形相不同也。若云取重重影現之義者。上法說中。全不明重現無盡之旨。豈無法譬不齊之過乎。況經文正云如帝網差別。不云重重。有何所見。可云取重重影現之義乎。例如梵網經。云無量世界猶如網孔如何。答。疏抄所引證取重重影現之義云事。更不可有疑。但於法譬不齊之難者。准地論科釋。上約法明一切相。是不壞相行布門意也。下約喩明眞實義相。是稱性圓融門意也。全非謂爲顯上法說重設喩說。是則約法約喩。各明一義。何以法譬不齊可爲過乎。例如五教章釋因陀羅門云。此但從喩異前了也。況釋次上若行等一句。總含二意。望其第二意。則法譬相順者乎。次於經云差別不云重重無盡之難者。差別者。意顯重重影現而不雜亂之義。若雜亂則不可有重重差別故。十定品疏釋寶山光影喩云體離二邊故。能互現而無雜亂（已上）至下明德用因中。具可引之。委可見之。次於梵網經者。宗家梵網疏上云。問。此中與花嚴中因陀羅網何別。答。彼是帝釋網。此是梵王網。彼網在殿。此網在憧。喩意亦別。彼取寶珠成喩。互相影現辨重重無盡。此取網孔差別不同義故爲異也（已上）解釋明鏡也。何不分兩經意。可混亂致難乎。問。縱雖地論科名一切眞實義相。任經明文可會論釋之髣髴。何必眞實義相是稱性圓融義乎。旣上述世界形相差別不同竟。下云如帝網差別。全同梵網經云。時佛觀諸大梵天王網羅憧。因爲說無量世界猶如網孔。一一世界各各不同別異無量（已上）須校合今經文。自知同異。若許文相全同。何強分兩經意乎（是一）次若入若行若去之一句者。論經無此文故。論主不見此文。何以此文爲法譬相順之所見（是二）次於差別之言。意顯重重影現而不雜亂之義者。若爾者梵網經云各各不同。此亦如是。可得意乎（是三）。
    次梵網疏釋者。自本許祖師釋。則不可致此難。今於解釋。
    抄。古德所以不開者（文）問。刊定所立具足無盡德者。今十玄門中何門所攝乎。答。會解云。抄古德所以不開者下。初以因陀羅網門收之。若微細下。後以微細門收之。彼正棟此二門。今却以二門收之。謂示現無盡及頓現法界無盡。此二已收具足無盡義。是以古德不開也。言細分別非無小異者。謂具足無盡。但取一重無盡故。如上引經。又頓現無盡。與出生無盡小異故。具足優婆夷小器出無盡故。非約頓現。若約無盡是同故得大同。若棟義別故小異也。據此刊定亦有妙理。如上引經則可知也。今但取無盡是同故。清涼但依古德爾（已上）意云。無盡有三。一互現無盡。是帝網門也。二頓現無盡。是微細門也。三出生無盡。是刊定所立具足無盡德。亦名一重無盡也。若棟義別。則有此小異。然約無盡是同故。今不開也（爲言）問。若約無盡是同故不開之者。今家何開帝網微細爲二門耶。若云互現頓現有小異故。開爲二門者。於出生無盡亦有小異。何不開乎。答。頓現約橫同時。出生約竪前後。雖此小異。而望互現。則但是一重無盡之攝故。合爲一門。可屬微細門歟。
    疏。八見此花葉（文）問。託事顯法生解門者。此門立名之意如何。答。且如寄託有便之事相表顯法門。依此表示。令人生解了故。託有五種之事相。生五佛五智五位五乘等之解了。則無彼事相非卽五智等法門。更不待融餘法。卽今此一事相。本自具足此等法門。如一事相。餘一切法各各自具亦復如是。例如彼諸教所明之表示表法思之。問。若爾與彼諸教有何別乎。答。五教章有此問故。彼答云。三乘託異事相表顯異理。今此一乘所託之事相。卽是彼所顯之道理。更無異也。具足一切理事教事。及上諸法門。無不攝盡者也（已上）十玄門云。若三乘教辨卽異事顯異理。如諸經擧異事喩異理。若此宗卽事是理。如入法界等經文。是體異卽是理相影卽是事（已上）准此可知。問。若爾今云託事顯法者。必約表示表法。局能顯所顯有便之事相歟。爲當總託何事只生何法之解。卽顯彼法歟。答。旣云見此花葉卽是見於無盡法界。豈可必託五種事相。但顯五佛五智等法門哉。卽理卽事。卽三身卽十身等。只隨生解卽應其法故。探玄記釋緣起相由中第十門中云。由此大緣起法。卽無礙法界法門故。有託事顯法門也（已上）今疏同之。又今抄云。今明一事卽法卽入卽依卽正（等文）還源觀一塵出生無盡。遍例准思之。委如抄一上釋當門之處。私以法性融通。及緣起相由之二因料簡之。要者可見。問。託事顯法生解（云云）爾者局業用歟。爲當通德相歟。答。可通也。問。旣云顯法生解。爭通德相哉。令人生解了之義。可局業用故也如何。答。今云生解者。學人託事自生觀解之義也。非必偏謂佛菩薩加神力令機生解。但不可遮此義。以通業用故。
    疏。下云此花蓋等（文）問。清涼大師。引經何文證託事門之義乎。答。引昇兜率天宮品菩薩興供文證之也。付之正見所引文。但明以智行所生之供具。供養於佛之旨。未必見託此事相表顯法門。何引之爲證乎。是以十玄門。擧名號品金色世界。法界品彌勒樓閣。五教章引舍那品十種寶王雲。各證託事門之義。此等諸文。表顯法門云事分明也。今捨此等明證。引昇兜率天品文有何意乎。答。凡託事表法之義。諸教中通明之。若非帶因顯宗者。豈不濫彼三乘託異事相。表顯異理之義耶。然昇兜率天品。約供養具。明一因多因各生多果一果之旨意。顯一切幢蓋等事。卽是萬行菩提分法。正是託事門之意也。故抄一上云。故隨一事名多法門。以隨一事。卽是無盡法界。法界無盡故。法亦無盡。如下經云此花蓋等從無生法忍之所生起等意。明一切因生一果。一果卽具一切因故。非是託此別有所表也（已上）宗因滿足義理圓備。若非如是帶因顯宗者。一乘不共之表法。由何可顯乎。但於背列祖所引之難者。今抄次下云如顯可重圓明卽名爲寶等（云云）此總指彼所引之諸文。何況今疏全寫探玄記。無一字加減。故知。今家引用此文者也。又十玄門云。一切幢一切蓋等事。是行體也（已上）豈非指昇兜率天品之今文哉。五教章云。如是等事云云無量。如經思之（已上）旣廣指經文。何唯局執今略所引文哉。問。若一果中具一切因者。中論觀時品觀因果品（卷第三）出外人計云。果中有因。因中有果。皆成雜亂（云云）十二門疏。廣述外道小乘之妄計。明因中有果等義。各有四句。今何以彼邪宗之所立。爲實德之因由乎。答。離世間品疏抄明九世十世之圓融無礙。而引彼中論釋成此等義故。鈔十九下會通今難云。若執三時有定性者。尚不能見無性之理。安知一中具三耶。今由無性方互相由成無盡了（已上）今抄下文云。今無所執故。以其過成稱性緣起（已上）此且約時明邪正不同。餘法准此可知。又此義不局事事無礙之法門。於佛法中。多明因中有果故。法界無差別論疏云。問。旣在纒有染有淨。此淨德豈不同彼因中計果。答。旣各對妄相翻。卽是相由緣起。旣就緣說有。不同彼計。是故此有亦不有有也（已上）。
    抄。彼有三段（文）唐經第二十二卷昇天品。明見佛興供中。初明諸天興供。云以花蓋鬘網天樂天衣等。供養如來（云云）次菩薩興供中亦二。初明行成依報供。後辨身出正報供。今所引三段文是。初依報供中文也。問。超過三界法等者如何。答。疏全無釋。
    抄。下云出過諸天（文）問。出通諸天者如何。答。疏釋五上云。出過諸天者。勝故多故（已上）會解云。以前諸天供具。今指勝彼多果也（已上）意云。今菩薩所興之供具者。從萬行菩提分法。所出生之花蓋等故。卽此供具。卽是無盡法界。託此花蓋等事相。表顯無盡法門。然彼諸天供具。不云從功德善根。所出生之花蓋等故。不可有表顯無盡法門。故云出過歟。問。正見諸天興供文云。咸於佛所起智慧境界心燒一切香。香氣成雲。莊嚴虛空。又於佛所歡喜心。雨一切天花雲。莊嚴虛空（等文）。
    抄。經曰以從彼密（文）大疏五上云。第二一因一果中。皆果相似。一蓋以障塵若度能除蔽。二帳以庇蔭若悲爲佛境。花以開敷如覺解清淨。三法忍和悅用嚴法身○八諸法如夢。是佛樓託之所也（已上）。
    抄。故經云。無著善根（文）問。今後九句一因成多果（云云）然見所引經。云無著善根無生善根所生（已上）旣擧一一因。何云一因乎。答。大疏云。第三無著下。一因多果。供無著無生但是一義。無生約理。無著約智。此二契合方成一因。文中九句可知（已上）。
    抄。如顯可重圓明（文）。
    抄。金色世界（文）名號品云。東方過十佛剎微塵數世界有世界。名金色。佛號不動智○有菩薩名文殊師利（已上）且託身土顯法門者。所居之土表所證之理。謂金色是不改之色故。表所證眞理之不變也。今現見金銀之薄。雖銀薄變爲黑色。而金薄雖經年全不改變。思之可知。能居之佛表能證之智。於中不動智佛是根本智。文殊師利是後得智。故知。託身土之事。顯理智之法。卽主伴之人。表本後之智。豈非當門之意哉。
    抄。彌勒樓閣（文）還源觀云。如善財童子○大樓閣前。暫時歛念。白彌勒菩薩言。唯願大聖。開樓閣門。令我得入彌勒彈指其門。卽開善財。則入已還閉如故。見樓閣中。有百千樓閣。一一樓閣前。各有彌勒菩薩。一一彌勒菩薩前。各有善財童子○以表法界重重。猶如帝網無盡也（之）。
    抄。火聚刀山（文）唐經六十四。於上抄云九逆同五勢。已引之大疏。
    抄。故一一事卽具無盡（文）問。鈔上總指中云。其同體成卽德。乃此中託事顯法生解門。但名異了（已上）又釋第四諸法相。卽門中云彼同體成卽德。是託事顯法（言取意）然今正釋託事之時。兩處云具足無盡不異於此（云云）如何。答。會解記意云。今觀前第七因陀羅門中。已會取具足無盡。攝在第六微細。第七因陀羅之二門中。全同前總指中。云其具足無盡德卽帝網門。亦微細攝並如下會（已上）此三門會通。卽前後符合也。又上總指中云。相作相卽相入相在。雖有小異而無兩門（云云）下正釋中。隨亦會通之。又上總指中云。彼不存廣狹。而存純雜。亦如下會（已上）下正釋中云。然此廣狹亦名純雜（云云）此等並前後符合也。何但此託事門。與同體成卽德。可令前後相違耶。故傳誤也。今詳前正釋鈔合云明知卽是事事無礙。古立同體成卽德。不異於此。由前鈔云但名異了。今疏云見花卽見無盡法界故。今指義同也。又今鈔合云故一一事卽具無盡之法。故立同體成卽之德。不出於此。謂一一卽是無盡者。是一一法當體卽無盡法也。卽是同體成卽德故。前引彼自釋云一一卽是一切諸法故。與下釋託事義同。明知。後人誤改易爾。不然卽鈔中前後相違也（已上取意）問。今見當門始末之解釋。隨一事卽是無盡法界故。名託事門。以無盡義同故。此中攝具無盡德云事。上正釋下總結。實以分明也。例如帝網微細有無盡義故。攝具足無盡德。今亦有無盡義同。何不攝之乎（是一）凡影略互顯者。聖教常途之習也。或標釋相望。或前。後對待。若本書末書。若當部餘部。互擧一邊兼含諸義。其例非一。不足始論。若爾今亦可上下影略互顯。何輒判後人改易乎（是二）若云後人改易者。恐上總指中。是後人改易歟。何必上總指是正本。於當門釋。後人改易乎（是三）抑有何道理。強以託事門攝同體成卽德。不收具足無盡德乎（是四）如何。答。諸門相攝。專可依彼此釋義之順違。然彼師釋同體成卽用。擧勝熱婆羅門刀山火聚。及彌勒樓閣重重無盡。並表顯法門之事。全是今託事門故。是爲定業。然彼師釋具足無盡德中。未見託事顯法之義勢故。不可攝之也。一義云。會解記釋大誤也。貞元疏第一云。八託事顯法生解門者。見此一塵。卽是見於無盡法界。非是託此別有所表。普賢塵毛皆是無盡勝因生故。卽此亦名具足無盡門本自具足（已上）若爾演義抄兩處釋。並見後人改易者。此貞元疏亦可誤乎。
    疏。謂三世各三（文）大疏九下（離世間品）云。古人釋云。義說爲九。寶唯有五。意云。如五日相望。前三爲過去三世。從後取三。爲未來三世。處中取三。爲現在三世。若依此釋。進無九世之體。退過三世之數。云何一念得具九耶。今謂若不令九緣起相由。但以三世緣起相由。卽九世成矣○總云一念者。前之九世相望以立。今攝末歸本。不離一念。卽此一念現在。是過去未來。是未來過去。自具三世。三世相由九十具矣。故以一融九。雖九而常一。以九別一。雖一而常九。九一無礙。沒果絕言（已上）抄十九下云○次古人下叙昔。三若依下。辨違。四今謂下曰正義。於中有三釋。一具約九世。緣起相由。釋設用九日。而爲九世。於理無違。二但以三世下。以三世緣起相由釋。三唯就一念釋。二中先明九世○疏總云下。二釋成十世。其義可知。疏卽此一念下。第三約一念成其九十。先成九世。此一念上雖因前後。而其三世全在一中。一中之三。更互相因故爲九世。本之一念故爲十了。從故以一下。以一對九。互融相成結成上義。九約於義。一約實體。體用相融故常九。一無有障礙。體用相奪。離一九相故同果海（已上）准此十世義。總有四說。一以五日相望而成。二用九日而爲九世。三但以三日作之。四唯就一念釋。問。三四何異乎。答。第三約三日故。亦可云九約於義。三約實體。例准可知。問。過未是無法也。何得圓融哉。答。流轉章云。問。若前念不滅。後念不得生。以二念不並故。旣其滅已亦不得生。以生無所依。故如。論云。滅法何能緣故次第緣。是故滅已無物。誰能生後。答。滅有二種。一斷滅。二剎那滅。今非斷滅故不同無物。問。此剎那滅。若不同無物。應非是滅。答。是剎那滅。必引後故。不同無物。若不引後。非此滅故（已上）晋經須彌偈讃品云。因緣故生。因緣故法滅（已上）准此剎那生滅。以生滅俱緣起法上之義用故。過未亦不同無物也。
    抄。然依舊解（文）問。舊解意。以五日作九世（云云）爾者清涼大師可許此義耶。答。進退有過故。不許之也。付之。約三世隣次相因。則自然以五日成九世也。謂過去現在。自是現在過去。彼過去未來者。豈非自是當現在現在哉。如是隣次相押之時。現在現在。自是當未來過去。現在未來者。卽是未來現在也。是則隣次相押之時。法爾自然。以五日成九世。全不可有進退之疑難。況今舊解者。卽宗家之所立也。何輒破斥之耶如何。答。雖似隣次相因實有巧便。而有三難。故清涼改之。一無九世體。二過三世數。三不能一念具九世（云云）初二兩難可知。第三難意云。古人意。但以五日作九世。而未顯五日。悉互爲緣起之義故。不能此九世總爲一念。爭成十世耶（爲言）仍清涼作三釋。遮上三難也。
    問。香象大師意。爲以五日作九世。爲三世互爲緣起成九世。答（云云）兩方。若云以五日作九世者。正檢離世間品記釋。不必見以幾日可作之。況花嚴問答意。但三世互爲緣起成九世（見）故彼上卷云。且約一人相續。以作九世等者。過去中畜生。現在中人。未來中作佛。如是三世。明難品云。一切衆生心。普在三世中。又云。一念無量劫等中過去中有三。謂一者過去過去。謂卽自當時是畜生。二者過去現在。謂卽其畜生是現在人。三者過去未來。謂卽其畜生是未來佛。此爲過去三世也。約現在有三。謂一者現在過去。謂卽現在人。是過去畜生。二者現在。謂卽是人。自當時人。三者現在未來。謂卽現在人。是未來佛。此現在三世也。約未來世有三。謂一者未來未來。謂卽其未來佛自當時佛。二者未來現在。謂其佛是現在人。三者未來過去。謂卽其佛。是過去畜生。此未來三世也。如是九世法。卽是一念故爲第十世。合總別爲十世（已上）如此釋者。無爭以一箇之三世。互爲緣起。卽成九世。全不見以五日作九世也。抑香象解釋中。何處有以五日作九世之釋乎。若依之爾者。今依舊解。以五日爲九世（云云）豈非指宗家等義乎。是以至相十玄門云。如是十世。以緣起力故。相卽復相入。而不失三世。如五指爲擧不失指。十世雖同時。而不失十世（已上）旣以五指爲例准。豈非以五日爲輒則乎。加之十世章。雖不分明云以五日作九世。而述三世相因隣次相押成九世之旨。無爭以五日作九世也如何。答。十世章釋此九世。總於五位有十門。此五位者卽五日也。謂過去過去。唯一謝滅。是但一門也。二過去現在有二門。謂過去位中自是現在故。以現在望之是過去故。三過去未來有三門。一過去家。未來故。望現在。是現在。現在故。望未來。此已謝還成過去故。四未來現在有二門。五未來未來唯一門。並准可知。上來次第相由有斯九門（等言取意）第十門略之。旣以五位成九世。豈非五日乎。但於花嚴問答釋者。
    抄。法從因出（文）大疏九下。
    疏。十此圓教法理（文）問。主伴門意。於教義等十對。通可有互爲主伴之義也。答。兩方。若云通有者。今見疏抄所引文。或云蓮花主伴光明主伴。或云人主伴修多羅主伴。並是就說經之事儀。當會之法主名主。其餘輔翼等名伴。全非於教義等法界法位擧一名主其餘名伴等之義門歟。故刊定記一（末）云。諸會中說普賢等類輔翼之衆。皆是果海菩薩。更相主助周遍法界。主主不並。伴伴不俱。主伴伴主同時成就（已上）准此全非約擧一全收等義（見）若依之爾者。今此十種玄門直談稱性之實義。更非一相之事儀。何局說主輔翼等之一往說儀。忘稱性融通之無方大宗矣。如何。答。凡所立玄門者。悉約稱性直談圓融。未必可拘說儀一相。故廣通法界。擧一爲主。其餘爲伴。清涼云有力能攝者爲主。無力所攝者爲伴者。卽此意也。然圓經中說主伴義。多約說儀故。所引文並顯此旨。但圓經意。如是約說儀成主伴。亦約稱性故。唐經第一說衆海雲集中。歎普賢等同生衆勝德云。此諸菩薩往昔皆毘盧遮那如來。共集善根。修菩薩行。皆從如來善根海生（已上）大疏一下云。云何共集互爲主伴故。主伴有三。一迴向主伴。二同行主伴。三如相主伴。皆共集（已上）抄五下云。疏主伴有三者。迴向主伴者。所修善根互相迴向。故今成佛遞爲主伴。二同行者。同修禪戒等行。三二俱稱性居然相收（已上）問。抄六上云。前云共集。與佛德齊故爲主伴（已上）此三主伴。若但示初二者。是諸教通談之義勢若云迴向同行二俱稱性。卽是第三如相主伴。圓經不共之玄旨也。又疏序說儀周普及教起因緣中依處（文）。
    抄。又法界修多羅（文）毘盧遮那品（卷第十一）說威光太子逢三佛中第二波羅蜜莊嚴王如來云。其佛爲說法界體性清淨莊嚴修多羅。世界海微塵等修多羅而爲眷屬（已上）。
    抄。若以餘經（文）問。以餘經望今圓經。可有名伴之義耶。答。名眷屬不名伴（云云）問。旣許名眷屬。何不名伴耶。答。會解云。鈔今言眷屬約當經中事等者。應作四句。一有唯主伴非眷屬。如此方十住法門爲主。餘方爲伴。餘方爲伴以非附本相從起故。不名眷屬。二有是眷屬非主伴。謂如餘經但與花嚴爲勝方便故稱眷屬。不與花嚴俱時相帶圓融而起。不稱爲主伴。三亦主伴亦眷屬。謂法界修多羅起時。攝剎塵契經。同起與法界經爲輔翼。故名眷屬。而主伴起故。復名爲伴。四非眷屬非主伴。謂餘經相望或外典等（此依集意已上）准此眷屬與伴有通局異。故餘經名眷屬不名伴也。德齊等俱時相帶。而有正有助。如次名主伴。故餘經望圓經有勝劣。故不名伴（爲言）。
    抄。今言眷屬（文）問。法界品末會。攝諸乘人。會中亦有如是主經眷屬經。就主經得一乘益。依眷屬經得三乘益（云云）是則當經中事也。爾者此眷屬經與彼餘經有何異。而此爲伴彼不爲伴哉。答。
    疏。事法旣爾餘教義等（文）問。以理可有事事無礙所依體事之義哉。答。不可有也。問。所依有十對。毎對各有二。謂一教義。二理事。三境智等（云至）然今教義境智等並具擧二種。今何於理事但擧事爲所依。而不言理哉。何況法界觀周遍含觀十門中第一理如事門（云云）旣理如事顯現如事差別何不爲所依體事哉。答。前疏列所依體事中云二理事。今文處引決擇。可見之。但於理如事門者。
    抄。今以能依玄門（文）會解云。今詳。若能依所依互擧爲首。上所依爲首。旣云教義同時教義廣狹乃至教義主伴。今擧能依爲首。合云同時教義同時理事同時境智乃至同時感應。而抄乃云教義同時理事同時等。豈是與上互擧爲道成異耶。特未審抄意智者更詳（已上）問。會解記之所疑尤有其謂。如何可會哉。答。此事雖難思。而抄旣云同時門中具教義同時等。卽此同時門中之一句。旣是總擧能依爲首。故次云具教義同時等者。擧所具之十對所依。但爲簡餘門教義等故。教義等下加同時二字。非是爲簡前所依爲首以顯能依爲首故云教義同時等。餘門亦准可知。
    抄。然其後千（文）後千者。以能依爲首。所成之千門也。前千者。以所依爲首。所成之千門也。決擇云。依依各具十門。門門各具十依。門門互帶依依互帶。實無二千。爲頭別故。如云三七二十一七三二十一故（已上）問。旣爲頭有別。則實可有二千別。何云實無哉。今若實無二千者。下結成無盡中。云具德無盡法門等。亦有言無實歟。如何。答。門依相望。則只是語之表裏。故實無二千也。門門相望。則能成有體有力者爲頭故。毎門可別立故。卽成具德無盡法門普眼境界也。思之。


演義鈔三下纂釋第四

　　第二明德用所因
    抄。德用所因（文）問。今云德用者。爲別擧佛果之德用。爲總指法界之德用。答（云云）兩方。若云佛果德用者。於一眞法界開事理等四種之法界者。直法界家之實德。何必別約修得之人德用乎。況圓經以法界爲宗。今明所宗之義理分齊。豈狹局約人門論佛果之德用乎。若云法界德用者。今一段疏抄悉約佛果內證外用以明德用。況德雖通法位。用是業用故。必可局佛果歟。如何。答。自宗意本有修生四句。以不二爲本。又述卽人卽法以人法無礙爲宗致。故法界之德用卽爲佛之德用也。貞元疏第一云。言德相者。勝德之相。謂如眞如具無盡法以爲其相。諸佛菩薩證窮眞如所成勝德。同彼如相任運卽入重重無盡。言業用者。由佛菩薩內自證故。對應化者。臨事施設。大小相入延促互爲等（已上）准此德則通法。用則局人門（見）但卽人卽法亦通人法也。
    疏。略提十類（文）問。今十因者。爲清涼新立。爲當如何。答。至相十玄門及方軌立十玄中。宗因雜列。香象大師五教章尚同彼轍。然旨歸探玄中。方始列論宗因。今疏家依用之也。故探玄記列十因云。一緣起相由故。二法性融通故。三各唯心現故。四如幻不實故。五大小無定故。六無限因生故。七果德圓極故。八勝通自在故。九三昧大用故。十難思解脫故（云云）然探玄廣釋初門竟。總結云餘門如旨歸（文）但旨歸列次亦異故。彼云。一諸法無定相故。二唯心現故。三如幻事故。四如夢現見故。五勝通力故。六深定用故。七解脫力故。八因無限故。九緣起相由故。十法性融故（云云）問。探玄旨歸及今大疏同立十因。何不一准乎。答。會解云。旨歸合果德於因無限中。開如夢現爲十義。今疏合取旨歸三四爲第五。合取探玄八等爲第十。故名神通解脫。故難思。爾故合爲第十。別開第六如彰像以足十義。探玄所以去旨歸如夢者。意唯約幻喩也○然別開於因果義。如下會。今疏却約三喩分爲三科。以夢幻義意稍同故合爲一。影像法喩稍別故別爲一（如疏釋中自見。已上）夢幻二喩同有五義。其相大同故。云稍同也。隨時開合是述作之常習也。問。今云因者。生果之因歟。爲當如何。答。決擇云疏因廣難陳略題十類等者。三支中因支也。如上所立十玄無礙。恐人不信生疑詰。問。有何所以得知是無礙耶。答一唯心所現故得知無礙也。此意。能變之心旣許無礙令心作境云何有礙。不取心境作義爲因。但取心上無礙之義爲因。不取境體作果。但取境上無礙之義爲因爲果。細思細思。二法無實性故。得知無礙也。但取諸法無定性義與彼玄門而作所以。餘准可知（已上）問。三支中因者。其相如何。答。入正理論疏上（慈恩釋）云。論因有三相。述曰。○初出體者。因有二種。一生。二了。如種生等。釋能起用故。名爲了因。生因有三。一言生因。二智生因。三義生因。言生因者。諸謂立論者立因等言。能生敵證者決定解。故名曰生因。故此前云此中宗等多言如爲能立。由此多言開示諸有問者未了義故。二智生因者。謂立論者發言之智正生他解。實在多言。由智起言。言生因。因故名生因。三生因者。義有二種。一道理名義。二境界名義。道理義者。謂立論者言所詮義生因詮故。名爲生因。境界義者。爲境能生敵證者智。名生因。根本立義擬生他解。他智解起本藉言生故。言爲正生因。智義遍生攝故。論上下數說多言。開悟他時。名能立等。智了因者。謂敵證者解能立言了宗之智照解所說。名爲了因。故理門云。但由智力了所說義。言了因者。謂立論主能立之言。由此言故。敵證二徒了解所立了因。因故名爲了因○義了因者。謂立論主能立言下所詮之義爲境。能生他之智了了因。因故名爲了因。亦因能立義成自所立宗。照顯宗故。且名了因（已上）。
    疏。十中前六（文）問。前六中。法性融通。是唯第四之一門也。今何云通約法性哉。答。今云法性者。是法爾之義也。謂彼教義等諸法。以唯心所現故。卽入無礙是法爾也。法性融通亦是法爾也。乃至如影像亦是法爾也。並非以佛力等故令然也（爲言）大疏二下（世界成就品）云。二法如是者。梵云達摩多。此云法爾。或曰法性。若是法性。則以本識如來藏身爲所依持。恒頓變起外諸器界。若云法爾者。謂有問言。何以諸佛衆生起於剎土。答云。法應如是。不可致詰。若會此二。謂法應如是藏識變起（已上）抄十七上云。疏若是法性卽以本識等者。約如來藏隨緣成立淨穢諸土。如三昧品引楞伽說。此從通相。不局衆生亦不局佛。若云法爾。卽法爾道理如十地說。疏會二文。於理可見（已上）十地論第一（決定之處）云一切法爾故（已上）問。若爾。今云法性者。眞如法性之法性歟。答。疏抄共釋云如來藏。故知眞如法性之法性也。問。大乘阿毘達摩雜集論第十一云。由四種道理○言法爾道理者。從無始時來。於自相共相所住法中。所有成就法性法爾。如火能燒水能爛。如是等諸法成就法性法爾。如經言眼雖圓淨空無有常乃至無我。所以者何。其性法爾（已上）其性法爾。明知火以熱爲性。水以濕爲性等。如是諸法其性法爾。故云法性法爾。豈是眞如法性之法性哉。爾者今指法爾義名爲法性者。例亦可同。何釋約如來藏等哉。答。諸法各持自性。並是法爾。故云法性法爾等。其義實爾也。但隨宗依教可有淺深。若依權小。則尤如來難。若依實教。則以理事相卽故。如來藏卽爲諸法所持之自性。有何難乎。況今前六門爲德相因。其德相者是眞界上性德之相故。云通約法性。眞如法界本性自然。是名法爾。故五教章十玄義云。圓融法界無盡緣起。無一一切並不成故。此俱論法性家實德（已上）又云。並是法性實德法爾如是也。非諸分別情謂境界（已上）准此可知。
    疏。八約果德（文）問。第八佛證窮者。可通業用哉。答。今疏云。唯是德相（文）問。抄四上正釋此門中。引普賢行品兩文爲證據竟。總釋云前卽德相此卽業用（已上）可通業用（見）如何。答。決擇下文釋云。問。前疏料揀云八約果德唯是德相。今抄引證何通業用。答。抄約利生故通業用。疏約佛證唯是德相故。疏中云約佛用亦德相上用故（已上）。
    疏。約佛用亦德相（文）問。約佛之時。可有德相業用之二別乎。答。兩方若云無者。凡德相者。眞界上之勝德。業用者應同機之勝能也。縱雖但約佛。彼應機之勝能是外用而非內德。何不分德用之二別乎。若依之爾者。今疏云約佛用亦德相（已上）爾者如何。答。就佛應機之勝能可有二。若內具可應同機勝能。是雖外用猶屬內德。若正赴機感所變化之色身等業用。是唯外用非德相歟。故唯識論第十云。四智品中。眞實功德鏡智所起常遍色身。攝自受用。平等智品所現佛身。攝他受用。成事智品所現隨類種種身相佛身攝變化身（已上）且如成事智。唯是後得智。不通本智。故但是利他之智品。而約內所備之勝能。則名眞實功德。故攝自受用。然亦正赴機所現佛身攝變化身。准此可知。但於今疏釋者。鈔家自釋之。決擇云。疏約佛用亦德相等者。釋非兩別也。謂佛利生自然業用。卽是德人本具之相。刀有斫刻餘物之用歸刀之也是小大薄之相（已上）會解釋鈔文云。擧例顯也。如人音聲辭辯。此雖是用。卽是有德之相。例佛證窮法界。全體之用云卽德也（已上）思之可知。問。於佛應機之勝能分二種云事不可爾。若約內證時。攝用歸體。全不見應機之相。何屬內證而亦存外用之相乎（是一）次說經正赴機所變化之色身等業用。卽是德者本具之相也。何不通德相乎。若許有不通德相之業用者。還同刊定。豈成能破乎（是二）又次云約機。則相亦講用（云云）爾者德相亦可有通用不通之二別乎。反例可齊故（是三）兩記解釋。
    抄。業用通染（文）問。刊定師意。業用通染（云云）今所言染者。可通有漏妄法乎。答（云云）兩方。若云通者。刊定記第一（末）云。第二業用中二先通顯所因。後別辨其相。前中謂佛菩薩成就無礙法界相應三昧。通明解脫陀羅尼等。用前體事對應度者。轉變自在。此所轉境通於染淨。如後所引（已上）准此縱雖業用以佛菩薩所成就云通明解脫。所轉變之境界是無漏淨識所變之相分也。爭通有漏可云耶。若云不通者。刊定記釋所依體事云。初體事者。卽是德用所依。此通二種。一純淨無漏。是德相所依體事。二通漏無漏。是業用所依體事（已上）業用通有漏妄染之法云事分明也。如何。答。一義云。今云通染者。約所轉之本質也。謂今轉衆生作佛身。雖約佛智所現之佛身是無漏淨法。而所轉之體事是實類衆生故。云通有漏也。
    抄。今明在佛德相（文）問。清涼大師意德相通染法可云耶。答。爾也。付之凡諸佛菩薩從初發心以來。觀諸法唯一性。證淨法界。所感之依正還同眞性。具足一切無邊無礙德相。如是德相同無爲性。尚非四相之所遷。爭可通有漏妄染之法乎。是以今抄今明在佛德相。染淨相盡而現染用。擧用同體故（已上）旣云染淨相盡。淨相尚盡。豈存染相乎。又雖云現染用。而云擧用同體。若全同眞體。爭有染用相乎。爾者破刊定云純淨而述通染淨。其義難成乎。如何。答。自宗意。融三世間爲佛身故。云佛德相通染淨。雖通生佛染淨。皆是正覺之體故。全不存迷相。約此義邊。亦云染淨相盡。故會解云。鈔德相染淨相盡而現染淨等者。亦如性起唯淨。緣起通染。而性起說生佛交徹染淨融通。正同此染淨相盡現而常虛故。得交徹爾（已上）圓覺略疏（普賢章）云。然淨緣起翻前染。緣緣無自性。染淨但融合。法界性起。唯性起故無斷盡。如花嚴說依此方名幻盡覺滿（已上）准此可知。又行願記第一明。淨緣起有分淨圓淨。其圓淨者。圓頓信解行成滿位。斷盡妄染始覺還同本覺之時。生佛染淨但是一性之運爲。彼此交徹。是卽佛德相也。豈不通染淨乎。但雖通染淨。但融合法界性故。云今明佛德染淨相盡也。問。自宗意佛果德相者。有爲無爲中何乎。答（云云）兩方。若云有爲者。探玄記五云。無明未盡障隔眞如。令修生德未全同眞故有生滅。今則返始覺同本故云悉淨。故不生滅也（文）又五教章云。以諸功德旣並同眞（文）又云。一得已後同眞如故（文）刊定記一（末）云。此事及德同無爲性。非相所遷。非分限取。唯普眼見。非餘境界（文）唯此等釋。佛果德相可無爲（見）若依之爾者。德相通染。
    抄。如十定品（文）私云。十定品中第二妙光明三昧者。菩薩身智展卷無礙。爲明此義故。擧寶山光影喩正覺重現無盡之義也。故唐經第四十云。佛子。譬如日出繞須彌山。照七寶山及寶山間皆有光影分明顯現。其寶山上所有日影。莫不顯現山間影中。其七山間所有日影。亦悉影現山上影中。展轉更相影現。或說。日影出七寶山。或說。日影出七山間。或說。日影入七寶山。或說。日影入七山間。但此日影更相照現無有邊際。體性非有亦復非無。不住於山。不離於山。不住於水。亦不離水（已上）大疏八上云。喩中有五。一明日光現影。七寶山者卽七寶山○但除妙高及雪香二山。山間有七香海。海現日影。山以淨金亦能現影。二其寶山下。明兩影互現。正喩菩薩自他互入。以彼影明淨如今之鏡故能互現。三或說日影下。辨得名不同。謂水中本影現山上影時。此所現影從山上出來入山間。若山上本影現水中影時。此所現影從山間出入七山上。故正入時卽名爲出。所喩可知。四但此日影下。明重現無盡喩菩薩帝網身土。五體性下。明體離二邊故能互現而無雜亂（等文）抄十八上。
    疏。初唯心現者（文）問。唯心現故者。爲能現之心有無礙德故。於所現法直具無礙義。爲更借心力令迴轉耶。答。此唯心所現之因。其義旨實難得。若准今疏鈔意。云能現心有無礙德故。卽於所現法上直具無礙德故。法爾自然卽入自在也（爲言）鈔云心旣無礙境亦無磯者。卽述此意歟。但旨歸云。三明一切法皆唯心現無別自體。是故大小隨心。迴轉卽入無礙。又釋。謂彼心所現毛端之處。此心於彼大世界。大小同處互不相礙。下文云。彼心不常住。無量難思議。顯現一切法。各各不相知等（已上）此二釋中。初釋全同今疏意。貞元疏第一亦立十因。全同今疏。但第二釋難得其意。而此亦以能變心各無礙故。所變四境互不相礙。豈非是心旣無礙境亦無礙之證據哉。又有人云。旨歸二釋中。初釋意云。心思念小相。則小相顯現。思念大相。則大相顯現。此大小二相全在同處俱時變起。以心無礙故。境亦大小無礙。卽今疏并旨歸云隨心迴轉者。是此意也。此約一人思想變起大小二相同處俱時無礙自在也。第二釋意。約多人相望。且如人天鬼冥。於一水境同處同時變起瑠璃等。雖彼三乘但謂業力不同。而別教一乘意云。彼衆生心此衆生心。卽此二心是有爲之事。心同處同時變起大小二相。互不障礙。正是事事圓融義也。問。四種有情頓變四境。實是業力不思議也。何以此爲事事圓融義乎。答。彼三乘教不知法界法爾之圓融道理故。縱雖見聞經中說芥子須彌之相入。而但謂此是神通解脫不思議力。不知彼法自性如是故。四種有情頓變四境。但讓功於業力。不知彼法自性法爾如是圓融無礙之道理也。然今一乘意縱雖業力。而自非彼法自性圓融無礙之道理。爭得同處同時頓變四境乎（爲言）。
    疏。二法無定者（文）問。今法無定性者。與彼依他無性卽是圓成之義。爲同爲異。答。今云法無定性者。小塵無自性。全是眞心所現。以眞心無定性故。小塵事相亦隨爾。故能容大虛。法性實德法爾如是。大小旣爾。餘一多中邊亦准可知。故云爾也。然彼依他無性卽是圓成者。會事相歸理性。故大不同也。問。疏云從緣而生無有定性。明知因緣生故無自性。無自性故畢竟空等之義也。爾者豈不同彼依他無性之義乎。答。今此大小是眞心全現之法也。以眞心不守自性無大小定相故。所現大小事相亦全同眞。無定相之故。疏云旣唯心現等。縱雖云從緣而生。何混亂彼依他無性等義耶。會解云。唯心現理。必從緣方有所現。言有定性者。卽無諸法自性之性義通性相。如次云至大有小相卽無定性亦無定相也。故次句云。性相俱離。此句出所因。謂由離自性自相故。大小不定也（已上）准此可知。問。縱雖法無定性。何以此爲相卽相入之因由哉。答。決擇云。勿謂諸法本不無礙由此十種令彼無礙。但令根信故置令言。如人遙指樹下有水。餘人不信。乃問前人。何以得知樹下有水。前人答曰。樹有曰鷺故。方能令彼信知有水。勿謂水本是無白鷺令有。但彼白鷺表有水因。今此亦爾（已上）白鷺於水有緣之物故。以樹有白鷺。令知樹下有水。今法無定性之義。於卽入之法有緣故。擧此令表知諸法卽入自在也。勿謂諸法本不卽入而由此無定性方始卽入也。餘門亦可准知也。
    抄。若云中道者（文）會解云。應多一者字。合云若中道二行不同。卽二行爲邊。與中道不同爾○且如入定出定二行別則爲邊。旣不定此二邊。亦不定此二之中道。故云事事無礙。若以契理爲中。不著定亂二行爲邊。卽理事無礙（云云）。
    抄。又卽一緣起（文）問。今以二義釋大緣起。其相如何。答。會解云。此中大法界緣起二義。初約多同緣起。次約一具多緣。皆大法界緣起爾（已上）意云。初約一切卽一。次約一含一切（爲言）還源觀三遍中。初二兩遍之義。於此中可准用也。
    抄。就初三門（文）自下釋異體同體大意。有三段。初正配釋疏文。次所以有十。暗引五教章文。後若爾以下。假問釋成。如是應知。
    抄。如因中不待緣是（文）問。上來未明因中不待緣等義。今何云名乎。答。會解云。然今鈔文。從以諸緣起門內。至後卽實體門。全書教章之文。彼先明緣起六義。次明緣起法故。例如因中不待緣等（已上）指事釋至下具引之。
    抄。若爾何以（文）問。躡何文處起此問乎。答。上釋疏意。以諸緣各異義爲異體門。正是同緣起門內不相由義。以互遍相資義爲同體。正是同緣起門內相由義。然次下鈔家指暗引教章文。而但與疏意相變故。自會通之也。意者。決擇云。謂要由各異（疏家異體）方得待緣（鈔家異體）要由遍應（疏家同體）方自具德（鈔家同體）鈔據直論。相由異體諸法互資故。不相由同體各自具德故。疏據所以。相由是同體所以。因相由故。各自具德。乃是同體。不攝由是異體所以。因各守自性方始互待其緣。乃是異緣（已上）。
    疏。文云多中無一性（文）問。引經何文證異體門義乎。答。引光明覺品多中一性等文證之也。大疏三上釋此文云。次偈入佛地德。上二句雙存一多相別故。次句雙泯形奪故。一因於多中應有一。多因於一有一中應有多。今多中無一。一無從矣。一中無多。多無從矣。故二俱捨也。而性相融通。入一卽是入多。名普入也。然一多相依互爲本末。通有四義。一相成義。一多俱立。以互相待有力俱存也。卽初二句。二相害義。形奪兩亡。以相依故各無性也。卽二俱捨是。三互存義。以此持彼不壞彼而在此。彼持此亦爾。故上文云一中解無量等是。四互泯義。以此持彼。彼相盡而唯此。似彼持此。此相盡而唯彼。故下文云。知一卽多多復卽一是也（已上）抄八上云。次偈入佛功德等者。文有三段。初略釋經文。二然一多相依下。束成四義。以順經文。三復總收之下。融成十門（已上）此第三段今略不引之。彼疏旣云以互相持有力俱存也。卽初二句故。今抄釋云。然由相成方各有體者正是異體門之義相也。
    疏。二互遍相資義（文）問。同體門意。此一卽多卽一也者。唯取一因之上遍應諸緣差別功能。云多卽一歟。爲當直取所應多緣卽名多一歟。答。學者所存區分。祖師解釋不一准。而今且存一義者。直取所應之多緣卽名多一也。問。今抄正釋卽具多卽一之文云。如十錢爲緣一錢當體自是卽一等。又□釋同體相入中云。如一本自是一爲本一應二爲二一等（云云可見）如此前解釋者。唯取一因上遍應諸緣之差別功能。名曰多卽一。此多一與彼本一因體無別故。是名同體（見）全非取所應多緣也如何。答指事釋五教章文云言不相由義至緣等是也者。此同體門。謂因緣之中以於一因應多緣故。各與彼多人全爲一因。是故此一因具多箇一因。然此多一因雖由本一因應多緣故有此多一因。然與本一因體無差別。是故名爲同體門也。爾乃一因遍應多緣故。所應多緣全爲因之所具德故。是故因外無別緣也。故云不待緣也。言二相由義如待緣等是也者。此異體門。謂於無盡大緣起中。諸緣相望體用各別。不相參雜故云異也。爾乃雖所應多緣。全爲因之所具德故。更待緣多。若無因緣各別體者。因緣雖亂失本法。故非緣起也。是故因緣別體方成緣起。由別體故。因外有緣。是故待緣（已上）旣釋章自具德故之文云。所應多緣。全爲因之所具德故。明知全取所應多緣。卽名同體門也。但於今抄釋等者。凡同異二門是緣起本法故。因緣相望尚須體用各別。但約資應之遍通名爲同體。其資應者。因能冥應於緣令法緣能共生果之法。是併因之功能故。名爲資應也。更至下可問答料簡。故旣是本法故。同體之得名專但約此資應。可釋本一上所具多一望本一無別體也。仍爲顯所具多一望本一無別體故。譬如一人望父名子望子名父等（云云）○旣所具多一望本一無別體者。卽此無別體之多一所遍應之二三等。卽約資應徹遍之義邊。總取爲本一所具之德。有何難哉。是卽雖縱約資應取爲所具德。而不妨因緣尚是體用各別。故同體之得名必約所具多一望本一無別體可釋之也。凡同異二門者。一法上之二義也。故抄下文釋緣起相由十門竟。更總結云。融通亦有六句。一或擧體全異具入卽俱。二或擧體全同亦具入卽俱。三或具同異。爰現無二體故（等文）。
    旣云擧體全異擧體全同無二體故。明知一體二義也。然若但取能應之多一。不取所應之二三等者。同異二門別體別法也。何云無二體哉。故知彼二三等諸緣總有二門。若約資助遍應之義邊。卽此二三等諸緣擧體全無有彼本一資應不徹遍之處故。卽取爲一之所具德。名同體也。然猶不失體用各別之義邊故。是名異體門。是卽於一法上所望別故。區分二義名爲二門。豈有二法別體立爲二門哉。問。此義不可爾。前所引今抄處處解釋並但取本一上能應之功能。獨名同體。未見一處而判直取所應二三等之文。若有其文者分明也出之。若無明證者。何背祖師定判。強構異端哉（是一）又疏下釋同體卽入云。由此一緣應多緣故。有此多一所應多緣旣相卽入。今此多一亦有卽入（已上）探玄記第一全同之。今抄下釋云。謂同體卽入由異體成（等文可見）如此等釋者。無爭唯取能應之一相卽相入名同體門之卽入。所應之諸緣相卽相入名異體門之卽入。不可有屬同體攝之義云事（是二）若旣取所應多緣。直爲本一之所具德者。全同相卽相入。何是爲緣起本法哉（是三）如何。答。大旨如前成申。若唯取能應之功能名同體者。此資應之功能。不徹遍彼所應二三等擧體內外歟。名不徹遍者。背佛教通談云擧體全作等之道理。又同異二門互不相攝。故不能二門各攝盡法界（如下引諸文可見）若許徹遍者。何無約資應全取所應名爲同體之義哉（是一）但於文證者。抄上文云。要由遍應方自具德耳（已上）要由遍應者。一因應多緣故。此一卽具多一故云爾也。卽由此一因遍應多緣具多一故。方取所應多緣爲自具德。故云方自具德也。指事釋正符合此抄意。如上引之（是二）又今抄云。疏此則一一各具一切者○其法界差別無盡法中各各遍應故。隨一一各具法界差別法也（已上）若但取能應之功能不取所應之二三等者。不能攝盡法。何云各具法界等哉（是三）又疏下釋隱顯門云。由異門卽入爲顯。令同體卽入爲隱等（云云）抄釋云。由同異二門義乖故。二門不得並立事。須隱顯（已上）若二門別法者。不可云不得並立。何論隱顯哉（是四）又同異二門者。由因中待緣不待緣義。卽是十地論因緣全集之義也。明知不待緣者。全奪諸緣歸因體故。五教章云。一因有力不待緣全能生故。不雜緣力故（已上）由此不待緣義。卽有同體門也。若不取應多緣。何云全能生等哉。全取所應多緣。直名同體者。勿論之事也。更有何所疑哉（是五）又五教章釋諸法相卽門中云。同體一門並攝一切無不盡故（文）又云。此同體中○窮其法界也○初發心時便成正覺（等文）若但無文證哉。況指事釋分明也。全非私構異端。思之。次於疏下文同體相入中釋者。凡因緣相望。大有二義。若但約所應。則體用各別之義存故。名異體門。若約能資應。則一味和順之義顯故。名同體門。是故縱雖約能資應應以攝所應亦名同體。而以所應必體用恒別故。同體之得名及卽入於。並約能應多一以釋之。若不爾者。同異二門可難別故云爾也。更至下第七門。具引決擇。可加料簡也。次於取所應直爲本一之所具德全同卽入之難者。下別擧題可會釋之。又發心品疏抄更更有異途釋。如下引之。次名緣起本法者。已上任一義旨。料簡同體門大意了。但大疏十下抄二十下釋及決擇釋並難見。至下第七門。如次具可引之。更有別義。又遂可抄之。問。疏釋同體義云。此一卽具多箇一也（文）爾者與下相卽相入中一攝一切之義。有何別哉。答。此事亦難定。且一義云。卽入義者。能成者有力有體。所成者無力無體。故攝所成歸能成時。方有卽入義。正是事事圓融甚深之極理也。然今云一具多一者。唯因緣相望纔論相資之功。未及有力無力等之義理。故只是緣起本法也。問。因緣相望力用交徹之時。由全有力全無力等義故。方得相卽入。然今亦因緣相望資應相遍故。云一具多一。豈非由一有力多無力等哉。爾者資應相遍。與力用交徹。有何差別。此同體門尚屬緣起本法。彼卽入等義方爲事事圓融哉。答。同體門與卽入門。並雖因緣交徹。而所望不同故。彼此大別也。謂若能生因緣。俱望所生果。論其能成功之時。有力無力等義。歷事方顯故。取無力無體之所成者。攝歸有力有體之能成者。名相卽。故知卽入門必由因緣果三法相望論其力無力等義也。故探玄記第一云。是故一緣是能起。多緣及果俱是所起（已上）同十三釋十地論因不生故緣生故等文。總有五說。第五緣起無礙門云。但因緣生果。因緣相望各有二義。一全有力。二全無力。謂因望於果有於果有全不生。緣必全生生緣必全生故。云因必全生故。云緣不生自因生故○此門有二義。一據力具有不有義。故令相入○二據體有空不空義。故有相卽（已上）大疏七下全同之。准此望所生果因緣相資以論能成所成之時。能成者有力有體。所成者無力無體。故得有相入相卽義也。然此同體門不如望所生果。但因緣二法相望且論資應相遍之功。以能應之德攝所應之法。方爲內具德之許也。旣不望所生果故。未有能成所成之義。無能所成之義故。未能力用交徹。何得相卽入乎。故見列祖處處解釋。述同體門義之時。未見一處言能所成有力無力等又云能生果之文。思之可知。問。且不望所生果。是因緣相望資應相遍者。其義如何。答。因爲緣是用也。緣爲因是緣也。如是二法對待不相違背。極和順故。得爲能共生一果之法。是名資應也。因相應緣。緣相應于因（爲言）例如生一苗則可有因可有緣。所謂穀爲因。餘金石等非因也。水土爲緣。餘木杌等非緣也。其故者。唯此穀子相應于水土。非彼金石等是相應法。水土相應于穀子。例可知之。故穀爲水土是相應之因法也。水土爲穀是相應之緣法也。爾者穀當體自是本穀。應水之時乃詺本穀以爲水穀。應土爲土穀。乃生應人功。爲人功穀。故本穀上具多箇穀（已上。喩如同體門）如是因緣不相違背。極和順故。果能得生一苗。以能生者有體故。能攝所生者。方得卽入也。是卽第四門（已下）所談也。至下引決擇義苑可見之（已上喩相卽入義）以喩例顯其義甚顯者歟。思之。問。不望所生果因緣相資云事。不可爾。且六相義云。椽是因緣。由未成舍時。無因緣故。非是椽也（已上）況法界緣起者。九世十方同一緣起。全無望所生果以不論能所成之時分。爾者不可有但因緣相望之義歟。加之探玄云。因緣生果。因緣相望。各有二義等（云云）明知不望所生果。則不可有但因緣相望之義云事。又處處解釋述同體門義。未見一處而明有力無力等卽入義之文云事。不可爾。演義抄十下云。云何異體。一一殺等各有體故。云何同體。差別界體同一體故（已上）旣云同一體。豈非相卽義乎。答。雖法位是同時。而約所望有別。區分義門。是常例也。謂因緣相資是前也。由因緣資應相遍故。方能共生一果。是後也。因前果後是名義前後。非謂時有前後也。例如十玄門云。問。若一多要待緣成無爲。同時爲是前後耶。答。緣成故。常同時而先後。所以然者。一卽十十卽一故。常同時。而向上去向下來故有先後也（已上）是則向上向下。若就法體。則是同時而約義門有先無後也（爲言）今亦可爾。准例可知。但於抄十下釋者。大疏四上（發心品）釋卽入所由有三門。謂以法性融通門釋中云。同體異體准上思之（已上）彼抄釋此文。非是緣起相由門中同體異體。不可相濫也。
    疏。文云。知以一故疏（文）大疏三下。次二偈展轉釋成。初偈釋無一之義。上半相待。而有通同異體。下半緣生。故空則一多相盡矣。後偈上半釋前偈下半。無能所作故。無所依從業想生故。是和合。故半釋成上半。云何知無能所異業想外無我所故（已上）此後偈者。經云。無能作所作。唯從業想生。云何知如是。異此無有故（已上）初偈者。如疏抄引者是也。
    疏。三俱存無礙義（文）唐經七十六云。爾時善財童子。見摩耶夫人現如是等閻浮提微塵數諸方便門。旣見是已。如摩耶夫人所現身數。善財亦現作爾許身。於一處摩耶之前恭敬禮拜。卽時證得無量無數諸三昧門。分別觀察修行證入。從三昧起右繞摩耶。并其眷屬合掌而立（已上）大疏十下云。第二爾時善財下設敬自道已除故。現身等彼。上並是住體遍應（文）抄二十下云。疏上二並是住體遍應者。然此卽緣起相由門中三義。一諸緣各異義。二互遍相資義。三體用無礙義。今言住體卽諸緣各異言遍應者。卽互遍相資。卽住體而遍應。是第三體用無礙也。然上摩耶萬類殊應。卽異體中多。今此善財一類之身。遍對摩耶卽同體中多。若約摩耶善財並不分而遍同異雖殊。住體遍應義無別也。摩耶亦是同體一卽多。以隨所應異。無二體故。自言非一處住非多處住。善財亦是同體多卽一。諸處善財卽一身前之善財故又二聖互望並含同體異體。以一摩耶應多善財故。此卽摩耶爲同體。以多善財對摩耶故。卽善財異體（已上）抄云。然上摩耶萬類殊應者。後經次上云。或現超過他化自在天女。乃至超過四大天王女身（等文）。
    抄。一擧體全住下例釋（文）問。上十玄門中。或云句數分別。或云句數料簡。爾者今亦直可云句數料簡。何云例釋哉。答。
    疏。四異體相入義（文）問。自下諸門通明卽入等玄義者。擧因由所成之宗法歟。爲當卽入之義亦通因由歟。答。亦通因由也。問。此義不爾。凡緣起相由十門。偏明諸緣互相由藉之旨。爲玄門之因由因故。雖十門不同。通名緣起相由。其相由者。統要言之。不過三義。一諸緣相望。體用分別而相待相由者。十門中第一門是也。故抄上文云。二相由義。如待緣等○後卽異體門（已上）二諸緣互遍應方卽相由者。第二門是也。第三門雙存前二義。應知。三多由一成故。一有力有體多無力無體等。正是一多相由之義也。如云若無一卽一切不成。思之。卽今第四門已下。廣明用有無體空有。爲卽入無礙之所以者是也。然卽入之義以如是諸緣相由爲所以。方所成之宗法。只是無礙之義。全非相由之義。今何云卽入之義。亦通因由哉。故決擇第三云。有體無體有用無用是緣起相由門。相卽相入乃是玄門（已上）又云。何以佛身在後塵中。卽以一塵有力作能攝。佛身無力爲所攝。無力必假於有力。有力必資無力。緣起義成作相入之所以也。此意但約有力作能攝所入所以。無力作所攝能入所以（已上）又云。有體能成。無體所成。但是緣起相由。作相卽玄門之所以（已上）加之義苑第九云。由因中空有之體故。宗中明緣起相卽。由因中有力無力之用故。宗中明緣起相入之用（已上）又行願疏序云。緣起得之而交皎（已上）同記第一釋云。先約義緣起相由。後交皎約法也（已上）意云。緣起相由只是約義理明其因由。卽入交皎方約宗法（爲言）明知卽入唯局宗法不通因由者。諸師一同之定判也。今何云通哉（以初心學者多不簡別故廣引之）答。別約相入相卽二種玄門。尤如所引。但約餘玄門。則卽入義亦作因由。如疏下自配釋。可見之問。抄下釋結屬文云。後之七門從前三生。前三融故。後七必融。故十門一揆也（已上）決擇釋云。前三正是緣起相由所以。後七乃是玄門將果顯因也（已上）果者因由所成之宗法。謂相入相卽也。明知後七門中。廣明卽入義者。只是爲顯因由中用有無體空有。非謂卽入義亦通因由也。但於疏下配釋者。且如云。異體相卽具隱顯門者。以相卽之宗必帶體空有之因。其體空有之因兼成隱顯門故。云爾也。非謂直以相卽爲因成隱顯之宗歟。如何。答。抄下文云。上來九門俱有卽入同異四義。因斯四義。以成十玄（已上）明知卽入二義。亦通爲成餘玄門之因由也。謂由異體相入具微細門等。如下疏自釋。可見之。又抄上文云。二廣狹門別中先辨者。是別門之由（等文）是卽於十玄門中。亦可有以此門爲因由方成餘門之義。爾者卽入二門亦准應知。
    疏。如論云因不生（文）問。疏爲證異體相入之義。引地論因不生等文。爾者今此因不生之不字但局遮情歟。通表德歟。答（云云）兩方若云是遮情者。今此論文明圓經所說緣起無礙甚深觀行。卽後緣起諸法力用交徹因果相卽時。備無力無體之德。指此勝德云不自生等。豈非表德哉。若依之爾者。凡非無不之三字並約遮情者。常途之所判也。今何不爾乎。如何。答。探玄（第十三）大疏（七下）釋此論文。共作數量釋中。今依緣起無礙門意引爲證也。如抄應知。且如大疏云。二約無礙者。但因緣生果。各有二義。謂全有力全無力○此復二義。一約用則力用有相入義○二據體有空不空有相卽義（等文）准此案云因緣生果時。能生者全有力全有體。所生者全無力全無體。如常應知。此等並是法界家實德法爾如是。卽是如理智中如量境也（云云）故知今云所成者無力無體。其所無之力體全非情謂之力體。正是緣起之力用也。其能無之無字全非除執之語。卽是顯德之語也。所謂無力之無能顯因力歸緣力之德。無體之無能顯因體廢己同他全如虛空之德。若此無力無體之德則緣起不成故。豈非此無字顯德之語哉。爾者所無之力體正是緣起法界之勝德。全非情謂之力體云事。亦分明也。例如云以有空義故一切法得成。今依力體無之德方成緣起也。無力無體旣以如是不自生不他生。亦准可知但。疏若各唯有力無無力。則准此諸處但云一有因多無力等。並望所生果以論一因多緣力用有無也。以若不望果。則不可論力用有無故。又餘處云若無一卽一切不成者。此亦可爾。例准思之。答。探玄記云。得此一緣令一切成起所起成故。緣義方立。是故一緣是能起。多緣及果俱是所起（已上）准此上云一緣者。一因也。下云一切者。多緣及果也。故探玄記云俱是所起。其次下卽云是卽多爲一成爲一成多是無體等（云云）又一義云。今疏但就因緣明有體無體也。其故者。以本爲生果諸緣相望全體形奪故。不別論果也。
    抄。又若不相卽（文）問。上明有二過之旨竟。更云又若不相卽等。爾者是上二過之外重付別過歟。爲當總結上二過歟。答。自上問答至今又釋。全是寫五教章。然彼兩記釋不同也。一義云。義苑云。答中初定過○又若下結過。謂自性等者。若二有俱時。成自性常過。二空俱時。成斷滅過（已上）一義云。折薪云。又若下別是一義以答前難故。云又若。不卽重牒前難以答也（已上）指事云。且如因體由緣顯因性空攝同於緣。何者謂若無緣則無因故。心生果名因。無緣果不生。是時不名因。明知此因會歸後緣。爲不自生。是故緣是有義。無不能攝。因是空義。無不所攝。因所攝故廢己同緣。緣能攝故攝因同己。緣體由因顯緣性空。攝同於緣○明知此緣會歸彼因。爲不他生○爾乃由因緣相卽故。因緣門中空有二義卽現前也（等文）折薪云別是一義者。准此可思。
    疏。七同體相入義（文）決擇。疏七同體相入義等者。問。一體法如何立相入玄門耶。夫相入者。自他體在但互涉入故。答。同體之法。凡夫見時。可定同體。聖智觀時。同異無礙。是故得立相入玄門也。如菩提場世尊與忉利等處世尊互相涉入。豈不得立相入門耶。若爾還是異體。何名同體耶。答。就本眞體全此全彼故。約凡夫解。唯一體故。若不許爾。云何異體之法相卽門中許唯一體法耶。彼此異因不可得故。又云何得立法。無定性故。同體相卽。准此可知（已上）又次上釋鈔云。一錢當體自是本一等。又云。如一尊佛（乃本一也）而應多根物旣異感。佛必殊形（卽多一也）雖應質不一。然本身無二（多不礙本一也）匪唯佛云能爾。抑又法法皆然。故抄云。如十錢爲喩。其法界差別無盡法中。各各遍應故。隨一一各具法界差別法也（已上）此等已正順摩耶夫人住體遍應等之疏抄。思之。
    鈔。謂同體卽入（文）決擇云。抄異體相入故合同體相入者。旣忉利天根旣入菩提場佛身。彼忉利天佛豈不入菩提場佛身中也。相卽准知（已上）。
    抄。此有二義（文）初義意。約同異二門唯一故。異體門一多相由。別必可同體一多亦相由。更不待言也（爲言）次義異約義門各別故。同體門一多互爲緣起。令例同異體相由也。疏又由異體相入帶同體（文）決擇云如忉利等。毘盧佛身皆入菩提場毘盧佛身中。此菩提場毘盧佛身。更何國佛身中旣所入。菩提場毘盧佛。在何國佛身中彼能入。忉利等毘盧佛居然在何國佛身也（已上）。
    正和三年（甲寅）五月。於泉州久米多寺談義之次。草創之。今元享四年（甲子）九月十七日。於武州六浦庄金澤稱名寺。更加修飾。然猶有繁亂闕略之過失。併亦待再講懇談論之糺正耳。
                末資湛叡（通夏三十俗壽五十四）
建武二年（乙亥）九月二十七日。於稱名寺再講重修耳。
                    湛叡（通四十一俗六十五）
歷應三年（庚辰）六月十五日。於武州金澤稱名寺二階之下。拾談義打集之餘暇。令書寫此抄而已。
                        花嚴宗末資乘均（三七）

演義鈔四上纂釋上（自下決擇第六後半會解第八後半）

　　第四法性融通門已下
    刊定記第一（末）云。第二德相者。第八迴向說者。眞如一百門德皆名眞如相。又起信論云。眞如相大者。具足無量性功德故。此德卽是相名德相也。今此將顯如所起果故。以如德而名其果（已上）如德者眞如十德也。其果者同時具足業十種玄門也。
    問。以法性融通之因由所成之十玄門者。有爲無爲中何乎。答（云云）兩方。若云有爲者。旣以稱性之由顯卽入之玄義。豈存有爲虛相乎。是以刊定記云。眞如性旣具過恒沙德。眞所起事德量亦然。是故此事及德同無爲性。非相所遷。非分限所。唯普眼見。非餘境界（已上）此事者色心時處身方教義行位等十種體事也。及德者德相十玄也。旣云同無爲性等。明知非有爲也。若依之爾者。無爲是眞理也。何云事事無礙哉。玄門中有十世門。豈無有爲遷流之義哉。答。
    疏。若唯約事（文）問。唯就事門立事事相卽之因由之義可有歟。答（云云）兩方。云無者事事圓融之因由不可局法性融通門。或云緣起相由。或云神通解等。正是就事門之融通無礙之因由。何云無乎。若依之爾者。今云唯約事則互相等（文）如何。答。
    抄。是知有言（文）決擇云。言斯言未當。爾者此唯約但空之理也。闕事理無礙及不空之德也（已上）。
    疏。花藏品（文）問。見所引文全不說稱性融通之因。但直明何重引之哉。答。一義云。擧宗顯因歟。一義云。大疏二下釋云。世界成就品題名有兩釋中第二釋云。世卽隱覆無爲不可壞。法從眞性起同無爲。法卽隱覆有爲可破壞。世各不相雜。是其分齊。故感裟婆者對花藏而見娑婆。感花藏者對娑婆而見花藏（已上）抄七上云。二以隱覆釋世○今爲此釋。令花藏剎從無爲起。同於眞極不可破壞。是故感娑婆下雙出不離隱覆之義（已上）准此花藏名爲世界者。卽顯覆有爲同無爲之義。故知彼世界中所有塵悉是稱性無爲之塵也云事。故還源觀云。二者塵出生無盡遍○故經云。如此花藏世界海中。無問若出若河乃至樹林塵毛等處。一一無不皆是稱眞如法界具無邊德。依此義故。當知一塵卽理卽事。卽人卽法。卽彼卽此。卽依卽正（等文）明知旣云花藏世界所有塵。卽顯此等塵是稱性融通也。唐經第十（花藏品）云。花藏世界海。法界等無別。莊嚴極清淨。安住於虛空（已上）今疏以此意故引爲證歟。抄三下同時門中釋法界之言可見之。
    疏。二事旣如理包（文）問。包遍二德者百門中何乎。答。普攝諸法德。是能包也。性常平等德。是廣遍也。問。若爾與次又釋有何異乎。答。初釋意。以二德合爲廣純之一邊。由但約義意故云變壞狹相。次又釋意。以二德如次別配純雜廣狹。准此可云又廣狹也。廣字含遍容之二義云事。今釋爲明證。具如抄三下釋列名中。私料簡之。
    抄。明眞如具百門之德（文）唐經第三十說如相迴向順如之行竟。次對如廣辨中擧百德。彼疏攝爲十德。謂初十是初地遍行眞如德。今用三德也。次十是第二地最勝眞如德。今用一也。次十是第三地勝流眞如德。今不用也。次十是第四地無攝受眞如德。今用三德。次十是第五地類無別眞如德。今用五德。次十是第六地無染淨眞如德。今無所用。次十是第七地法無別眞如德。今引四德。但抄合爲二。故已上總成十四種也。次十是第八地無增減眞如德等。今全無所用。抄。一譬如眞如（文）初門有二德者。第四眞如中云。譬如眞如與一切法而共相應。善根迴向亦復如是。與諸菩薩聽聞修習而共相應（已上）第五眞如中云。譬如眞如與一切法不相捨離。善根迴向亦復如是。攝持一切世出世法（文）。
    抄。二譬如眞如（文）第二門二德者。第四眞如中云。譬如眞如性常平等。善根迴向亦復如是。於諸世間修平等行（已上）第五眞如中云。譬如眞如普攝諸法。善根迴向亦復如是。盡攝一切衆生善根（已上）。
    抄。三無所不在德（文）第二眞如中云。譬如眞如無所不在。善根迴向亦復如是。於一切處悉無不在（已上）問。第七眞如中亦云。譬如眞如無所不在。善根迴向亦復如是。十方三世諸佛土中。普現神通而無不在（已上）爾者今抄指何德乎。答。
    抄。四不離諸法（文）第四眞如中云。譬如眞如不離諸法。善根迴向亦復如是。盡未來際不捨世間（已上）第五眞如中云。譬如眞如與一切法同其體性。善根迴向亦復如是。與三世佛同一體性（已上）。
    抄。五無有分限（文）此二德者俱是在第□眞如中。但今無有分限者。經無此文。故決擇意云。經云。譬如眞如遍一切處無有邊際（已上）卽是無有分限之義也（云云）又經云。譬如眞如恒守本性無有改變。善根迴向亦復如是。守其本性始終不改（已上）問。以無分限等義如何成隱顯門哉。故刊定記云。四由諸體事各有同法性中性常隨順德。及恒守本性無改變德故。可隨應有隱顯德（已上）意云。隨他故隱。守性故顯也（爲言）此釋尤有理歟。如何。
    抄。六普攝諸法德（文）決擇云。廣狹微細二中。普攝諸法合爲一德（已上）是卽兩用一德也。
    抄。七畢竟無盡（文）第五眞如中云。譬如眞如一切法中畢竟無盡。善根迴向亦復如是。於諸衆生迴向無盡（已上）。
    抄。八與一切法（文）決擇云。相卽託事二中。與一切法同其體性合爲一德（已上）。
    抄。九遍在晝夜（文）第七眞如中云。譬如眞如遍在於夜。善根迴向亦復如是。於一切夜放大光明施作佛事○遍在於晝○遍在半月及以一月○遍在年歲○遍在成壞劫○（等文）決擇云。准中晝夜年劫以爲四德。此攝合論但云二德（已上）抄。十性常隨順（文）第一眞如中云。譬如眞如性常隨順。善根迴向亦復如是。盡未來劫隨順不斷（已上）但今云與一切法恒共相應者。此亦中無此文。故決擇意云。第五眞如中云。譬如眞如與一切法無有相違。善根迴向亦復如是。不違三世一切佛法（已上）旣云不違三世。故知是常恒相應之意也（云云）然有一義云。前同時門云與一切而共相應故。今亦再用此一德。故刊定記云。五由此彼事各有同法性中與一切共相應德故。相重有主伴德（已上）准此可知。問。若爾今疏云恒相應。抄亦云恒共相應。共有恒字。是顯三世常恒相應不違之義（見）然今所引文並但云共相應而無恒字。何慥當哉（是一）何況若再用一德者。卽闕一德。何抄上文云十四種德哉（是二）。
    疏。五如幻夢者（文）問。十因中第五六者。但以喩重顯前唯心所現等義。爲當更明別義歟。答（云云）兩方。若云但以喩重顯前四因義者。法界圓融之因由無量中。略提十類。此十類者各別因由。更不可有彼此相涉之義。故疏上文云。十中隨一卽能令彼諸法混融無礙（已上）如解釋者。不借唯心所現等四因。但用如幻夢之一因可有爲無礙因由之義（見）若是法喩別更非別義者。爭有此等道理乎。若依之爾者。喩有五義。法亦有五種。其法五種者。自當前唯心所現等義。此外有何義更以幻喩可顯之耶。如何。答。會解云。疏猶如幻師等下。疏就法喩中各開五法。如結一巾幻作一馬。一有所依巾。二幻師術法。三所現幻馬。四馬生卽是馬死。五愚小謂有。初巾喩法性。二術喩能起因緣。謂業惑等。三喩依他起法。卽衆生等。四喩依他無性。卽是圓成。五喩取爲人法。今菩薩反此故云解了。評曰。今云幻師能幻卽第二義故。合中約能起業緣也。今云一物爲種種等卽第三義所幻諸法故。下合云一異無礙。若約行人。了此從業緣現。所現依他等法無性故。令緣起無礙有此一異無礙者。卽同前緣起相由門也。若了此從緣無性以法性融故無礙者。卽同法性融通門也。若但了無性一異不定故令無礙。卽同法無定性門也。若了業幻無性全眞心作。卽同唯心所現門也。故五六約喩。前四約法。爾故前疏云前六通約法性爲德相因也（已上）大疏八下（十忍品）云。然開此夢義亦有五法。一所依。謂悟心以喩本識。二所因。謂睡蓋以喩無明習氣。三所現。謂夢相差別以喩緣所起法。四此夢事非有而有。但心變故非現前法。五令夢者取以爲實（已上）以此夢以外同前四門。准上幻喩可知之。但於十中隨一等釋者。今用如幻夢等喩者。爲令人直了知無礙宗。未必爲顯唯心所顯。於義但其所以外之法理自當前唯心所現等義（爲言）如例法花經法譬因緣之三說。雖是三根入門有異。其譬喩品三車四車之外說自合前方便品之法說。謂方便品所說之一乘外更有喩品所說之一乘歟。准例可知。一義云。正見攝科釋。先明幻中云先喩後合。後明夢中意亦同之。故知當門自有法合。何遠合前四哉。是卽合五六各別自成事事無礙宗之因也。謂如決擇云。如人遙指樹下有水。餘人不信乃曰。樹有白鷺。故方能令彼人信有水（云云）具如前法無定性中引。凡因由者。擧所立宗有便之事。令人信所成之義也今亦可爾。欲令人信事事無礙故。若有少分而花順無量道理之事。擧此令例知圓融之深義。然其中如緣起相由法性融通等者。親成無礙。餘因多分但擧相順之法。令例顯無礙之宗義歟。故知五六亦各別因由也。況下釋因無限中。以前六門爲六種各觀行哉。可見之。
    抄。明知業卽幻師（文）問。文意如何。答。花藏品以衆生業力喩幻師呪術。故知疏云業幻者。業卽幻師也。問。縱雖欲顯業卽幻師之義。何必強安明知之言耶。答。此有深意。謂有難云。若約喩者。幻師是實人而非幻人。但所作事是幻法也。若幻法合則亦業因非幻。但可所生果是幻耶。故今爲會通此伏難。廣引花藏品·中論·及十忍品諸文也。意云。能生業·所生果。並是幻也（爲言）會解云。言又如中論等者。問。今云如幻爲能幻之師如幻耶。答。二皆如幻。下疏云然緣亦從緣故因果俱幻。中論云譬如幻化人復作幻化人卽斯意也。鈔釋云。謂有難云。若以第二惑爲緣令第三依他爲無性者。第二業惑應當是實不從緣起。故今釋云。亦從緣起。謂業從惑生。惑由虛妄分別。卒主無住皆託因緣。故引中論因俱寂。故論合云。如初幻化人（乃至）則名爲業果（已上）。
    抄。昔人云枕上（文）決擇云。卽是唐宋類詩中春夢詩也。乃古今岑參所作具云。洞房昨夜東風起。遙憶美人湘江水。枕上行時春夢中。行盡江南數千里。上之兩句非此所用故抄不引（已上）。
    疏。六如影像（文）問。十因中第六名如影像歟。名如鏡像歟。答。會解云。決擇云。影字尋鈔自知。今亦謂合云鏡像。故疏以二義釋之結云。故一切法互爲鏡像。此是喩體喩一切皆如鏡如像。如鏡時爲能現。如像時爲所現也。故鈔中揀去但取像喩。以況性空虛無之義。今疏正取卽入自在。一切法皆具鏡像二義也。旣釋之與結皆約鏡像。何得標名乃云影像耶。故知必錯爾（已上）會解旣引用。決擇助釋顯義。明知兩記共以爲鏡像爲正也。問。上標列及今疏·抄·貞元疏。同標名云影像。豈皆是錯乎。但於釋結皆約鏡像。何標名云影像之難者。准十忍品。初標名云如影忍。而下釋中云。譬如日月。男子女人。舍宅山林。河泉等物。於油於水。於身於寶。於明鏡等。清淨物中。而現其影（等文）疏八下云。文具五法。一日等爲所依本質。二於油下明能現之處。上二是緣。三而現其影下明緣之所起。四影與油下明有之非有。五然諸下愚小謂有（已上）初本質者。若別喩菩薩現身。則日等喩悲智願等。若通喩一切法。則日等喩因。次能現中。大疏云。然此文具攝論三喩。一以油水對上日月爲水月喩。喩於定地所引境界。以水有潤滑澄清性故。鏡等影像闕此潤等。喩非定地。二以於身對上日月爲光影喩。身映日等而有影故。弄影多端故喩於諸識。三以寶鏡等對上男子等爲影像喩。喩非定地果報。以鏡中影像離於本質別現鏡等之中故。喩於果與因處別（等文）准此經文并疏配釋。攝論三喩中影像喩。今亦縱雖別釋總結並約鏡像。而其標名可云影像喩（見）如何。答。
    疏。略有二義（文）問。今云含明了性者。色聲等諸法悉含像慮覺了之性歟。答。經云。知一切卽心自性。論云。智性色性本無二故。若依此等經論。無非其義。但今釋意以諸法爲能現之義邊。如明鏡影像故。云含明了性。非必謂含開覺了別之性歟。問。若爾何故疏釋含明了性之所以云一心所成故哉。圓覺略抄四上云。疏總該萬有卽是不云攝歸（已上）今疏全同此抄意歟。何況法相當體便是一心。以本是心故爲能現。尤有其理。然有何難不許之哉。加之下云分別所現如影像故。明知緣慮明了爲能現之鏡云事。如何。答。
    抄。然約境像喩（文）會解云。故抄中揀去（等文如上引）意云。自下簡濫也。謂若有問云。疏先標名云如影。次釋中雖云略有二義等。而但云分別所現如影故。爾者與十忍品如影忍具攝論三喩中鏡像喩有何別哉。故今釋云。約彼鏡像喩。則以鏡與像是別事故。如影忍之影無能現鏡之能。但取所現之像。以況性空虛無之義也。故十忍品說此忍有法喩合。彼疏云。初法中有十一對分三。初七對雙遮顯性以成止行。如影無實故。二非修下二對雙照性相以成觀行。如像雖虛而現故○三雖常下二對遮照無礙成雙運自在行（已上）准此應知。然今疏云。如影像者。一切萬法悉如影像。所以者何。一切萬法皆有二義故（云云）如疏應知。故今抄釋云合取卽入自在等也。抄文髣髴故具引示。
    抄。鏡不是像（文）大疏八下（十忍品）云。三以寶鏡等（等文如上引）抄十八上云。疏三以寶鏡等對上男子等者。釋第三喩○此攝論意。對前水月等定地境故云非定地。則鏡喩於因。故云謂無明等本質喩緣。影喩果報。故淨名云。是身如影從業緣現。又鏡喩本識如來藏性。本質喩無明業等。像喩果報。如問明品。若將鏡像別喩現菩薩身。則鏡等喩菩薩本。質喩機。像喩菩薩所現之身（已上）此三釋中初二共是攝論意歟。
    抄。彼云然諸衆生（文）問。文意如何。答。此如影忍釋中文。具五法（云云）略如上引。今引第五愚小謂有之一段文。准大疏分三。初示執著相。謂於彼此有無爲定執故。次遠物近物等者。擧影正義以顯上爲是執。不知此影無遠近故。抄十八上云。疏不知此影無遠近故者。卽釋經中。影不隨物而有遠近。如執鏡臨池。池中月出。而此影不近。天上之月去地四萬二千由旬。影落潭中而不遠。以喩菩薩遠在他方恒住此故。雖在此處常在彼故。安有遠近之異相耶（已上）次菩薩摩訶薩等者。法合中。
    疏。七因無限者。刊定記第一（末）云。先通辨德相因○謂佛菩薩從初發意修諸行時。一一皆與法性相應常觀諸法。若同類若異類。若同體若異體。若雜染若清淨。相雖差別其性是一。問。付明因無限。其義者旨歸·大疏爲全同。爲當不同歟。答兩方。若云同者。旨歸合果德於無限中故。爭同佛證窮之外別所立因無限義耶。明知彼此可不同事。若依之爾者。今疏主所立專依彼旨歸等。尤可云彼此同。如何。答。一義云。探玄·旨歸少有開合。謂旨歸但立因無限。不立佛證窮。探玄具立二種。故會解記釋上標列中云。旨歸合果德於因無限中○探玄因果開成六七。意云。探玄昔時因行名因無限故。此外別立果德圓極故。卽今大疏正依用之。旨歸意。佛地以德善根成圓融無礙之因由故云因無限。非是昔時因行名因無限。以因由無限善根表顯無礙義故。云爾也。旨歸云。八因無限故者。明此皆由無限善根之所起故。謂佛地善根所起之法妙極自在。是故一卽一切無所障礙。下文云。以一佛土滿十方○無比功德故能爾。解云。無比功德故者出所因也（已上）會解記釋今疏所引文云。疏無比功德等者○卽前鈔云。卽約德相之文。此晋經也。然據旨歸此證在因無限中。彼解云。無比功德者出所因也。意以無限善根爲比功德以此爲因。卽因由之因也。若今疏第七卽昔勝因此。亦探玄自改以分因果之殊。今疏所用爾（已上）但於今疏專依旨歸等云難者。參用探玄·旨歸。非純依一文。何局執乎。問。如所立義者。探玄·旨歸自成相違歟。然探玄標列十因。唯釋緣起相由竟。卽總指云。餘門如旨歸中說（已上）若許探玄指昔時因行名因無限者。旨歸說之因無限義。必可彼此全同。若是彼此不同者。爭可指同之乎（是一）若云因無限之因字是因由之因者。只是詞之字也。豈非無用乎。餘門得名有如是例乎。若云無者。何但此門獨如是乎。尤可云由唯心所現故等也（是二）若云昔時勝因無限量故。今玄門卽入自在者。得名中體事顯然也。若非因字指因行。亦無限之言非別有事物。爾者於標名中但詞之字。而不擧事物之體。豈可然乎（是三）但於旨歸釋者。標云因無限。釋云無限善根。雖文言上下以善根字釋因字（見）爾者此因位善根無限爲因由令無礙融通。更非所遮。如何。答。旨歸云因無限故。探玄記改名無限因生故云。然旨歸釋云。明此皆由無限善根之所起故等（云云）由字釋因字。無限善根者釋限之字也。故者卽釋故字。若云昔時因位無限善根故名因無限者。何故次下釋云佛知善根所起之法。豈非轉釋上云無限善根等文乎。明知果位善根無限量故。所起之法可多自在也（爲言）然探玄記中。此一門開爲二義。謂開取果德妙極自在之義邊。別立第七果德圓極故。開出無限善根之一邊。別爲第六無限因生故。以旨歸約因由之因故。因字安上。以探玄約昔因之因故。因字安下。尚恐濫旨歸故。加生言顯因果之因也。若云旨歸全同探玄者。何如是改作乎。況旨歸中。初云佛地善根等。後所引經云無比功德。立義此證共約佛地功德善根。全無約因位之文義。旣解釋中不見其義。何強加妄會乎。但於探玄標列十因竟。總結云如旨歸中說。指讓之故可彼此全同云難者。探玄不立如夢現見故。旨歸不立果德圓極故。此二因之出沒彼此有小異。故會解云。旨歸合果德於因無限中（云云）正是彼此開會不同之隨一也。是則多分同故指讓之。豈可強會全同乎（是一）次於餘門得名無如是例云難者。旨歸云。一爲明諸法無定相故（已上）探玄云。各唯心現故（已上）爲明之二字。各之一字。何云但局一門餘無如是例乎。例准知之。次於標名中但詞之字而不擧事物之體云難者。無限者無限善根也。豈非事物乎。次於以善根字釋因字云料簡者。旣云由無限善根之所起故。與上標云因無限故之言。次第挍合之妄會之至。自知是非更不足言者乎。問。若爾何故清涼標名云因無限。而釋中云昔在因中等乎。是則全寫旨歸立名而釋昔在因中等。明知旨歸意指因無限。善根之因無限也。若不爾者。清涼解釋尤難會乎。如何。答。今疏主參用探玄·旨歸故。名用旨歸。義依探玄。例如十玄中廣狹門。名依賢首立。然兼含攝純雜之義。是則雖賢首改易之。而清涼還兼攝。今疏上文云然此廣狹名純雜者。准例可知。
    抄。如一慈門（文）唐經第四云（妙嚴品）復次普興雲幢主水神。得平等利益一切衆生慈解脫門○而說偈言。清淨門剎塵數。共生如來一妙相。一一諸相莫不然。是故見者無厭足（已上）大疏二下。第七主水神長行十法。一無緣大慈是曰平等○偈中第一偈前半辨一相因果。次句例餘。後句辨益。初言清淨者。離過無緣故。門如剎塵數者。隨宜利樂故。以慈爲因得妙相果。以相爲因得無厭果。然如來相有純有雜。此就純門。若以雜門。則隨一相一毛皆收如來法界行盡。亦相相皆爾。純雜無礙因果相融。圓成非分成故。佛一相一毛卽同法界無有分量。今此神從一慈門入無盡相耳。此約十身之相。若三十二相因。但說一相一因。如智度·瑜伽等論。涅槃大集等經。至相海品當引（已上）抄六上云。疏文有二。先消經文辨十身相。後引經論辨三身相。今初。言純雜無礙無礙因果相融者。然如來亦具四句。一一因一相。二因一切相。此皆純門。三一切因一相。四一切因一切相。皆是雜門。正純恒雜。雜而常純。故云無礙。由因無礙。故得圓成非分成。以一切純雜無礙之行成一相故。故此一相卽同法界。況因果交徹。因中有無盡之果。果中有難思之因。若三十二相下。第二引經及論說三身相。唯語化身（已上）智論三十二。瑜伽四十九。涅槃二十九要者見之。
    疏。八佛證窮故者。問。佛證窮故者。德用中何乎。答。疏上文云。八約果德。唯是德相（已上）付之佛所證窮廣可通自利利他之功德。何必局自證門之德相乎。是以今疏云得如性用。抄云有大用耳等。如何。答。抄引普賢行品兩文竟。卽釋成通德用之旨。但佛智證窮法界。以始覺還同本覺。但是本本之眞。不見新新之相故。所起業用全是法界大用。法爾如是故。用亦稱德。卽抄云但得成佛法爾能爾者。正明此意也。故決擇云。抄但得成佛法爾能爾者。釋成唯德相也（已上）且如彼因位菩薩。以無明未盡障隔眞如故。未得證窮。仍所起大悲應用偏屬機緣故。亦不可云得如法界性之用。卽今標名但云佛證窮等者。此之意也。例如晋經第八（須彌偈讃品）云。牟尼離三世。相好悉具足。於住無所住。法界悉清淨（已上）探玄第五云。若無明未盡。障隔眞如。令修生德未全同眞。故有生滅。今卽還此始覺同本故云悉淨。故不生滅也（已上）准思可知。依此義故。佛證窮所起業用亦屬德相也。
    疏。及不思議等解脫（文）問。不思議等者等取何等乎。答。今具引經文并疏釋。自可見之。唐經四十七（不思議品）云。佛子。諸佛世尊有十種無礙解脫。何等爲十。所謂一切諸佛能於一塵現不可說不可說諸佛。出興於世○轉淨法輪○衆生受化調伏○諸佛國土○菩薩授記○去來今一切諸佛○去來今諸世界種○去來今一切神通○去來今一切衆生○能於一塵現去來今一切佛事。是爲十（已上）大疏八下云。三無礙解脫者。明業用解脫。智論菩薩有不思議解脫。諸佛有無礙解脫。所作無障。脫拘礙故。故各於一塵頓爲微細作用○則包含該攝。是以名不思議（已上）抄十八下無釋。准此今擧菩薩不思議解脫等取諸佛無礙解脫歟。或擧總名等十種別相歟。十地品疏抄釋。因明中有此例。可見之。

第四教所被機

    疏。若明能應（文）問。今擧能應十身圓音有何意乎。答。抄二下云。無論凡聖許見十身不局地前地上之別（已上）准此亦可云無論凡聖許聞圓音。故知今云十身圓音者。十身及圓音歟。爲對簡三乘教。爲地前機現化身說三乘。爲地上機現報身說一乘故也。
    疏。一無信非器（文）問。出五種非器中。探玄初以依傍此經求名利之類名。違眞非器。次以詐現大心僞修邪善之類名背正非器。更不立無信非器。然今疏合此二類總名違眞非器。列立無信非器。有何意乎。答。二師除加各有所存。且探玄意。今論器非器。且依憑此經之者故。一向無信者不及所論。仍約初時開違眞背正二種。不立無信也。清涼意云。雖一向無信亦是非器故。立爲一種。但違眞背正約初時終時雖有小異。約其人器全是一人上所具之非故。合爲一種。此亦一理也。何必互是非之乎。問。且依探玄。復顯所爲中。第五違爲者。諸凡愚外道闡提悉有佛性。久違成佛（云云）旣所爲中通取凡夫外道。何今出非器中。不擧一向無信之外道乎。准知今疏釋尤有理歟。如何。答。
    抄。論云一不正信（文）大疏六上云。若以著心隨聲取義有。一不正信。心隨無解不稱實故。二退勇猛。不能亡相違趣實理故。三者誑他。以己謬解爲人說故。四者謗佛。指己謬解是佛說故。五者輕法。以淺近解解深旨故。謂法如言不慇重故（已上）。
    疏。此經不入餘衆生手（文）問。今云餘衆生者。爲局凡愚。爲通三乘等。答（云云）兩方。若云通者。今見五種非器之證文。各局當位全不見餘（見）然今云上三皆是凡愚。卽引下文云此經不入等。明知不可通四五之二非器。豈非局指凡愚名餘衆生耶。若依之爾者。探玄記十六云。不爲餘人者。簡非器。但餘有三種。一凡夫。二二乘。三權教中初住菩薩（已上）廣通三乘（見）如何。答。出現品（卷第五十二）顯名受持分中。辨定法器有法喩合三段。初法說中兩處云。不爲餘衆生。次合中云。此經珍寶亦復如是。不入一切衆生手（已上）卽今所引者是也。下正爲中引上法說中文。彼疏釋云。不爲所謂權小乘可思議。歷次修故。名餘衆生（已上）今疏下文亦云。卽通指前五（云云）全同探玄。故知今引逼文且證義也。問。今云手者何乎。答。大疏九上云。有圓信手能受衆行故。上爲之權小於斯不盡能受。是故不爲○亦有人以信解行證皆有手義。以後後破前前。亦是一理（已上）探玄以七義釋之。可見。
    疏。五守權非器（文）問。今云權者五教中何乎。答。通指前四教云守權也。准下疏釋。正爲及引爲可知之。
    疏。又能遍達諸教（文）探玄記第七云。又普賢誡衆云。普賢境界清身。我今演說。仁諦聽○以盧舍那周遍塵方。普應法界一切群機。若彼別相稱自根器。但各見自所見聞自所聞。皆不見他所見不聞他所聞。此普賢機乃見一切所見聞一切所聞。皆盡盧舍那能化分齊。故云普賢境也（已上）。
    疏。約未悟入（文）此二句通伏難。如抄釋可知之。問。若爾出獄生天之後。未得十地之前。云約未悟入歟。答。旣根云地獄天子聞天鼓說法頓趣十地。乃是正爲。今約前身熏種之時故屬兼爲。問。彼時聞經不信。謗經卽墮獄。應屬遠爲。何名兼爲。兼爲之根約信向故。答。地獄天子而有二類。一者謗經屬遠爲。二者戒緩當兼爲收。故無其失（已上）問。唐經四十八隨好光明功德品。說轉報生天中。示宿因云。諸天子。汝以心不放逸。於如來所種諸善根。往昔親近衆善知識。毘盧遮那大威神力。於彼命終來生此天（已上）疏八下云。初示宿因。謂昔近善友必聞普法成金剛種。心不放逸顯曾修行。種諸善根通見聞等○此中略無墮獄之因。謂雖修乘戒行寬故（已上）旣經云心不放逸等。疏云略無墮獄之因。今有何依憑輒判云有二類等哉。答。經說天子獄報云。成就阿鼻地獄極苦衆生（已上）經雖不正說墮獄之因。而唯此獄報推其業因。應是由不信謗經。故今抄次下云。地獄天子或由謗故墮於地獄（等文）是卽准法花常不輕品如是釋歟。又愚案云。經廣說聞法之益中。正明勸教云。但由於汝顛倒惡業愚癡纒縛生地獄身（已上）旣云顛倒愚癡。應是不信謗法歟。例如十重配三毒時。以謗三寶屬愚癡攝。今亦可爾歟。但於決擇有二類之釋者。今疏抄以地獄天子屬兼爲攝。而下抄亦屬遠爲故。又經正示宿因云心不放逸等。示獄報云成就阿鼻故。可有多類（爲言）問。經正云顛倒惡業○生地獄身。何故疏云略無墮獄之因哉。答。
    疏。借其三乘行布之名（文）問。圓經所說行布門者。圓教自所具之義門歟。爲當借三乘之名相歟。答。決擇云。良心圓教兼具行布。正宗圓融十定之中具德宗故。十地之中十地隱其圓融彰其行布。乍觀名相似唯行布所以名借。又解。若就眞證道唯是圓融。若隨根宜教道通於行布。故上疏云。行布是教相施設。圓融是理性德用。所以名借（已上）又抄七上云。若離圓融非圓教法。若無差別無可圓融（已上）。
    疏。後因熏習（文）自下有異本。一本云。後因熏習方信入圓融。離此普法無所歸故。權教極果無實事故（已上）一本云。後因熏習方信極果。無實事故入圓融。以離此普法無所歸故（已上）如此兩本並雖於義無違。而前本順抄所構釋故應爲正也。
    疏。四權爲卽是二乘（文）問。權爲者權化二乘爲所被機故云權爲歟爲引實類權形化作故云權爲歟（是一）又探玄記云。四轉爲者。謂二乘以根鈍故。要先迴入共教大乘。捨二乘名得菩薩稱。然後方入此普賢法（等文）今何不立轉爲而言權爲哉（是二）又花嚴海會亦有小心衆生者。抄十四上定判也。明知可有實類二乘。今何但云權示哉（是三）如何。答。會解引探玄記竟卽釋云。評曰。據此二類聲聞五百非所被之機。六千雖是所被。然非羅漢之器。顯是迴在共教中來也。故教章云。六千比丘非是前所列衆。此等皆是已在三乘中令迴向一乘故作此說。今清涼不取此說故改爲權爲。謂合取二類聲聞共作能爲也。以此二類皆權聲聞而正爲實也○然則賢首不許聲聞直入一乘故名轉爲。清涼許聲聞直入一乘故名權爲○問。花嚴當會有實聲聞否。答。但有能爲之權聲聞。其實聲不在當會。若是漸機次第至法花會入。今約不言之扶。或於佛世或在未來○以華嚴無量聲聞二祖意同。但展轉入與直入別。爾展轉入者。正在聲聞時不許見聞轉爲。菩薩方許見聞下種後入一乘也（已上）。
    疏。所謂二乘墮無爲坑（文）問。出現品中。二乘墮無爲坑等（云云）爾者說定性無性之二種性歟。答。探玄記十六云。若直著此久似。初約定性二乘。後約無性凡夫。故二處不可生也。若據後久合不捨生性。則知非究無。以此二位約現在說。若約當來皆悉能生也○故知定有也（已上）大疏九上云。先簡後收。無爲正位一墮難出故喩深坑。又無悲水取灰斷故。如後地獄。邪見撥無含愛澓爛。皆喩於水不害善根。又闕土緣。非生處故。後收言無厭捨者。上據現惡闕緣。令生厭怖。直進一乘。故除二處。而同有佛性。久久當成。不厭捨。是知現惡明無則無惡必有（已上）刊定記一（末）云。無厭捨無非畢竟無生長和養菩提涅槃故。
    疏。謂謗雖墮惡（文）決擇第二釋疏序見聞爲種之文。廣有問答事。是至要可見之。
    抄。又大般若中（文）大般若五百四十四（地獄品）云。五無間業雖感重苦。而不可比毀謗正法（已上）。
    抄。但以曾發菩提心故（文）唐經十八（離世間品第三十八之六）云。復有衆生慢心所覆。諸佛出世不能親近恭敬供養。新善不起。舊善消滅。不應說而說。不應諍而諍。未來必墮險難深坑。於百千劫尚不値佛。何況聞法。但以曾發菩提心故。終自醒悟（已上）。
    抄。無情之境亦是所被（文）問。花嚴海會中。非情草木列坐法席。可有聞經之義耶。答（云云）會解云。鈔言被非情等者。此約情非情法性圓融故。說非情有性爲所被。非是非情自有佛性今得作佛。故下鈔（云云）無情成佛是約性相融。乃至非謂無情亦有覺性同情成佛。若許成佛。卽能修因。無情變情。情變無情。便同邪見（已上）刊定記一（末）云。此中總想現爲當爲四生六趣外道闡提。一切皆盡無一衆生非此所爲○此猶且約行性而說。若依法性非情。亦是此經所爲。所以者何。情與非情。其性一故。攝相歸性。相亦無二。是故但被有情則爲已被非情也（已上）。


演義鈔第四上纂釋中（盡第三通取四法體）
　　第五教體淺深

    問。何必從淺深辨釋之乎。答。旣體性難思故。若自非從淺至深。爭明無盡教體乎。例如探玄記第十六云。問。此中所現衆生成佛。爲是約事。爲是約理○答。此是別教中義。若不約諸宗分別。無由得解○若於人天位○若小乘教○初教○終教○頓教○圓教（可云之）。
    疏。十中前五唯體（文）問。付體性料揀。且前五通性之義可有耶。答。疏云。唯體（文）付之。通攝所詮體中。廣攝理事。顯義體中。云花嚴性海雲臺寶網同演妙音（已上）此等諸門意並通理性。豈但局體乎。答。今見諸門料簡。並約立科之總意。不約別科中細釋等義。且攝境唯心體說聽四句中說聽全收。豈是三乘乎。何未入實乎。然今云前七通三乘等。又下疏釋第七會緣入實體云。前來六門同入一實（云云）正是約總科意也。不可妨彼諸門中。皆有圓實義也。例今亦爾。只是立科之總意也。更非遮細釋時。傍通圓實義歟。抄次下云前前無後後等。准此可知。
    抄。相擧於外（文）問。抄六上云。性主於內。相據於外（已上）今云相擧。何爲正乎。答。今抄諸本一同之相擧。而擧據音通故。是傳寫誤歟。問。抄六上亦云。性亦通事理。謂火熱性。水濕性等。是事性故（云云取意）今何云唯約於理乎。答。私云。若性相對論。則體性不分故。性中亦有體故通事理。若體性對論。則可如今釋歟。思之。
    疏。又前四通小（文）問。十門教體中。幾門通小乘乎。答。疏云。前四通小（文）付之。依今解釋。廣檢小乘部。唯就名等教判。爾者。今清涼大師之解釋。依憑在何耶。答。實雖小乘部中不見其義。而今疏下釋第四通攝所詮體中。引瑜伽論竟。卽釋云。此明教義相成。若不詮義。教文何用（等文）此義不可局大乘。以理推之。尤可通小故。今云爾歟。但一義云。
    疏。前七通三乘（文）問。付教體十門。如何分別一乘三乘耶。答。疏云。前七通三乘等（云云）付之。第七會緣入實門意。會前六門之相。入今一眞之實理。正是一乘之實義也。何云三乘乎。況今抄云。以會緣入實歸一實理。卽一乘故（已上）又云。七八雖一乘。七多頓教（等文）云道理。云解釋。第七門是一乘也云事分明也。加之。抄下云。於後三重料揀等（云云）意云。總有四重料揀中。第二大小乘料揀。以小不至後大故云前無後。以大必該前小故云後兼前。第三一乘三乘料揀。以三不至後一故云前無後。以一必該前三故云後兼前。第三同別料揀。准此可知。然若第七會緣入實體屬三乘攝者。唯三可無一。何抄云以會緣入實歸一實理卽一乘故哉。如何。答。准會解意作兩釋。若依疏文。則旣云前七通三乘。是卽前七通約一乘三乘（爲言）謂如前四法及第五顯義體。第六唯心體並通三一云事分明也。但第七門中。旣云前來六門同入一實故（等文）明知。其所入所歸之一實。正是一乘。而今約所會必通三乘。故云爾也。若依抄一段三處文。則疏應云前六通三乘。後人誤作前七（云云）已上會解意也。一義云。抄旣云七多頓教中義等。明知。少分含始教。故疏下釋第七門有二義中。初以本收末者。全是法相宗意也。第七門通三乘云事分明也。爾者。抄釋非相違。故疏文不可云後人改作。況抄亦牒釋三前七下等故。餘文自可會之。
    疏。後二唯別教（文）問。教體十門中。第十海印炳現體者。可通同教等乎。答。可局別教也。付之。還源觀云。海印者眞如本覺也（已上）卽次下廣引起信論釋成之。旣以眞如本覺爲海印定之體。引起信論釋成之。豈不通終教等耶。加之。大般若·大集等經中。盛說海印三昧。此豈悉別教一乘乎。爾者。何釋唯別教乎。答。決擇云。汎論本覺可通同教。若作海印定體唯屬別教。似談假者可通諸衆。若作萬乘唯因一人（已上）問。此釋尚不明。若作海印定體唯屬別教者。大般若等經亦唯屬別教歟。
    抄。謂七八雖一乘（文）問。疏但云前八約同教。而抄中先別釋七八。云屬同教。後通釋云前八皆同。有何意哉。答。一義云。會解云。抄謂七八雖一乘者。縱之同名一乘。奪之是同教一乘。爾此約深義。乃一乘同也。言前八皆同者。約廣義。此通該諸乘同也（已上）此會解記第八。約釋義理分齊中同教。其第三同教云。圓教與終頓二教義類相似。故云同也（已上）又云。餘三義諸祖共有同頓。同實清涼新加。唯約一乘深義說也（已上）今抄先別釋七八。云屬同教者是也。第一同教云。若教乘中謂同教一乘者。要一乘三乘和合不異○（此約一三具故名同。已上）今抄云前八皆同等者是也。疏云。前八約同教者。意含此二義。故抄主更簡別也。一義云。此通伏難歟。謂有難上料揀三一中。云前七通三乘。今何云同教一乘乎。又云後三唯一乘。今第八何離爲同教哉。故今會通之。先別釋七八是同。後通釋前八皆同歟。
    抄。於彼三重料揀（文）決擇云。問。前四通小。前七通三乘。前八約同教。旣皆言通。應知。通大。通一乘。通別教也。若許皆通。何云前前無後後耶。答。不據所料揀教體。前無後故。但約能料揀義。前無後故。小乘後六。三乘無後三。同教無後二。故作是說（已上）一義云。會解云。此亦約總科意也（已上）上體性料揀中抄之。可見。
    疏。謂佛語言（文）問。今別顯其相。云唱辭評論者。正別顯相。從微至著四字。卽四別也。次云語音語路等者。正明教體。謂唱號等時。語言語路等（云云）。
    疏。發智論中亦同此說（文）問。發智論意。以語聲爲佛教體歟。爲當如何。答。今疏擧語業爲體竟。發智論中亦同此說（云）付之。正披發智論。問佛教名何法。答名身句身文身等。明知。發智論以名等爲佛教體。是以探玄記·刊定記。並以發智指同名等爲體之義然今疏主非但違本論所說。亦招師資相違。如何。答。此事肝要抄海印抄有論義。可見之。今直引本文。發智論第十二（業蘊第四中表無表納息第四）云。佛教云何。答。謂佛語言·唱詞評論·語音·語路·語業·語表。是謂佛教。佛教當言善耶。無記耶。答。或善或無記。云何善。謂佛善心所發語言乃至語表。云何無記。謂佛無記心所發語言乃至語表。佛教名何法。答。名身·句身·文身。次第行列。次第安布。次第連合。契經應頌記說伽他。自說刃緣譬喩本事本生方廣希法。論議名何法。答。名句身文身。次第行列。次第安布。次第連合（已上）。
    此論含二義。初云佛教云何答。謂佛語言等者。是語業爲體之義也。後云佛教名何法答名身等者。是名句爲體之義也。然婆沙論中亦有多說。有說。名句爲體。卽會語業爲體文云。依展轉因故作是說（云云）有說。語業爲體。卽會名句爲體文云。但顯佛教作用。不欲開示佛教自體（云云）爰評家意取語聲爲體。以爲正義也。並如抄下具引。然旣發智論是本論。娑沙是末論故。清涼准末論之所評。探本論之實義。指同語業爲體之義。尤有其謂歟。但宗家意依薩婆多宗。出三說之時。發智論旣有二說。故指同隨一之義。未必謂彼論所存之實義歟。爾者。師資解釋全非相違。故入楞伽心玄義中。依發智論。釋語業爲體之義。故知。宗家非不存此旨云事分明也。
    抄。亦如西方十四音（文）鈔十四上云。若准興善三藏譯。金剛頂瑜伽字母云。一阿（上）二阿（長）三伊（上）四伊（長）五塢。六汚。七𠴊𠴊（引去）八力嚧（引）九曀。十愛。十一汚。十二奧（引）十三暗。十四惡。其里梨字卽金剛頂中𠴊𠴊力盧字。各是二合故成十四。其奧字云引者。若更有三藏說。十二字中上六前短後長。下六前長短。則奧字不合引。西方異同故。今具出（等文）興善三藏者。金剛頂經題云。大興善寺三藏沙門大廣智不空奉詔譯（云云）更有三藏者。悉曇字記（大唐山陰沙門智廣述）云。義淨三藏云。上之三對上短下長下之三對上長下短（已上）上三對者。卽上六也。思之若梵書者●●。
    抄。今小乘不取（文）問。頌疏第十云。增語是名名能。詮表增勝於語。故名增語○有說。意識名爲增語。以此意識語爲增上。方於境轉（已上）准此兩說。具擧之。今何云不取於名乎。答。非謂小乘總無此兩說。但今第一以語聲爲體也。小乘不取增語是名之義也（爲言）。
    抄。言語業者（文）問。小乘意以何法爲語業體乎。又六釋中何乎。答。頌疏十三云。言語業者。亦思爲體。謂發語思依語門行。故名語語。語之業故。云名語業（已上）又舊婆沙論云。此居口內名語亦業。流出外時但名爲語（已上）意云。聲以塵爲體。始在口內。作響之時。正成善惡作用。然後漸流出口外時。聲塵流散離有情分。是疏遠故。無作用則非業也。
    抄。言語表者（文）問。表與業有何異乎。答。有人云。業以思爲實體。形等爲假。表以形等爲實體。以表示他是表義。故思爲假也（云云）俱舍頌云。身表許別形○語表許言聲（已上）頌疏第十三云。一切有宗許身表業形色爲體。由思力故。別起如是如是身形。名身表業。形謂形色。猶如合掌殺縛等形。形善惡故表卽是業。有造作故。此之形色依身起。故名身表業（已上）又云。
    抄。然業有表無表（文）問。文意如何。答。今論佛教體。云語業語表等（云云）然業有表無表。何但以表業爲體。不以無表爲體乎。故今直引婆沙論。釋成此義。謂此有四意中。云又二識等者。會解云。又二識所取者。耳識與同時意識也。言無表唯一者。意識也（已上）次云。又三無數劫等者。晋經法界品（卷第六十）云。佛於過去行得一微妙音（已上）卽此意也。問。薩婆多意。不許六識同時俱起。必剎那剎那間起也。今何云同時意識乎。答。耳識能緣現在之聲塵。意識能緣落謝之聲塵。如是如是剎那剎那轉起故云同時歟。更可尋之。
    抄。正出今之教體（文）問。今佛教者。指在世金口所說之經法歟。又指滅後流轉之紙墨經卷歟。答。一義云。決擇云。鈔正出今之教體等者。正出婆沙論體也（已上）今具引本論文。可見之。婆沙論第一百二十六（業蘊第四中。自業納息第之三）云。佛教云何乃至廣說。問。何故作此論。答。爲止於非佛教起佛教想故。如今有言。我說佛教。我聞佛教。彼於非佛教中。起佛教想。爲欲遮止如是想故。及爲顯示佛所說者是眞佛教。餘所說者非眞佛教故作斯論。問。今時何故有作是言。我說佛教。我聞佛教。答。彼依想本故作是說。謂今所說染淨縛解生死涅槃因果等法。根本皆是佛所說故。有說。彼依相似而說。謂佛先依如是次第名句文身。爲他演說。今亦復依如是次第名句文身。而宣說故。有說。彼依隨順而說。謂佛先依如是隨順名句文身。爲他演說。今亦復依如是隨順。名句文身。而宣說故。有說。彼依辨事處同故作是說。謂如佛邊親聞法要。入聖得果。離染盡漏。聞今所說亦辨斯事（已上）此文次下卽有上所引。但是語表而非無表等文。亦有如是佛教。以何爲體等問答應知。問。本論具有四說。今何不擧第四說乎。答。
    已上一義意也。
    一義云。會解云。言佛教者等。意云。但言教體。便云何約人。擧云佛教耶。故約三義釋之。依根本者。教是佛聲故。二依相似者。以教是佛聲相似佛故。三依隨順。鈔中自釋。言佛如是等者。意云。佛依名等。欲詮顯義。方有所說。今聲亦同佛隨彼名等。故云佛教也（已上）此釋頗似違本論說。思之。
    疏。二云名等爲體（文）唯會解意。自下科爲二。初正辨當門。二評宗家意取下對前。取捨此中亦三。初評家唯所語聲。二雜心論下世親等雙存二說。通證上二義。三正理論下衆賢唯取名等。正成第二義也（云云）問。第三門通取四法爲體義。卽俱舍論所說者是也。故知。至彼門中可引之。今何引之乎。若云爲通證上二義者。初二兩門各有發智·婆沙之依憑。有何不足更引俱舍爲證乎。答。今疏抄有深意故。引雜心·俱舍等廣明廢立。謂若依婆沙。則評家旣唯取語聲爲體爲正義。捨名句爲體爲不正義。今何取立一門。爲第二名等爲體之義乎。若第二名等爲體義不成立者。第三通取四法之義。亦不可成故。今於第二門。對前語聲爲體義。明評家之判斷。顯當疏之立意釋成名等爲體義。不可有過之旨竟。第三通取四法之義在文易了。故進引之也。
    抄。而有四大羅漢（文）問。四評家中世友者。非羅漢。故頌疏第一云。所簡聖衆四百九十九有○未滿五百。欲善世友。然世友雖明敏未成無學。衆欲不取。世友顧聖衆曰。我見羅漢。視之如唾。文捨不取。汝如何尊此。而奇我乎。我欲證之須臾。便獲遂於僧衆便立誓言。我擲縷至空。縷下至地。願我便證阿羅漢果。縷末下空。諸天接住。謂世友曰。大士方期佛果。次補彌勒。三界特尊。四生攸頼。何爲此小緣。而欲捨斯大事。於是聖衆聞此空言。頂禮世友。推爲上首（已上）如何會之乎。答。一義云。從多分說歟。一義云。約其欲證須臾可獲故。故爾次。
    疏。雜心論同俱舍（文）問。雜心論主意判教體之時。爲通取聲名句文四法。爲當但取語聲歟。答。兩方。若云通取四法者。雜阿毘曇心論第一（尊者法救造宋僧伽跋磨譯）云。廣說諸法陰其數有八萬。戒等及餘陰悉是五陰攝。八萬法陰皆色陰攝。以佛說語性故。有說。名性者行陰攝餘戒等五陰。彼戒陰色陰攝。定惠解脫之知見陰。皆行陰攝。若有餘陰名悉入五陰中（已上）今抄具引之。此論中約云八萬法陰皆色陰攝等。是彼論主正義歟（見）次云有說名性者等。此擧別論師義。非論主意歟。明知。雜心論主唯以語聲爲教體也。是以刊定記第一（末）云。評家釋云。如是說者語業爲體。佛意所說他所聞故。雜心論說意亦同此（已上）旣擧婆沙評家指同雜心。豈非雜心論主以語業爲體。爲所存之實義乎。何況此論主。正依承婆沙會之法救論師成立彼義（云云）尤可同評家義。然今云。評家意取語業爲體（云云）何令雜心異彼乎。若云雙擧二義故指同俱舍者。發智·正理等說論亦說二義。何不指同之乎。若依之云。唯取語聲爲教體者。今疏現文通取四法（見）如何。答。今抄具引彼論文竟。卽結釋云。故與俱舍同也（已上）意云。旣擧兩說。而無去取全同俱舍。故指同也。但於發智·正理等論亦說二義之難者。發智是本論。具說此二義。故末論中互存取捨也其中雜心·俱舍共擧二說。而無取捨。正理論亦擧二說。而終釋成名等爲體之義。以明道理極成之旨。如次下具引本文。見之應知。
    抄。又戒陰色陰攝（文）問。自下釋何義乎。答。上釋偈上半。今之與同俱舍者是也。自下釋下半亦同俱舍。而非今所用。只是同文故來歟。又俱舍頌云。八十千者十千是。一萬故想成八萬也。
    疏。正理論中（文）順正理論第三（辨本事品第一之本）云。頌曰。牟尼說法蘊。數有八十千。彼體語或名。此色行蘊攝。論曰。有說。佛教語爲自體。彼說。法蘊皆色蘊攝。語用音聲爲自性故。有說。佛教名爲自體。彼說法蘊皆行蘊攝。名不應相應行爲性故。語教異名。教容是語。名·教別體。教何是名彼作是釋。要由有名乃說爲教。是故佛教體卽是名。所以者何。詮義如實故名佛教。名能詮義。故教是名。由是佛教定名爲體。擧名爲首。以攝句文（已上）疏抄互引須見此所引。以智出彼也。問。如此論文者。未必見何爲正義。但擧二說更不判是非。今何云意對等乎。答。擧二說中。初師略擧。不細釋之。於次師者。問答釋疑窮理盡善。明知。論主意明第二師云事。是以刊定記云。二依順正理於四法中。用名句文三法爲體（已上）次下具引彼論文。諸師一同之定判卽此意也。又彼記云。問。豈不正理依婆沙等。如何乃違評家正義。答。衆賢論師無適遵。但理長者卽義爲自義。故順正別生理名等爲體。發智論說意亦同此（已上）又云。三依俱舍。通取四法。總爲教體。故彼第一中有頌。同前正理。而長行但叙兩家。無偏定斷故。彼叙云。諸說佛教語爲體者。彼說法蘊皆色蘊攝。諸說佛教名爲體者。彼說法蘊皆行蘊攝。次後文中釋蘊量云。如實義者。世尊宣說八萬法蘊。如彼所說八萬法蘊。皆此五中二蘊所攝。釋曰。准此論文旣無別斷。當知意在通取四法。問。婆沙·俱舍只是一宗。豈應別立。答。俱舍·婆沙理實無異。今且據文而有差別。一則不同正理定取名等。二則不同婆沙評家定斷。今故別列也（已上）。
    抄。彼有問四語教（文）決擇云。正理問意。語謂語者。音聲爲體。教謂言教。亦卽音聲色蘊所攝。名是不相應行。體行蘊所攝。名與言教其體條別。教何是名。此問意約語卽教。故後答意云。語之教故。以名爲體（已上）。
    抄。則異汝名（文）問。正理師意。名有別體者。其相如何。答。論聲名句文。有諸部異說。且擧三說。簡別正理意。一大乘意者。了義燈第三云。今正解者。云大乘師聲上屈曲雖體非實。仍法處收。說爲名等者。據攝假從實。非卽正取屈曲聲體。以爲名等。取屈曲上有能詮用。說爲名等（已上）意云。屈曲當體非是名等。聲屈曲上有能詮用。指此詮用爲名句文。故不許離其屈曲聲體。別有詮用也。二古薩婆多計。其聲屈曲外別有實詮用。是謂名等。故述記釋彼轉救云。語聲上屈曲非能詮表。聲上屈曲故。如絃綰聲。又此屈曲是聲體性故。如色上屈曲。卽色體性。此不能詮。由此故知。別有名等（已上）至今抄下文。云色上屈曲非不相應之處。更可抄之。三正理末計云。其聲屈曲當體卽名句文。故唯識論第二云。若謂聲上音韻屈曲。卽名句文異聲實有（已上）述記釋云。正理師救云。聲上屈曲是名句文。體異於聲。而定實有（已上）今抄下引此述記。決擇釋云。言正理救云等者。本計聲上屈曲非名句文。末計云是（已上）准此。今抄云異汝名者。意云。教是言教故。語聲可爲體。爾者定異汝所執名等。離聲有別體之義（已上）何以名等爲教體哉（爲言）此外更有經部計。如第三四法爲體中引。問。如顯形二色。雖同一物義分。而顯色外實有形色。今聲上屈曲例亦可爾。何大乘意不許聲體外有屈曲耶。答。其屈曲外無別聲塵。或高屈曲之音韻。或抵屈曲之音韻。其高抵之屈曲外更無別聲塵故。不許屈曲外有別聲體。其高抵之音韻卽是聲體。然此高抵屈曲上有能表詮用。是卽名句文也。如抄下文自問答釋成之。問。若爾耳識緣聲塵之時。可緣彼屈曲差別乎。答。此可有簡別。若比度高抵以緣之。唯意識也。若不比度直緣高韻。直緣抵韻。正是耳識之所得也（已上多分愚推也。遂尋明師可決之）。
    疏。三者然俱舍（文）問。今第三門意。爲唯聲爲體義。爲通取四法爲體義。答（云云）兩方。若云唯聲爲體者。小乘三說中。初唯語聲爲體。次唯名句爲體。若此第三亦唯聲爲體義者。全同第一師。何別立爲第三乎。況大乘三說中。第三總取四法爲體。又今疏云。卽合四法爲教體（云云）解釋明鏡也。何更異求乎。若依之爾者。今引經部。唯聲爲體義。爲當門之所立。是以先德中。有科名唯聲爲體之人（見）如何。答。今第三門通取四法爲教體。其旨如一邊疑難。但於今引經部云難者。凡總取四法爲體中。細分有二師說。故會解云。應科云四法爲體。若欲易見復分二科。初依俱舍雙取四法。二依經部名句卽聲（已上）意云。兩師共許聲名句文四法合取。而俱舍意。四法別論。而雙取四法爲體。經部意。謂聲實名等假。故擧聲實攝名等假。判唯聲爲體也。是則雖四法別論。與攝假從實有此小異。無非同取四法爲體。故合爲一科。然先德意背此文理。故不在言限歟。問。俱舍頌云。彼體語或名。雖雙出二義。旣安或之言。全不見合爲一義。是卽或云語業爲體。或云名句爲體。雙擧二義也。何引爲四法爲體之義乎。是以雜心論第一云。有說。名性者行陰攝（已上）意云。兩說不同中。若有說名句等爲體。是行陰攝也（爲言）明知。非謂定取四法合爲一義。爾者疏上文旣云雜心論同俱舍。例豈不爾乎（是一）又雜心旣同俱舍。今何不同擧雜心。爲四法爲體之證哉（是二）次經部但云唯取聲。未必見擧體。攝名等何引爲證哉（是三）又探玄記云。評家正義音聲爲體。經部宗亦以音聲爲性（已上）旣以經部指同婆沙評家。明知。非通取四法爲體。何忽致師資相違哉（是四）如何。答。發智論中有文云。語業爲體（云云）有文云。名句爲體。故婆沙論中有論師。偏取語業爲體之文。強會名句爲體之文。有論師局執名句爲體之文。妄會語業爲體之文。互執一文各會違文。擧此二說。次下卽正斷云。如是說者。語業爲體（云云）然世親論主情無去取故。合而融通雙取四法。義方備足。如抄上文委釋之。雜心論亦如次上私引論文委料簡。何更疑之哉。次今不引雜心爲證者。此亦抄上文具引彼論第一。委釋成之。故重不引之。次於經部唯取聲者。攝名句之假。歸語聲之實。故云唯聲也。今疏抄共引正理論。可見之。次於探玄記釋者。彼評家取名句外之語聲。此經部取卽名句之語聲。雖有此異。而同以音聲爲體。故指同之也。非謂全同歟。例如今疏主亦以經部令同俱舍。思之如上料簡。
    疏。若經部意（文）問。經部意名等。卽聲爲體（云云）爾者六塵中。此名等是聲塵所攝。卽耳識之所得歟。答。成實論第七（不相應行品）云。有人言。名句字衆是心不相應行。此事不然是法名聲性入所攝（已上）正源記第六引此論文卽釋云。文中是法兩字卽指名句字。名聲性者。卽善名句之法。以聲爲性。五陰之中色陰所攝。六塵之中判歸法入（已上）此記者南山業疏末書也。旣論云法入所攝明知。意識之所得也。問。若以聲爲性。何非耳識所得哉。又旣云色陰攝。非不相應行者。何云法入所攝乎。又此有人者是何部之師。今引爲證哉。答。業疏三下依本宗假名出戒體。擧多師釋中。有一師釋云。一念色聲眼耳所得。非罪福性。相續色聲法入所攝。意識所得。是罪福性故。論云名字句者。是法名聲性法入所攝（已上）且正源記第六云。一念等者。謂瞥念見色聞聲屬眼耳兩識。所對歸色聲二塵所收。謂此爲非罪福性則可也。第二念去重緣思覺。前塵落謝判歸法塵。意識所得此屬有記。豈得亦非罪福性耶。故下引證。彼不相應行品云。有人云。名字句衆是不相應行。此事不然。是法名性法入所攝。准論本旨。名句字是不相應行屬非二聚。五陰之中行陰所攝。論標有人。顯是異師。與此師立義頗同。故引爲證。文中是法兩字（等文如前引）准此以聲爲性者。是卽落謝五塵中聲故。雖色陰攝非不相應行。而法塵所收意識所得也。旣非現在聲塵。何是耳識所得哉。次論云。有人者正源記但云是異師。而不明指故律家學者。雖有異義。而愚案云。准今疏抄所引正理論十四。正是經部師也。尤引可爲潤色者歟。思之。問。成實論意亦同此經部師歟。答。源云。准論本旨等（云云。如上引）故成實論第七（不相應行品）云。心不相應行。謂得·不得·無想定·滅盡定·無相處·命根·生·滅·住·異·老·死·名衆·句衆·字衆·凡夫法等（已上）此有十六。而等者等取無作歟。故同卷無作品云。無作法○是行陰所攝（已上）旣云行陰。明知。不相應行故成十七也。正源記第一云。今撿成論。不立同分（已上）是卽成論意以名等屬不相應行。故不同此經部師也。
    疏。故正理十四（文）問。今引正理論者意如何。答。正理論主云。離聲體別有名等。經部師云。名句文卽以聲爲體（云云）然彼論第十四初擧經部義。次引教理破彼師義。故取彼所破爲今證據也。問。卽聲爲體者。爲佛教之體。爲名句之體。答（云云）兩方。若云卽聲爲佛教之體。故云卽聲爲體者。彼正理論不論教體之是非。但論名句文以聲爲體否之時。經部名等假故。以語聲爲體性。更不許聲外有名等體。薩婆多語聲外別有名等體性。由是今論主破經部云。汝不應立名句文身。卽聲爲體（云云）明知。經部意名等卽以聲爲體性。更聲外無別體（爲言）故抄所引論述經主義云。豈不此三語爲性故用聲爲體等（云云）意云。名等三以語聲爲體性（爲言）今能破所破並顯此趣也。全不論教體是非乎。若依之爾者。鈔牒疏文竟。卽釋云。引此爲成上來經部立聲爲體（已上）上來者。指疏次上云若經部意唯取聲也。立聲爲體者。卽當疏所引云卽聲爲體之文歟。況鈔次下引論文。總結云。又下云故不應立名句文身卽聲爲體（乃至）能顯義理（文）旣云能顯義理。明知。論佛教之體也。如何。答。
    抄。論云此中（文）自下准會解。分爲四科。初經部師立理。二此責下論家牒破。三論下文云下結成自義。四又下云故不應下總立破。第二牒破中亦二。初徵起二量。謂聖言量卽教也。現量卽理也。二教謂下牒釋二量。初釋聖言量。次理謂下釋現量。第三結成自義中亦三。初釋義結成。二又次下云或如下引例別釋。三又下結云故知下結顯正義（云云）。
    抄。又說應持（文）意云。今爲破經主執名句是假法而離聲無體。故引三教文。上文旣語身之外別說文身。故知。有別體也。又云。持正法文句。若名句是假法無別法者。何云應持哉。又云。依義不依文。若文無實體。何論依不依哉（爲言）但正法文句者。或正法文句之四字。俱是所持歟。或正法是所持。文句是能持歟。思之。
    抄。或如樹等（文）問。文意如何。答。地水火風四大種是爲能造。彼樹等體是。色香味觸四微。卽爲所造。八事俱生方有一樹。故此樹是假也。緣此樹亦生影。以影是二十種色隨一所攝故。是實法也。旣影由樹假發。而體非假。今亦如是。唯識述記第二云。多剎那聲集成一字。集多字爲所依。次能成名詮。諸法體集多名。已後成句身。詮法差別（已上）准此總集諸文。別生一句。故今抄云。如是諸文等也。問。大造者何乎。答。大者四大也。造者造色也。問。正理論或如樹等。大造合成（云云）爾者此樹等相者。假實中何乎。答。決擇云。問。正理論說麁細俱實。云何名假。答云。但藉多塵故名爲假。非謂虛假。或云本計是實。末計是義亦可通（已上）問。旣藉多塵。何非虛假乎。答。衆微聚集方名麁相。此有諸部實說。若經部意。衆微聚集卽成麁色。非謂衆微聚集外更生別麁相。故麁假細實也。若薩婆多意。且七微和集位。展轉相資各生。七微許大之麁相。其麁相量同七微分。謂能生有七。故所生亦七。而展轉相資故。其所生麁相各同七微量。此亦有新古二義。若古薩婆多意。七微大相合成一物。猶如泥團。若新師意。彼云。大相雖一處相近。而不爲一體（云云）又因明論疏下卷釋勝論師計云。至劫成初。兩極微合生第三子微。雖體無常。量德合故。不越因量。名有二實。自類衆多。各有彼因二極微。之所生故。自此已後。初三三合生第七子。七七合生第十五子。如是展轉生一大地（已上）上云七微者。准此可知。述記第二·演祕第二委釋新古二義。可見之。
    疏。大乘有三大意同前（文）問。同前者。全同歟。分同歟。答。決擇云。小乘前二或單取聲。或單取名等。大乘不爾。取聲必攝於名等。取名等亦攝於聲等（已上）問。縱雖小乘。
    抄。因受大種者（文）問。因受大種之因言。爲因果之因。爲因由之因。答。會解云。決擇云。因受大種者。謂因第八識執受。有情四大種所造之聲。餘二准知（已上）此外更無別釋。若依此等釋。因者因由也。又所以也。意云。由第八識所執受。有情四大種所造之聲。餘二准知（已上）此外更無別釋。若依此等釋。因者因由也。又所以也。意云。由第八識所執受有情數。所攝之內四大種所造之聲（爲言）意顯第八識不執受之外四大種非有情數之所攝。是卽樹等聲是也。問。正源起第六云。因受聲者。因卽四大。受謂執受。卽心助之義。謂內報之色以大種爲因。有所執受。相擊出聲（已上）又俱舍論第一聲有八種。一有執受大種爲因有情名可意聲。二有執受大種爲因有情名不可意聲。三有執受大種爲因非有情名可意聲。四有執受大種爲因非有情名不可意聲。次以無執受大種爲因亦成四種。其有情名等全同前也。頌疏第一云。就中語業名有情名。能詮表故。拍手等聲非有情名。不能詮表故。風林河等所發音聲。名無執受大種爲因。無執受中有情名者。謂化人語聲。此化人身雖無執受。能詮表故。稱有情名（已上）准此等釋。因者因果之因也。故知。四大種爲因。所引生之聲故。云因大受大種聲。旣云大種爲因等。明知。因果之因也。如何。答。俱舍云。大種爲因。故更不相濫。然雜集云。因受大種全不見。大種爲因何得混亂乎。故演祕第二云。按對法第一云。因受大種者。謂語等聲。因不受大種者。謂樹等聲。因俱者。謂手擊等聲。釋曰。因謂所以。受謂執受。省故言受。卽內大種所引之聲有情數攝。因不受聲翻前可知。由內外緣所引之聲名爲俱也。二增上緣發生一聲。然有家不許○（已上）。
    抄。世所共成者（文）問。自下三種其相如何。答。決擇云。言若世所共成等者。如次依他圓成遍計三性所發之聲也（已上）又云。疏成所引聲者。圓成實性所引聲也（已上）會解全同也。問。圓成實性所引聲者。其義如何。答。抄二上云。是則圓成有其二種。一約理說。二約果德（等文可見）今約有爲無漏四智等具德名圓成之義也。謂無漏後得智所引發之聲云事也。問。義忠百法疏云。成所引聲者。謂諸聖者。成立教理引發之聲。或成所作智所引言教之聲。名成所引聲（已上）此有二釋。初通因果。後局佛果。又演祕第一云。成所引聲者。略有三釋。
    抄。一見言見（文）薩婆多論第六（九十事初戒）云。見聞覺知。以眼爲見。以耳爲聞。鼻舌身爲覺。意根爲知。三根性利力用偏多。各分爲名。三根性鈍力用處少。總名爲覺。復次三根能遠取境界。各分爲名。三根近取境界。故合爲名（已上）瑜伽論第二云。云何四種言說。謂依見聞覺知所有言說。依見言說者。謂依眼故現見外色。由此因緣爲他宣說。是名依見言說（等文餘三言說准此可知）又依智論。六根開合總有四說。一三根助道力強故開。三根助道力弱故合。二三根知世出世事。鼻舌身但知世間。三三根知善惡無記法。鼻等唯知無記。四三根遠見佛聞法。觀念隨喜故。熏成三乘種子等（云云）此見等四及不見等四。如是開合故成八種言說也。
    疏。二云以體從用（文）問。探玄記就大乘意有四句。一攝假從實。唯聲爲體。卽引無性攝論云依弘誓願立菩薩聲。雜集論云成所引聲等文爲證也。二分假異實。以名等爲性。卽引唯識云若名句文不異聲者等文爲證也。三假實合辨。四假實雙泯（云云）是則大乘意。雖以名等爲體。但分假異實。是假實別論門意也。全非以體從用用之義。何忽致師資相違乎。況所引論文等未必見以體從用之義。且如唯識論云。此三雖聲雖無別體。而假實異亦不卽聲等（云云）此殊爲破經部等名句文卽聲爲體之義。頻分假異實故。尤順探玄釋。違今疏意歟。如何。答。
    抄。天愛非餘（文）決擇云。抄天愛非餘者。謂彼愚人世無錄用。唯天怜愛方得自存。又世間可尊莫過於天。世間所賤莫越於愚。呼卑賤之愚夫。立尊高之天號。如呼奴爲卽君。戲而調之。應云咄天汝甚可怜。故云天愛（已上）。
    疏。二所依故（文）今疏自下有異本。一本云。二所依故云。無性論破經部云。諸契經句語爲自性。不應理。故成唯識第二亦破彼云。若名句文不異聲者。法辭無礙境。應無別。唯識云。此三離聲（等文）一本云。二所依故。故唯識云。此三離聲等（等文）此但脫二行文也。已上兩本世中盛流行。又有一本。故會解記注云。有一本疏移唯識云下在前。以成唯識第二破之下在後。此人不審由前引攝論破經部師故。次無亦破彼也。若唯識云下在前。旣隔此段文不應。却云亦破等也。當知。今疏爲正（已上）今疏者。初一本也。次本全非之歟。又當段抄有四本不同（云云）如會解記具出。可見之。問。此三本中第二本可爲正歟。其故者。抄全不釋無性論故（是一）又疏中前引唯識第三竟。更引同論餘文。而不言又云等。重言唯識云。雖會解記有會釋。而如是例希。故知。後人加增也云事。會解釋如下引（是二）又引此唯識第二破經部者。其義不相順。正是破正理師（見）如次下問答。雖會解有會釋。猶不盡故亦次下引之（是三）爾者除此無性論破經部乃至境應無別之二行文。如第二本者全不可有過。如何。答。
    疏。亦破彼云若名句文（文）問。今云破彼者。破何師乎。答。上引無性論。卽云破經部。今引唯識。云亦破彼云等。明知。唯識亦破經部也。問。見鈔所引唯識論中。論主問并外人答之趣。悉明異色心等有實詮表名句文否之義。是薩婆多之所立。全非經部義。以經部云名句是假法故。何況次下鈔引唯識疏。正破正理師（云云）何云破經部乎。答。會解云。據鈔引唯識疏。乃通破正理師亦破經部師。次下釋鈔中自見（已上）又云。若經部以名等卽聲爲體。若正理師。以名等別有實體。今名等不卽是聲。不同經部師名等是假。不同正理師。今取別義故。云破彼經部師也（已上）意云經部。
    疏。唯識云此三離聲（文）問。上旣引唯識第二竟。重引同論。何不標又云等。再題同名乎。答。會解云。今詳疏主意者。以前文依賢首引。乃是反顯此復自引。順顯欲彰彼此所引不同。故加唯識云字隔之也。所以鈔中但引成唯識疏。總相釋之。而結大意云。今疏總略。以論對疏。於義分明此意。謂若了鈔文自見疏中所引（已上）。
    抄。准彼論疏（文）問。唯識中破小乘之實名句。爾者薩婆多中。有名等由聲顯生之二義。今破何義乎。答。鈔引唯識疏云。論主取生破顯（云云）此破顯義也。付之正見唯識論云。若名句文異聲實有。應如色等非實能詮（已上）述記云。量云。如汝所說實名句等非實能詮。汝許異聲有實體故。如色香等。我宗所許名等異聲。實體無故。聲爲能詮。汝許異聲有如色。非能詮（已上）演祕云。問。大乘自許他方佛土色亦能詮。是異聲有因。豈不犯自不定耶。答。非實詮。言以簡彼訖故無不定（已上）如是難破竟。論次下卽云。謂聲能生名句文者。此聲必有音韻屈曲。此足能詮。何用名等（已上）述記云。第二名等無用。難更責外。非汝計生名等聲定有屈曲。此屈曲聲足能詮義。何用計離聲外別有名等。薩婆多雖有名由聲顯生二義。今取生破（已上）准此論文并疏釋。正破生義。全非顯義。今何云取生破顯乎。答。會解云。言取生破顯者。但取名等從聲。生別能詮義。破其名等由聲而顯。以彼小乘名等雖自有體。待聲方顯非名等無實也。故大乘破之（已上）意云。以彼所立之生義。破彼所立之顯義。以生義不應理故。顯義亦隨不成也。故今抄云取生破顯也。問。正見唯識論并同述記釋。但破生義。全不破顯義。故述記但云取生破。不云所生破顯。何故今抄云准彼論疏○取生顯破乎。答。
    抄。述曰二顯三用殊（文）問。會解云。二顯二用殊祥符本云三用。餘本皆云二用。謂名詮自性。句詮差別。二用殊也。以字不詮義故以二字爲正（已上）此釋可爾乎。如何。答。私云。雖字不直詮義。而有爲二作所依。令顯義之功能。是字之用也。故抄標三用殊。次第揲釋三用。明知。三字可爲正歟。餘如下引對法瑜伽。可見之。
    抄。文體是字（文）問。唯識云。文卽是字。爾者云文云字全無差異歟。答。准今抄次下釋。約功能云文。直約體云字（見）謂文有二義。卽表彰義與顯示義也○字唯一義。卽無改轉義也。決擇云。字者無改轉義者。謂不詮義。不可翻譯。如梵云菩提。是名此翻爲覺。如但云菩提字。未有所屬之義。不可翻譯。故號不改轉也（已上）意云。中國邊國乃至六道四生。一切有情語言不同者。但是名句二位也。於文者彼此全同無異。卽如五音十四音等是也。故今翻中國語爲邊國語。正是名句之二位也。於文位者不能轉。譯梵語改爲漢語。故云不改轉（爲言）一義云。准瑜伽。云文但了達音韻（等云云）故知。貫通名句全不改變轉易。不同彼轉名改爲等。故云不改轉歟。
    抄。文者彰義（文）問。彰與顯有何別哉。答。今抄意近則作名句所依。是謂彰義。遠則有能顯於義理之功。是謂顯義（見）故頌疏第五云。梵云便善那。唐言文能顯義。近顯名句。遠顯於義。西國風俗呼扇酢。亦名便善那。亦是能顯義。扇能顯風。酢能顯食中味也。故舊譯爲味翻之謬矣（已上）今抄云彰表二者。近顯名句也。又云。與二爲依能顯義者。遠顯於義也。又對法第二云。文是能顯聲之音韻。瑜伽五十二云。文但了達音韻（云云）准此亦可有直顯音韻之義歟。具如下引。可見之。問。如上所立者。於所依之文直有彰顯二義歟。然他師釋中。能依之名句有彰顯二德。卽攝歸所依之文。故云文者彰顯義（見）如何。答。今直引文示。自可知之。演祕第二云。疏文者彰義等者。名句二種爲彰爲顯。從能依說稱爲彰顯（已上）又云。若言能詮。唯名句二。若言能顯。通名句文。云能顯彼音韻差別名句二故。故五十二云。若唯依文。但可了達音韻而已。顯揚十二云。顯發名句故。謂之文。對法第二云。此言文者。能彰彼二故。又此名顯。能顯義故。義者所以文是能顯聲之音韻之所以也（已上）瑜伽論五十二云。若唯依文。但可了達音韻而已。不能了達所有事義。若依止名。便能了達彼彼諸法自性自相。亦了音韻不能了達深廣差別。若依止句。當知。一切皆能了達（已上）准此等釋。或攝能依歸所依。或所依之文上亦直有顯義。卽可通二義歟。若准此會今抄者。今云與二爲依者。卽文雖不自彰義。而與名句能彰義作所依。故云文者彰義也。次云彰表二者。所依之文上亦直可彰義之意歟。次云又名爲顯等者。此卽從能依云事分明也。
    抄。或字爲初首（文）。
    抄。卽多剎那聲（文）決擇云。言多剎那聲集成一字等者。問。前一剎那聲現在時。後一剎那聲至現在時。前聲已滅。如何集成其字。今謂。通云本質前後互不相見。影像連帶心。攀前接後。假建立故。如旋火輪。實非是輪。隨心作輪。又如佛言昔日鹿王今我身是。名句問答。准字應知（已上）。
    抄。字卽語故（文）問。旣云多剎那聲集成一字。明知。非字卽語聲。故論云。然依語聲分位差別。而假建立名句文文身（已上）今何云字卽語哉。答。
    抄。色上屈曲非不相應（文）問。文意如何。答。色上屈曲是形色。故同色處攝。然聲上屈曲是名句文。屬不相應行。故如是難也。問。何師之難耶。答。此當經部意歟。以經部自計名等卽屬聲處故。一義云。彼論上段有文云。若謂聲上音韻屈曲應異色處。別有實體（已上）述記云。揲彼救言。語聲上屈曲非能詮表。聲上屈曲故。如絃綰聲。又此屈曲是聲體性故。如色上屈曲卽是體性。此不能詮。由此故知。別有名等（已上）此外人立量轉救也。問。此外人者。何師乎。答。古薩婆多也。雖文段起盡似破正理師。而見轉救之計。謂屈曲外別有名等。明知。非新師義也。
    疏。法詞無礙境（文）唯識第九云。義無礙解。卽於所詮總持自在。於一義中現一切義故○法無礙解。卽於能詮總持自在。於一名句字中現一切名句字故○詞無礙解。卽於言音展轉訓釋。總持自在。於一音聲中現一切音聲故○辨無礙解。善達機宜巧爲說故（已上）。
    抄。論曰且依此土（文）述記云。餘佛土者。是耶如無垢稱經說。或以光明妙香及味等者。等取觸思數等。此上皆得假立名等三種（已上）演祕第二云。論諸餘佛土至立三故者。維摩等經是爲證也。同。按彼經云。我土如來無文字說。但以衆香令諸天人入律行等。此乃香上不立名等。何得爲證。答。對於此土音聲屈曲所立名字。言彼土無。不說彼香無文名等。問。香上名等行相云何。答。因香差別悟法自性差別等。故猶聲屈曲解此等也。問。思等如何依立名等。答。由依思等了法性等立名等。若爾。彼土佛說不。答。亦說法。問。如何表示令他得解。而名說耶。答。由能說者思上名等。令應他機思數等上名等得起。名之爲說。夫說法者本令他解。思等爲緣。他因解起名說何夫。問。豈彼衆生總得他心。又下如何能知上意。答。世界旣差。總得何失。上加於下。下解無違。問。此方亦有見色聞香自思解義。應依思等立名句文。答。有二釋。一依多分。二云。由曾聞聲先解名等。後見色等。於義解生。憶念先時名句等故。問。此依香等解。云憶教依聲。他解舊香生同憶香非教。答。要者聞聲見色生解。雖見色解教依聲。聞香生解不由聲。故名等依香等。前解爲勝。此依色等立名句等。而無教遮。復不違理。問。聲內勤勇發。名等可卽聲。香從外方生。名等應非有。答。內香亦勤發。如聲得有名。外香同水林。名有何違理。由聞香等得生解故。若爾。亦依所詮生悟。應亦依彼立於名等。答。由因能詮所詮方解故。名句等不依所詮。問。經言。依香以爲佛事。卽依香等立文名句。經亦說言。或有佛土寂寞無言。或但虛眞而爲佛事。豈卽依彼無說等立名句耶。答。立名何失。如依思等卽其事也。無依聲言名無言也。亦不違理。問。旣不依聲而立名等。應無聲耳答。此土不依香等。立教香等不無。故彼聲耳亦復得有（已上）。
    抄。以衆生機欲待故（文）問。有本云。對待故假（云云）今脫對假二字。何爲正乎。答。會解云。言以衆生機欲對待故假者（慧因本少對假二字）意言。機心欲樂不同。對彼機緣於六塵境。皆能顯義。卽色上有此名等。屬不相應攝也。言對待故假者。卽三假中一。初因成假。二相續假。三相待假（已上）。
    抄。又梵云便善那（文）會解意云。自下別會文句之花梵。分爲三段。初會文。淨名等經云名句味。故味卽文也。此便善那一名四實。總是顯義。如扇顯生凉障塵。相好顯尊貴。根形顯丈夫。味是濫。卽顯說物味。今以文義有巧妙之意味故。目文爲味。此揀顯得名也。次引古德者。古德說文之名目爲味也。次引對法者。證文能顯義也。次惡察那等者。第二會字。雖文卽是字。或云字。梵語惡剎那。或云文。梵語便善那也。次如對法說鉢陀者。第本會句。應知（已上取意）。
    疏。以餘之意（文）問。明教體中。大小乘各有語聲爲體等三義。爾者清凉大師以何義爲所存之實義也。答。疏云。寧依名等（文）以名等爲體爲所存之實義也。付之。大小乘經論異說區分。彼小乘中雖有以語聲爲體爲評家正義。未見唯以名句爲體爲實義之大乘所說。況淨名十地通取四法。今何唯依名等爲體乎。答。會解云。疏正就佛說容爲教體等者。意謂。但在佛正說時。有聲之實。得爲教體。此只在說時。唯得於近也。若流傳後代。旣無佛聲可聞。應無教體。故清凉自意取名等爲體。則遠近皆得。謂正在佛說時。取其詮義。以名等爲體（此得近也）又末代流傳書之竹帛（以古未有紙時。用竹帛書故）亦依書以顯名等詮義。亦是名等爲體（此得遠也）此意是吾祖新意妙出古今（已上）但於評家正義并淨名等者。約佛正說唯得近之一邊。今約祖師自意。以義判之。故不可爲難。次於淨名十地等者。疏主自會云。但言所用。非正顯體（云云）會解云。意謂。前淨名等證通用四法作佛事。并通用善聲善字聞聽。非正論教體要用四法也。今克論教體以明言取。故取名等也（已上）。
    抄。顯無方理故（文）問。無方理者何乎。答。決擇云。方猶比也。無比道理也。或顯義體無定方域。娑婆一方方許色等爲佛事。故不同唯識。此方定用音聲爲佛事故（已上）。
    抄。用此四法（文）會解云。意謂。用此四法。而作佛事。并說聽等何必要此四法爲體也（已上）。
    疏。或有四皆如空（文）問。何故如空之義通始頓耶。答。起信注疏上云。心眞如門卽頓教分齊。始教中空義。亦是密說此門（已上）問。淨名經中云。文字性離言等（云云）爾者五教中何教意乎。答。抄主意通始頓二教（云云）問。初教卽假卽空卽名。終教此名卽平等同眞如。經云。名字性離是名解脫也。頓教一切皆絕名無名俱離。圓教亦俱離不礙名故。今一名卽一切名（等文）准此。今淨名經文是終教意也。今何判通始頓乎。答。
    疏。文字性離（文）決擇云。言文字性離無有文字者。一之上句標下句。釋此意云。文字眞性本離文字之相。下句釋云。無有文字。二云文字性離有。文字是則有無雙遣（已上）今作多釋。並難思歟。
    抄。唯須菩提取鉢（文）問。今云唯者。簡持之義歟。爲當如何。答。今云唯者。承諾之詞也。亦云唯諾者是也。八十花嚴經法界品。處處云唯然亦同之也。論語第二云。子曰。參乎。吾道一以貫之哉。曾子曰。唯（孔安國曰。直曉不問。故答曰唯也。已上）意云。直領解夫子意。故不須重問。是名唯也。彼禪家語錄中。云迦葉一笑曾子一唯者。卽此事也。准此。
    抄。說有念處（文）決擇云。言念處者照寂也（已上）。
    抄。皆無合散（文）玄記第五（梵行品）云。成壞爲合散（已上本云）。

    正和三年（甲寅）五月二十三日。於泉州久米多寺抄之了。今元享四年（甲子）九月二十九日。於武州稱名寺再治之。佛祖加護念。自他開種智。
               貧道湛叡（僧臘三十夏俗壽五十四）。
    建武二年（乙亥）十月七日。於稱名寺同開講肆重加修飾。若有一句符理之分。偏爲十身滿果之因乎。
               湛叡（通夏四十一年齒六十五）。
    曆應三年（庚辰）七月晦日。於武州稱名寺所之書寫也。


演義鈔四上纂釋下

　　第四通攝所詮體
    疏。卽依六文（文）會解記具引細釋。一名者有十二種。謂假名（我有情命者等名。或執衣等名也）實名（眼等色等名也）二句者有六種。謂不圓滿句（如但云諸惡也）圓滿句（如更加莫作）等也。三字者名句所依也。四語者略具八分。謂美妙語（其聲清著也）題了語（詞句文皆善巧故）易解語·樂聞語等也。五行相者。決擇云。或蘊等相應語言。或取能說佛菩薩等。皆能顯義號於文（已上）六抹請者。謂因抹請問方說故。如是六種顯於文。若闕一種。不能顯義。由能顯義。是故名文（云云取詮）。
    疏。顯於十義（文）一地義者。資糧加行等五位也。二相者。自相共相乃至因相果相也。三作意者。謂七種作意。謂相作意等也。四依處者。有三種。謂事依處（如善惡乃至生死涅槃等）時依處（三世言事）補特伽羅依處（漸頓二根等二十七賢聖）五過患者。或法或人。於應毀厭也。六勝利者。應稱讃義。而起稱讃者也。七所治者。一切雜染行也。八能治者。一切清淨行也。九略者。名義俱略。十廣者。名義俱廣（云云取詮）。
    疏。又十住品云文隨於義（文）問。疏主引十住品何文證通攝所詮體之義耶。答。引十住品第七不退住勝進分有十事五對中。第二文義對文證之也。付之。一言合多義。隨其義令文轉變。是名文隨於義顯了直說。並名義隨於文。然不說此文義爲契經體。今何引爲證乎。答。唐經十六（十住品）云。佛子此菩薩應勸學十種廣大法。何等爲十。所謂說一卽多。說多卽一。文隨於義。義隨於文。非有卽有。有卽非有。無相卽相。相卽無相。無性卽性。性卽無性（已上）大疏三下云。第七不退住○後勝進中十事五對○初一多一對。總含之義。一約權實。於一佛乘說無量故。改有衆多皆佛因故。二約事理。理能成事說一卽多。事能顯理說多卽一。三約事事。無礙有同體異體義。如上說。二文義對。文隨於義轉變。密意故卽如初句。一言隨於多義（已上）隨於文顯了直說。卽下三對但顯事理。一無礙義故。若望下偈云。如是一切展轉成。則文義亦通事事無礙。三遍計理無情有情無二。四依他幻相性空無二。五圓成性空與不二空二如不異（等文）抄十上云。言於一佛乘說無量故者○依實開一卽多。會權歸實說多卽一。言轉變密意者。卽文同義異也。如一名四實九義。瞿聲如一無常之言。小乘則以生滅爲義。大乘則以不生不滅而爲其義○以轉變染淨義故。上轉變密意者。則如前引攝論之中。以異言詞說實法等言。卽如初句下卽指初句。爲文隨於義一多。言同而有三義故。義隨於文顯了直說下釋後句也。顯了對上密意。直說對上轉變。言卽下三對者。明下三對唯是義隨於文。但得釋爲事理無礙。不得通於事事無礙。及約權實如初句故。若望下偈云。下重會前義。前中文隨於義。但約所詮有事事無礙。未明文望於義望無礙。今由久成義。則文有力。全攝於我。由義成文則義有力。全攝於文等。故成事事無礙也。以下偈云。一卽是多。多卽一。文隨於義。義隨文。如是一切展轉成此所退人。應爲說卽其文也（已上）次下約此相。二宗釋後三對。其義主要。可見之。雖有五對。不過第二文義對。謂初句一多對。卽文隨於義也。下三對者。是義隨於文故（云云）。
    疏。不同前義（文）問。抄科釋云。對前揀別者指何文處云對前乎。答。一義云。今十門。初三門唯就聲名句文論雙單。故對佛菩薩等能說者皆是所說也。然今第四門通有三重能所。故非唯雙取聲名句文。四法亦通取能說者也。佛菩薩等及所詮義理故。不同前三門。剋就聲名句文論雙單。故云不同前義等也（爲言）問。若指初三門云前義者。若爾抄釋三重能所。其第三重能所中。云前義爲所詮。是亦可指初三門單一段。疏抄門指云前義。必可指同處故。若許爾者。初三門旣唯就聲名句文。方論雙單。但是能詮。豈可指云前義爲所詮哉（是一）又圓覺大鈔三下（第六教被門）全移今疏抄。然上引瑜伽論卽云。釋曰。由此故皆通取不同前意剋取前說（已上）次下再釋云。故說皆通不同前義剋取名義等。故云所說也（已上）旣云前意。明知。不指初門也。又云。剋取名義等旣通取名義。豈初三門乎。准此。今抄云名等者。亦等取所詮義歟（是二）如何。答。愚案云。今疏第四門文有二段。含二意。謂初引瑜伽八十一。次引十住品。並是唯通所詮。故云通攝所詮體。未可必通佛菩薩等能說者。是爲初意。卽是當門正意也。後又瑜伽下通收三重能所。則兼通佛菩薩等能說者爲教體故。是爲後意。旣含此二意。故揀別之令無濫也。問。今通攝前者。本含通攝三重能所之意。而且明通所詮之旨。後正顯廣通三重能所之義。是一意也。何分爲二意乎。故圓覺大疏上云。明第六教體門中。釋通攝所詮體。初引瑜伽八十一意。次下卽云。此明教義相成。若不詮義。文非教故（已上）此全寫今疏文。但不寫十住品已下文。然同彼鈔三下釋彼疏時。先具引今疏云。通取所詮成契經體。下十住品瑜伽論乃至不同前意剋取所詮之文意。次下卽亦續引今鈔云。通收能所則有三重下乃至故云所說之文。唯此通攝所詮門。非而分爲多意。且是一意故。彼疏略之。彼鈔中具引卽顯疏意。若如今料望者。彼疏引初意中。前半久。鈔中引初意中。後半及後意疏鈔俱不具擧二意。何故鈔云不同前意乎。明知。今前義者指初三門歟。如何。答。維雖本含三重能所。旣分爲兩段。自當兼正之二意。故今鈔云。上正辨通所詮等。次釋又瑜伽已下文。云又通收能所等。旣安又言。豈非傍兼之別義乎。擧如是之二意竟。次云不同前義。對初意揀別之云事。誰疑之乎。但於圓覺疏抄釋者。此尤爲潤色之遍也。謂鈔先釋疏所引之初意竟。後具引所殘之。今疏則還成二意故。前後相對揀別之故。云不同前意。有何難乎。若指初三門。何不云前門而云前義。亦云前意乎。何況初三門唯局能詮之聲名句文。不通所詮義。何云剋取名義乎。明知。今第四門分爲兩段。其初段所引瑜伽云。諸契經體略有二種。一文二義更不見通佛菩薩等能說者。故云不同前義剋取名義等也。
    抄。第一通所詮（文）問。今云第一第二。又云向下向上。其義如何。答。此亦有異義。今略出之一義。云今對前揀別有二義中。第一義意。第五諸法顯義體已下六門。總是所詮故。今第四門云。通所詮則向下取也。第二義意。謂初三門但約聲名句文論雙單故。今第四門云通說者則向上取也（云云）今第四門含二意者是歟。難云。若爾第五諸法顯義體。正明六塵教體意。是所詮乎。故今抄上文釋取名等爲體。爲疏主自意之義。例同餘方依色等有名句文。亦指同諸法顯義之體。若非能詮何指同之乎（是一）又第九事事無礙體專明能詮文句。具十玄門備之旨。豈是但所詮義乎（是二）若指前後說門云。向上向下者。可云不同前後義。何但云不同前義乎（是三）又可云雙對前後揀別之。何科但云對前乎（是四）如何。答（云云）愚案云。疏云故皆通取者。通取所詮通取說者（爲言）然次上所引瑜伽文全不見通所詮。故今抄意云。第四門分爲兩段。具釋其義意。重擧後段意。但云皆通取而揀前段義。云不同前義等旣不同前段。局取名等其等之言等取所詮義故。明知。後段意通取所詮。若不通取所詮則還同局剋故。如疏上文云。有其所通無其所局者。思之爾者。此故皆通取之一句。向下云。不同前義等文則含通所詮之意。向上云。佛菩薩等是能說者。文云則含通取說者也。意故不同前段局取名等（爲言）。
    疏。第五諸法顯義體（文）問。諸法顯義體門意。一切諸法顯義理之時。悉具名句文歟。爲當如何。答。兩方。若云悉具者。凡諸法爲教體者。是由有生解之義。故云諸法顯義也。縱雖有生解之義。何必悉具名句乎。例如法身章。釋法身說法之義云。此理法身與說觀智爲所開。覺經云。法身說法授與義故（已上）此約生正智解之義。明法身說法之義。豈生智之解了時。於理法身上安立名句等乎。對向諸法生無相無念之觀解。例亦可爾（是一）何況今疏下文。釋會緣入實體中。引仁王二諦品了。釋云。此經明教。卽是如不說如卽是教。若取諸法顯義。皆爲教體。一切法皆如也。則無如非教（已上）此釋一切法如故是教體歟。更不見具文句。加之探玄記·起信疏·圓覺大疏（一上）抄（三下）釋此門之時。但總明顯義之旨。不述如具名等之義乎（是二）若依之爾者。凡云教者。表詮義理之謂也。若許表詮義理。何無名等乎（是一）何況上就大乘。釋語聲爲體等之義竟。祖師自意。會取名等爲體。疏釋其所以云。流傳後代書也。竹帛曾何有聲。豈無教體（已上）抄釋云。故前唯識之中。例於餘方亦依色等有名句文。亦同諸法顯義之體。顯無方理故不取常規（已上）旣取名等爲體竟。擧餘方佛剎。依色等立名句文。卽爲例證。亦指同諸法顯義體。明知。顯義體亦立名等也（是二）次上鈔引唯識論云。諸餘佛土亦依光明妙香味等。假立之故之文竟。卽釋云所引卽淨名經而言等者。等取觸思數等上。皆得假立名等三種○以衆生機欲待故（已上）會解記（具如次上引）准此亦諸法顯義之時。必可假立名等（見。是三）如何。答。此事實難思。學者亦存異義。今且述一義之意者。諸法顯義。或假立名等。或未必借名等。不可一准歟。其旨如兩邊之疑難。各據一義。並不相違。彼借名等顯義理。並不論之。然不借名等顯義者。今疏下文結成說聽云。語默視瞬皆說則見聞。見聞覺知愚聽等（云云）瑜伽論釋見聞覺知云。見知二種現量所攝覺。謂比量聞所言量。凡現量者。離名相等。何借名句。故慈恩云。離名等所有分別。現現別轉故名現量（已上）況疏次文云。茍能得法契神等（云云）眞智契證專證專離名句之詮表。豈還借名等可云之。加之普賢行品疏。釋剎說衆生說等文作三釋中。第三釋云。約顯理是說等（云云）抄釋云。言顯理者。如色卽顯質礙卽顯緣生等（云云）具如次下。況於一乘中引之。
    抄。茍日得會（文）決擇云。此問意云。由能詮言說有性。知所詮一切法有性○最後耶字疑問之詞也。佛告下答。初答法無其性。而有言說遣法也。又云下答。無有言說遺言也。大惠問意。言法如相須問也。世尊答意。言法不相須。先明無法而有言。後明無言而有法。是故下詰言不相須也。大惠下擧事釋成也（已上）。
　　抄。謂兔角龜毛等。意云。實雖無兔角。而有人云。兔角等豈非諸法無性而假起言說乎（爲言）。
    抄。謂漏月傳意於生脫荊軻之乎（文）。
    抄。相如調文君之如終獲隨事（文）史記百一十七司馬相如列傳第五十七云。司馬相如者。蜀郡成都人也。字馬鄕。少時好讀書。學擊劍。故其親名之。曰犬子。相如旣學慕藺相如之爲人。更名相如○梁孝王令與諸生同舍。相如得與諸王游士居數歲。乃著子虛之賤。會梁孝王卒。相如歸而家貧。無以自業素與。臨邛令王吉相善。吉曰。長鄕久官游不遂而來過我。於是相如往舍都亭。臨邛令繆爲恭敬日。往朝相如。相如初尚見之。後稱病使從者謝吉。吉愈益謹肅。臨邛中多富人。而卓王孫家僮八百人。程鄭亦數百人。二人乃相謂曰。令有貴客爲具召之。并召令令旣至卓氏客。以百數至日中。謁司馬長鄕。長鄕謝病不能往。臨邛令不敢嘗食。自往迎相如。相如不得已。強往一坐盡傾。酒酣臨邛令前奏琴曰。竊聞長鄕好之。願臣自娛。相如辭謝。爲鼓一再行。是時卓王孫有如文君。新寡好音故。相如繆與令相重。而以琴心桃（郭璞曰。以琴中音挑動之）相如之臨邛氏弄琴。文君竊從戶竊之。心悅而好之。恐不得當也。旣罷相如乃使人重賜文君侍者。通殷勤。文君夜亡奔相如。相如乃與馳歸成都。家居徒四壁立（郭璞曰。言貧窮也）卓王孫大怒曰。女至不材。我不忍殺。不分一錢也。人或謂王孫。王孫終不聽。文君久之不樂曰。長鄕弟俱如臨邛徒。昆弟從貸猶足爲生。何至自告。如此相如與俱之。臨邛盡賣其騎買一酒。舍酤而令文君當鑪（壽昭曰。酒酒肆也。以爲墮告高似鑪）相如身自著犢鼻褌（壽昭曰。今三釋布作放如犢鼻實稱。此者言其無耻也○）與保庸雜作（方言曰。保庸調南方婢嬂稱也）滌器於巿中（壽昭曰。瓦器也○毎食如滌漑者）卓王孫聞而耻之。爲杜門不出昆弟諸公○更謂王孫曰。有一男。兩如所不足者。非材也。今弟諸公○更謂王孫。今文君已失身於司馬長鄕。長鄕故倦游（郭璞曰。厭游官也）雖貪其人材足依之。且又令客獨奈何。相辱如此卓王孫。不得已分。卽文君僮百人錢百萬。及其嫁時衣被財物。文君及與相如歸成都。買田宅爲富人（已上）。
    抄。況帝釋有法樂之臣（文）探玄記第二云。乾闥婆此云尋香○亦名食香。唯食細食。居十寶山中。常爲諸天作樂時。身有異相。卽飛上天（已上）大疏一下云。八乾闥婆。此云尋香。謂樂兒不事生業。但尋諸家飮食香氣。卽往設樂求食自活。因此世人號諸樂人爲乾闥婆。彼能執樂故。以名焉。亦云食香。止十寶山間食諸香粖。卽帝釋執樂神也。帝釋須樂。此王身有相現（已上）問。不事生業。但尋飮食香氣者。爲乾闥婆之行儀。爲諸樂人之行儀。又身有異相現者。爲帝釋身。爲乾闥婆身。答。行願記第六云。四乾闥婆者。正云健闥縛。此云尋香行。亦云食香神。謂食氣作樂求乞。天帝須樂體有異相。便往奏之。西天呼一類音聲人名健達縛。謂不作生計。尋食香氣作樂求之（已上）馬鳴有和羅之伎（文）大日經疏第八云。如馬鳴菩薩自奏頼吒和羅典。五百王子聞之。同時捨家入道（文）。
    疏。況花嚴性海（文）問。況於一乘中有四節文段。且初事物說法義者。爲一乘不共之玄旨。爲當通三乘教歟。答。兩方。若云不共之玄旨者。見抄所引經文等。以諸佛威神力。自光明供具等中。自然出音聲。演說法門等。三乘教中盛談此等義相。豈爲不共之玄旨乎。若云通三乘者。凡論擧況者。擧劣況勝。今旣云況花嚴性海等。若是三一貫通之法相者。何云況哉。如何。答。今擧況有二意。一云。分別根本一乘隨遂機宜。開示小乘三乘等法。若根本法輪中所無之法相。則縱雖分別欲說之。而佛力不能說之。故知。今則應云枝末三乘乃至外典尚有諸法顯義之理。何況根本一乘中。豈無此義哉（爲言）一云。今所擧花嚴性海之大義。是一乘不共之玄旨也。雖諸法顯義之言是同。而其意大異也。謂三乘教中。諸法顯義。或推功併歸觀行者。勝解作意。未必謂萬類之音皆是如來音。又不言六塵萬法悉是如來音（次下引貞元疏。可見之）或是諸佛神力示如是業用。未必謂本自具足令物見之。然今一乘意者。卽迹引普賢行品剎說衆生說等文。彼品疏（第八下）釋。云剎說等者。略有三義。一約通力。二約融通。一說一切說故。三約顯理。是說菩薩觸境皆了知故。則觸類成教。如香飯等（已上）抄十八下云。言融通者。一塵卽攝一切。何得剎中無說。言顯理者。如色卽顯質礙。卽顯緣生。卽顯無常。卽顯無性等。言則觸類成教者。證顯理義。如前教體中明（已上）貞元疏第七（普救護一切衆生成德吉祥夜神云）然法輪音。若依權小。如來常言非法輪音。要宣諦理。轉入他心方得名爲法輪音耳。若依此經。自狹之寬。略有三重。一則如來一切語言皆法輪音。一切言說皆佛事故。二者萬類之音皆法輪音。故賢首經云。能令三界所有聲聞者皆是如來音。三者非唯於聲。六塵萬法無有一法非如來音。出現品云。譬如書字。普入一切語一切算數一一切世間出世間處。而無所住。如來音聲亦復如是。普入一切處一切法。乃至云。何以故。言音實相卽法輪故。旣以實相爲法輪聲。未有一法非法輪體。由此故能攝多眷屬。一轉一切一時轉也（已上）卽此大疏三釋中第二釋。貞元疏三釋中。第二第三釋並是同。今事物說法之義也。彼三乘教中。都不可有如是之義也。問。且貞元疏二三兩釋有何別哉。答。第二釋意。謂橫攝一切有情音聲乃至風鈴河等非情之聲。總名如來音。第三釋意。如探玄記釋智正覺義中云。次明平等語業妙音遍至者。明如來圓音如緣起性遍一切處。而亦不壞別云詮表（已上）卽此意也。今抄所引經條。准此可知。

第六攝境唯心體自下會解記第九

    抄。卽二所現影（文）問。二者何乎。答。一義云。決擇云。耳·意二識所現影也。或說聽二識所現影也（已上）一義云。二字應作心字。故會解云。鈔如聲是色。卽心所現影。有本云。卽二所現影誤也（已上）。
    抄。今取解釋分（文）問。立義解釋之兩人。同明唯心義。若取之則可雙取。今何但取解釋分哉。況又疏所引解釋分之文。正釋抄所引立義分文之文也。故起信疏釋今疏所引文之釋。上立義中衆生心攝一切等也（已上）如何。答。會解云。言今取解釋分顯心性相等者。意謂立義分中。已明唯識義含終頓。卽同教分齊。今正二門交徹爲終教義也（已上）。
    疏。梵行品云（文）問。今所引梵行品文者。局圓教唯心歟。爲當通終頓等哉。答。抄云。圓教唯心（文）付之。一切諸法唯識唯心之所談者。諸大乘教之通說也。今云。知一切法卽心自性。例亦可爾。何必局圓教唯心哉。如何。答。唯心之義雖通諸教。則心境待對泯絕。而眞心露現。若依圓教。則總該萬有。卽是一心等（云云）如攝序云鏡一心之玄極之文處。具引諸文。可見之。故知。梵行品正說圓教不共之唯心也。
    疏。一唯本無影（文）決擇下文云。問。攝境唯心中。唯本無影是小乘義。何故前文前四通小。後六唯大乘。答。唯本無影非唯心義。爲明四句。因便言之。故疏云。唯本無影。謂卽小乘不知唯識故。卽斯義也（已上）。
    疏。護法論師等（文）問。安慧論師意。爲本影具足義。爲當唯本無影義歟。答。兩方。若云存本具足義者。安慧意於依他法。唯立心自證分。不許相見二分。故佛果位判相見俱無。爭許如來識上文義相生是名本質教。其外更立聞者。識上所變之影像文義乎。是以清涼餘處解釋中。明佛智緣他心不同云。安慧論師云。佛智緣他心緣得本質。餘皆變影。護法論師佛亦變影。若緣本質得。心外法壞唯識故。但極似本質。有實因人（已上）准此。安慧意佛智無別自所變之相分。故直緣聞者。識所變現文義之相。其外更不可立如來淨識所現之本質教云乎。若依之爾者。今疏云。護法論師等皆立此義。卽抄釋云。唯識諸師皆同此立等（云云）會解云。鈔唯識諸師者。卽所等難陀·德惠安慧·火辨·護月等諸師也。言然此論主（卽護法清師）無不說法者。謂無不說是法也（已上）此等釋意者無本。安慧亦存本影具足義歟。如何。答。
    疏。復說五心集現（文）五心義云。變爾等五心略以十二門分別○第一列名者。一卒爾心。二尋求心。三決心。四染淨心。五等流心。瑜伽第一卷五識身地云。由眼識生三心可得。如其次第。謂卒爾心·尋求心·決定心。初是眼識。二是意識。決定心後方有染淨。此後乃有等流。眼識善不善轉如眼識生。乃至身識亦爾。由初三心性類同故但說三。言實兼後二。第二辨相者。且如眼識初墮於境名卒爾墮心。同時意識先未緣此。今初同起亦名卒爾。故瑜伽論第三卷云。意識任運經散亂。緣不串習境時。無欲等生。爾時意識名卒爾墮心。有欲等生。尋求等攝故。又解深密經及決擇七十六說。五識同時必定有一分別意識俱時而轉。故眼俱意名卒爾心。初卒墮境故。此旣初緣未知何境。爲善爲惡。爲了知故。次起尋求與欲俱轉。希望境故。旣尋求已識知先境。次起決定。印解境故。決定已識境界差別。取正目等相。於怨住惡。於親住善。於中住捨。染淨心生。由此染淨意識爲先。引生眼識同性善染順前。而起名等流心。如眼識生。耳等識亦爾。第三八識有無者。瑜伽第一但說六識有此五心。不說七八。又間斷識方具此五。非恒續識。然第七識未轉依位緣境。恒定任運微細唯有後三。一剎那中可說具故。第八不爾。界初生位有卒爾心。有色無色境。寬狹故。決定·染淨·等流三心境有新舊。或前後相望可具之。故唯無尋求。無欲俱故。因第七識界雖初生。境恒一類故。無卒爾尋求二心。初轉依位可名卒爾。卽是決定染淨之心。第二念後是等流。二念義我合說有四心（已上）。

    私問。今抄下文云。言其五心。初後通六識中。三唯意識（文）爾者。今何云但說六識有此五心乎。答。至下可知。
    又云。問何故須辨如是五心。答。爲令了知心之分位。入法我唯識相故（已上）。
    私問。今云集現者。卽此心集現歟。爲當如何。答。疏文上云文義相生。下云五心集現。明知。經歷五心之位。文義相集。現爲教體（爲言）故抄上文引無性攝論云。名句文身識所變現。聚集爲體（已上）依之。決擇云。疏後說五心集現。但是經曆五心影像。聚集影現（已上）其影像者。卽下所明十四相也。如抄釋三師義。可見之。
    疏。總十二心（文）決擇云。疏總十二心等者。散亂聞經也。專注聞經但有八心。於行常二字上。深卒爾尋求二心故（已上）。
    抄。一云說諸字時（文）五心義云。第四剎那多少者。五識卒爾唯一剎那。瑜伽第三云。又非五識身有二剎那相隨俱生。又一剎五識生已。從此無間必意識生。故五識卒爾唯一剎那。尋求未了後起五識。但是尋求。故五識身無多卒爾。說五識身有尋伺者。有廣尋求。無尋伺者。與欲俱故。亦有尋求。諸處所說五識無有決定尋求。無深廣行相。說之爲非無微細者。若獨生意。若五俱意。卒爾心位亦一剎那○有說。意識旣許相續。說卒爾心通多念起亦無過失。前解爲善○決定多剎那尋求未知。未起染淨心故○起染淨之心亦復如是。多念相續以難生故。此依五識爲等流心。若意等流染淨唯一念決。第二念卽等流故。唯等流心略有二。說意識等流相續無妨。一云。五識唯一念生。說等流心亦不相續○二云。五識許相續生一剎那者。說變爾故（已上）又云。以許尋求多剎那故（已上）第五門中釋也。
    抄。是現量故（文）五心義云。因中五識或四或二。或許五心皆唯現量。緣現世境果中。五識所有四心亦唯現量。緣三世境○第七因位許有三心。皆非量攝○第六識定位五心皆唯現量○若在散位。獨願五心通比非量○與五俱意所有五心。有義唯現量（等文如下具引）果中五識四心者。以果位任運故無尋求心也。
    抄。經十六心有十四相（文）問。今引三師中。後兩師並云十二心。何第一師獨言十六心哉。答。一義云。十六十二開合異。故不相違也（開合之義下引會解記。可見之）一義云。六字應作二字歟。會解記云。第一師十二心若取卒爾。耳識爲一。同時意識爲二。尋求爲三。決定爲四。則四字皆有此四字。應有十六心。今言十二心者。應以率爾耳識同時意識合爲一心。以同時意識卽卒爾同時意識通名卒爾心故也（已上）。
    抄。若不散亂（文）五心義云。第亂不亂生者。先明不亂。後明亂生。不亂生中後有三門。一自他俱不亂。二他亂自不亂。三自亂心不亂。自他俱不亂者。瑜伽第三云。又一剎那五識生已。從此無間必意識生。從此無間若不散亂必定意識中。第二決定心生。由此尋求決定二識分別境界爲因故。染淨法生所引故。從此無間眼等識中。染淨法生。然此不由自分別。爲無分別。故得染淨。他亂自不亂者。謂有他識中間間生自識五心。仍前後如眼觀色。起卒爾心必有尋求。續初心起故。瑜伽說。又一剎那五識生已。從此無間必意識生故○故五卒爾後定起尋求心。有人說。言卒爾後不起尋求者。不然。違教理故○故尋求後或入餘心。或起決定。雖起餘心中間隔亂他境。非上勝不能引脫他識。反不生故。後却入眼識決定。決定起時或還起尋求引。或卽起決定。決定爲因。若無異緣。自染淨起。有他識奪自染淨不生。他識卽滅自心方能入染淨位。染淨位起。或還入決定引。或卽起染淨○染淨心後若無他緣。自等流起。眼意二識乃至未趣所餘境界。經爾所時恒相續轉。是名他亂自不亂。三自亂心不亂者。如眼先觀一大衆色。卒爾尋求定相續已。未起決定。有一上好像色現前。眼識遂於餘識。而轉後起卒爾及尋求心。或并決定。或染淨心等見像色已。却觀衆色。先已現故不起卒爾。或却起尋求引生決定。以許尋求多剎那故。或卽起決定○却觀衆色始起染淨。染淨心後或觀雲色。隨其多少起卒爾等已。却觀衆色。而起等流。皆准前後是自亂心不亂（已上）。
    抄。若散亂時（文）五心義云。自下後明亂者。於中有二。一他亂自亦亂。二自亂心亦亂。他亂自亦亂者。如眼識生緣一像色。起卒爾尋求已。別有聲至。後起卒爾尋求等心。像遂放光像光。卽新起前尋求。後起卒爾尋求決定。後別有香。正現前嗅後起卒爾等。像光變色決定。心後後起卒爾。至染淨心。後値上味。正現前嘗遂起舌識。多少心已却觀像光。光或大小徒染淨心。後後起卒爾尋求決定。如是乃至○或二或三或至四心。名之爲亂。若連次起至等流心。卽名不亂。餘心例然。自亂心亦亂者。准他亂說（等文）。
    今抄引三師釋中。數處有此事。故具引之。
    抄。非現量故（文）此約五俱意識中尋求心也。如上具引。可見之。今抄下文云中三唯識（已上）。
    抄。由此極少經十二心（文）問。此第二師十二心者何乎。答。此除決定心。而開耳識意識爲二心。加尋求心爲三。故四字各有此三心。則成十二心也。如抄可知。
    抄。此中曲有二解（文）五心義云。與五俱意所有五心。有義唯現量。作證解故。陳那菩薩集量論。論五識俱意是現量故。說五俱時緣十八界亦現量攝。隨五現塵明了取故。有義不定性尚不同。何現量集量不說五俱之意。唯是現量。何得定判。堅執比度旣許五俱定唯現量。於理未可。故五俱意義通現比及非量攝。通緣三世及非世境。若緣一境。與五一俱卒爾等流定唯現量。中間三心不與五俱。通比非量剎那論之。緣過去境。瑜伽論言五識無間所生意識尋求決定唯應說緣現在境者。此依分位事結究竟名爲現在（已上）。
    今抄云二解者。初解意。謂同時意識亦是現量也。四字總經十二心（云云）後解意。謂同時意識現量也。四字但經八心。而有十四相（云云）上所引五心義中。二有義者。但論五俱意之現量非現量界。准思可知。
    抄。謂諸字有二相（文）意云。一字及依一字所成之名。於心上現此。且約一字成名之義也。然亦有一字不成名者。非此所明也（云云）。
    抄。惡學時七相（文）言惡之時前諸字雖入過去。現無本質。由熏習力唯識變力。仍於此說惡字心上顯現故。卽有兩箇一字（二相）兩箇一字所成名（四相）一箇字身（五相）一箇一字所成名名身（六相）一箇二字所成名（七相）故成七相也。凡云字身名身者。身有體依聚之三義。今且用聚義爲身故。或有以字爲一種共聚名身。卽是一字身也。或有以二字爲一種而二種共聚名身。卽是二字身也。或以三字爲一種。或以四字爲一種。各二種共聚名身。例此可知。如字旣爾。名亦例知。
    抄。者字時十六相（文）謂諸惡者之三箇一字（爲三相）三箇一字所成名（爲六相）兩箇字身。謂諸惡（七相）惡者（八相）兩箇一字所成名名身（十相）一箇三字多字身（十一相）一箇一字所成名多名身（十二相）兩箇二字所成名（十四相）。
    抄。言其五心（文）問。五心義云。因中五識○五心皆唯現量（等云云）具如前引。准此不局初後可通中三（見）今何云中三唯意識乎。答。決擇引法苑。有二師說。初師全同前所引。後師卽同今抄。故決擇釋云。今據後義。故抄三爾（已上）彼後師者。決擇引法苑云。此中有義五識唯二。但有卒爾及等流心。尋求等中五隨生者。卽等流心許亂生故（已上）。
    抄。又前三是無記（文）五心義云。瑜伽論等說。初三心是無記。第四五通三性。此依因位中容無亂境。五識中一與第六識連續生說。若在因位境界強勝諸識雜生。若生五心皆通三性所攝。若無漏位及得自在一切多善（已上）。
    抄。然此皆約（文）五心義云。若在果位。隨所有心皆得俱起。隨應無失（已上）又云。成唯識說。八地以去乃至成佛任運決定。不假尋求。故但有四。三乘通論。無漏具五。有尋求故。卽諸剎那義別說。有非前後起。初轉依等如前已說（已上）如前已說者。第三八識有無門。卽如上具引。
    疏。三唯影無本（文）問。終教大乘意。自受用佛有色聲功德哉。答。
    疏。龍軍（文）會解云。龍軍未詳（已上）問。慈恩阿彌陀經通賛之末書（元縛述）云。如來滅後外南天竺國有論師。名龍猛。卽龍軍也。造大智論釋大般若等（已上）今會解記。何云未詳乎。答。探玄大疏共云。唯影無本是龍軍等。非本非影是龍樹等（云云）旣各別擧。尚終頓兩教之宗師何云一人異名哉。彼元縛釋難依用歟。
    疏。堅惠（文）法界無差別論疏云。堅惠菩薩者。梵名婆羅未底沙羅。此云堅固未底。云惠○謂此論主有稱理。求佛堅固正惠故以爲名。三藏云。西域相傳。此是地上菩薩。於佛滅後七百年。於中天竺大剎和種○造究竟一乘寶性論及法界無差別論等（已上）三藏者。提雲般若也。地上菩薩者。會解記引用此疏云。地藏菩薩。更檢餘本可知之。
    疏。夜摩偈云（文）唐經第十九也。大疏四上釋上半偈竟。次下云。若爾。何故以現聞教法下半釋。云但自心變非佛說也。若依權教。此約有影無本。然本影相望通有四句。若依此宗。果海離言故。無有說用隨機現。謂如是說。而此本質亦是自心（已上）抄十一上云。言若依權教等者。本影四句。卽如懸談。若依此宗。四句皆用知法一切法。卽心自性故。質亦自心（已上）。
    疏。此前四說總合（文）問。圓教意可有唯本無影之義耶。答。疏云。此前四說。總合爲一圓融無礙（文）故知。亦可有唯本無影之義也。付之。疏釋唯本無影。謂卽小乘不知唯識故。卽是心外存實境之妄執也。旣非唯識之義。故三乘教尚不許之。爭圓教中容如是之妄執乎。是以決擇云。唯本無影非唯心義。爲明四句。因便言之。故疏云。唯本無影不知唯識故。卽期義也（已上）准此。雖物合四說。是言總意別。實除第一唯本無影。但取餘三說也（爲言）爾者。圓教中不可唯本無影之義歟。如何。答。花嚴一乘是根本法輪故。縱雖人天小乘等法相無不含攝之。至今唯本無影之義。何不爲圓融之所目乎。況十通品疏明佛智緣他心諸說不同中云。安惠論師云。佛智緣他心緣得本質○護法論師則佛亦變影等竟。次下卽云依唯識宗護法爲正。以今經望前亦未失（已上）又云。若離佛外別有衆生。更須變影却失眞唯識義（已上）此明佛智緣他心。不變影直緣本質故。正是唯本無影之義也。衆生緣佛例亦可爾。是則生佛同以眞心爲其心故。故對向萬法時直照現之。更不待變影故。十通品疏釋法性宗他心之相者。以卽心之衆生心非卽衆生之佛心爲所緣。以卽衆生心之佛心非卽佛心之衆生心爲能緣。如是鎔融故。非一非異（已上）抄十八上云。此有兩對。前對明所緣。彼對明能緣。今初言卽佛心之衆生心者。此明所緣。衆生心卽是佛心。此明不異。次云非卽衆生心之佛心者。此句明衆生心與佛心非卽。非卽故有所緣義。非異故不壞唯心義。言爲所緣者。結成所緣。揀非能緣也（已上）後對恐繁不引。返例可知。
    疏。說聽雙存（文）決擇云。
    抄。說如來藏乃有三義（文）問。筆削記第三云。如來藏者。具三種義。謂隱覆·含攝·出生義（等文）何與今別哉。答。彼論第二（如來藏品第三）全同今抄所引。
    抄。一所攝名藏者（文）如來是能藏。卽果極之菩提也。衆生是所藏。以如來之所攝藏名如來藏故（爲言）會解云。問。此引佛性論。應非別教。答。
    抄。言如如者（文）問。如如者重言。有何意哉。答。一義云。通眞記中卷（了然述）云。言如如者。一者眞如。卽一心身體。二俗如。卽隨緣萬法不變之性。二如不二故曰如如。此則直就眞如本性。以明心（此准佛性論說已上）此記者南山歸敬儀之末書也。
    抄。復次藏有三種（文）問。今三種者。上所標之所攝隱覆等三義之外別義歟。爲當如何。答。愚案云。今釋所攝名藏中。有二段。並先明能藏。後明所攝。卽上來所引是初段也。於中前云言如如者有二義等者。是先明能藏。次云所言藏者下。正明所攝也。今云。復次藏有三種等者。自下卽後段也。於中亦者明能藏。謂境行果三種。並覺妙覺果地無比之功德。是名如來（爲言）次云由此果下。正明所攝也。准初段可知之。抄。二隱覆爲藏者（文）筆削記第三云。隱覆之中復有二義。一者藏如來故名如來藏。卽煩惱名爲能藏。如來爲所藏。於如來如來之藏。依主釋也○理趣般若云。一切衆生皆如來藏。勝鬘及如來藏經俱有此說。二者如來自隱不現名如來藏。法身無相不可以智知識。識況眼見耶。斯如來卽藏。持業釋也。如佛性論說（已上）。
    抄。一明一身（文）況於衆生者。別指聽法衆生。故上云何獨聽法衆生。次下文云況聽法人也。今明說聽全收故云爾也。
    抄。經云如來成正覺時（文）大疏九上云。第八如來成正覺下。用該動寂○文中分四。初擧所依三昧。覺不滯寂故名善覺。覺彼一相故用爲方便。二入已下顯一身之用。旣以一相爲方便。則物皆一相故一卽現多。三如一下類顯餘身如來成正覺時。布身雲於法界一一皆是廣大之身。並如一身之現（等文）。
    抄。若爾起信論中（文）會解云。問。上引佛性論成教義。今特揀起信者何耶。答。前佛性論義則少分通別教。大途亦實教。爾故引以證之。而不揀別。今起信所宗二門三大。於中顯體用處節節有之。是一論大旨多分所說。若不揀者應大分是別教。故須揀之。況佛性論是明文。今但義取故亦須揀也（已上）。
    疏。則隨一聖教俱非二心（文）決擇云。問。二心旣泯其教寧存。又問。心泯教存。何言攝境唯心耶。答。此言泯者非謂落空。但約互奪歸一心。故無前二難（已上）問。今明形奪兩亡者。頓教之義歟。爲當如何。答。會解云。若約因緣無性故非生。法身體寂故非佛。一理平等故不說不度。緣本所住故不說不聞。卽頓教義。今取生佛各全形。奪爲所因令非聽說。卽是生全在佛。佛全在生。故得雙非。爲別教義。故知。今引證文。皆是非說聽。似濫頓教。而爲因不同故非頓爾（已上）。
    疏。是故此四於一聖教（文）問。抄科釋云。總結融通（文）爾者雙結同別二教之二四句歟。爲當但結別教中四句歟。答。抄上文云。疏第二說聽全收等者。文中有三等（云云）明知。雙結二四句也。問。若爾。今何不云二四。但云此四乎。答。文言略故但云此四。意實通二四也。以同別無礙爲一圓教故。然會解云。驗知科錯應於說聽全收下分二。初總標。二別釋。於別釋中分二。初圓教。二別教。於別教中分三。初總標。二別釋。三融通方順疏攝正文意也（已上）意今疏攝並俱云此四。不云此二四句。故驗攝上文科釋是錯也（爲言）。
    疏。第七會緣入實體（文）問。會緣入實之名義。通始教權門歟。爲當局法性實教歟。答。決擇云。疏會緣入實者。立相。始教攝相名會緣。從性名入實。終教緣生無性名會緣入實。頓教相盡性現名會緣入實。圓教將緣起相由。歸理性融通名會緣入實。義雖實爾正唯始頓（已上）二義中。初以本收末是始教也。故疏下云。不立眞如隨緣等也。後會相顯性是頓教也。故疏下云。虛相本盡眞性本現也。但會解記意。會緣入實之總標正局法性實教。雖然二義中。初以本收末者。可兼通權門（云云）次下更可抄之。
    疏。一以本收末（文）問。以本收末門者。局法相權宗歟。爲當通法性實教歟。答。會解云。疏亦有二義中。初義以內收外令入一實。次義會外卽內令入一實。但初義通權。後義唯實。然則初義所入之如是實非權。但所收之教未說卽如。故通權爾（已上）問。此釋不可爾。今見疏抄。並引無性成唯識等諸論。以爲證據。卽亦引彼疏。令釋成其義。明知。局法相宗云事。況疏釋所入之如云。彼宗雖不立眞如隨緣（云云）何故會解云所入之如是實非權乎。答。今疏攝意云。彼攝論唯識等意。實許眞如隨緣。而但弘宗者執眞如不變故。今且約彼弘宗之所執。令釋成眞如所流十二分教之義。旣疏攝共頻彼宗等。明知。非祖師自意云事。故疏三上（問明品）又唯識等亦說眞如是識實性。但後釋者定言不變。失於隨緣過歸後輩耳（已上）就中於攝論等者。五教章引梁攝論多聞熏習。從最清淨法界所流之文。爲終教習種姓從眞如成之證據。又大疏三下（淨行品）云。無倒聞熏與性種合。故名爲因。染攝論云。多聞熏習與解性和合。一切聖人以此爲因。無性攝論云。此聞熏習雖是有漏。而是出世心種子生（已上）抄九下釋云。性種卽自性。住性爲正因。性卽是涅槃第一義空性也。習卽新熏修成之性。決爲佛因。稱爲種性。引證可知。言無性攝論者。卽第八論（已上）旣以第一義空爲性種。卽雙引梁論無性論證此義。明知。不同彼弘宗者約有爲無漏法爾種子。釋成此等論文云事。今亦例可爾。故知。會解云所入之如是實非權者。正約祖師之實意也。故會解記下文云。不爾何得此科云會緣入實耶（已上）問。此義尚不爾。縱雖餘處有如是釋。而當段疏抄今但引用彼弘宗者之釋義。以此外更無顯自意之文。明知。局法相宗不通實教云事（是一）次攝論等則實如所料簡。然於成唯識論者。縱雖祖師任自意。何可會通實教乎。卽前所引大疏三上云。又唯識等亦說眞如是識實性等者。此指世親本頌。全非成唯識等之釋論也。故抄八上釋云。彼論云。此諸法勝義○卽唯識實性。釋曰。旣用眞如爲識實性。明知。天親亦用如來藏而成識體。但後釋論之人。唯立不變。故云過歸後輩（已上）旣上擧祖師自意。亦存成唯識論但立不變也。今旣引用成唯識論勝流眞如之文。釋以本收末之義。何云所入之如是實非權乎（是二）如何。答。
    抄。如彼疏釋云由此。問。今引彼疏有兩釋。如何哉。答。會解云。約三惠觀法教根本。名爲勝流眞。如得說殊由本勝故。如說法勝故者約所證。此地眞如故。得說殊勝由本勝故末亦勝也。故名勝流（已上）。
    疏。義語非文（文）圓覺大抄三下云。稱如不著文字。名爲義語（已上）卽今抄所引經末云。若取文字者。行空也（已上）空是第一義空。卽眞如也。
    抄。乃因緣經中一義（文）會解云。以十二分經皆有二義。此因緣亦有二義。一因請方說。爲重法故。二因事方說。知本末故（已上）。
    抄。雙標文義揀義所文（文）問。疏但云文義皆圓。更無揀義取文之意。依何文勢抄家如是釋乎。答。會解云。鈔揀義取者。以疏云文義皆圓。卽揀前義。如前說聽相收等。卽是義圓。今雙標文義皆圓。故揀前唯義圓也（已上）。
    抄。而言圓音者（文）問。今抄意如何。答。此遮伏難歟。謂疏文卽圓音。若有難云文卽名句文也。圓音卽非語聲也。明知。文非卽圓音。何故云文卽圓音乎。故今抄以二義會通之。一者例如上大小乘共云。名等離語聲無別體。今此第九事事無礙體亦爾。以名等亦依圓音體故。云文卽圓音也。二者文句具足之語聲是圓音故。云文卽圓音也。若唯一直聲無宮商等異者。是昔義非正也（云云）問。抄一上云。一音之中具一切音。名曰圓音。一切音聲卽是一音。亦名一音。一多無礙總曰圓音（已上）此唯就語聲釋圓音義也。何況文句皆是方稱圓者。此亦昔義非正。何但云一直聲昔義非正乎。故演義抄十九上云。昔有三義。一云諸佛唯是第一義身。永絕萬象無形無聲。直隨機現無量之聲。猶空谷無聲。隨呼發響。然則就佛言之。無音是一。約機論之。無音非一。而言一音。圓音者。良由一時一會。異類等解。隨其根性各得不聞餘聲○故名一音。音遍十方。隨抹熟處無不聞。故名爲圓音○二云。就佛言之。實有色聲。其言遍滿無所不遍。但無五音四聲等異。無異曲故名爲一音。無不遍故名爲圓音○三云。如來於一語業之中。演出一切衆生言音。是故令彼衆生名聞已語。非是如來唯發一音但以語業圓。故名爲一音。所發多故名爲圓音（已上）。
    抄。三節已含四義（文）問。何節含幾義乎。答。會解云。以第三節含二義故一去充字。卽是法雨遍說大小權實等。二又一一下全取五字。卽是大小權實法雨充遍滿法界也（已上）。
　　疏。譬如書字等（文）問。喩相如何。答。決擇云。擇云。抄譬如書字普入一切事等。如書一切字。隨目何法能目故。言界無所住者。而作其法無定目故（已上）意云。字書中一切文字隨名何法皆得能名。是並謂書字普入一切事等也。然法無當名之實。不定攝故云無所住也（爲言）法合如下引大疏。可知之。探玄大疏共不釋喩相。故以此決擇。可知之。
    抄。經云佛子如來法輪（文）唐經五十二云。佛子譬如一切文字語業。盡未來劫說不可盡。佛轉法輪亦復如是。一切文字安立顯示無有休息。無有窮盡。佛子如來法輪（等文自下全是抄所引）大疏九上云。第二佛子譬如下喩中文有二喩。一文字無盡喩。喩第九無盡。二遍入無住喩。喩六七八。用而常寂故。於中有法喩合。合中二。先合普入一切。以上法中但云入一切言故。今明入餘法則觸類皆法輪。豈同三乘但用佛聲爲輪等耶。二一切衆生種種下。正合前文入一切語（已上）抄十九上無釋也。私云。喩第九無盡者。法說經文有九句。第九句云。無遺無盡而轉法輪內外無著故（已上）疏釋云。橫則無遺。無所不轉故。竪則無盡。窮未來故。而不著內外。則深廣無涯（已上）次六七八者。第六句意一切文字言語皆悉法輪。故用廣也。第七句意。知聲如響。了諸法實性故。卽用而寂深也。第八句意。於一奇中出一切音。以一卽多故。亦深亦廣也（云云）喩相并法合不顯了故。具引示之。今疏抄但用遍入無住喩可知。
    抄。法喩入無住喩可知。入一切語言文字界喩合中。卽該一切是法中。則略一切法影在喩合中也（已上）。


演義抄四下纂釋第一

　　（疏一上云  將釋經義總啓十門  一教起因緣  二藏教所攝  三義理分齊  四教所被機  五教體淺深  六宗趣通別  七部類品會  八傳譯感通  九總釋經題  十別解文義）

第六宗趣通別
    疏。總立四宗（文）大乘義章第一云。言分宗者。宗別有四。一立性宗。亦名因緣。二破性宗。亦曰假名。三破相宗。亦名不眞宗。四顯實宗。亦曰眞宗。此四乃是望義名法。經論無名。經論之中雖無此名。實有此義。四中前二是其小乘。後二大乘。大小之中各分淺深。故有四也。言立性者。小乘中淺。宣說諸法各有體性。雖說有性。皆從緣性。不同外道立自然性。此宗當彼阿毘曇也。言破性者。小乘中深。宣說諸法虛假無性。不同先宗立法自性。法雖無性不無假相。此宗當彼成實論也。破相宗者。大乘中淺。明前宗中。虛假之相亦無所有。如人遠觀陽炎爲水近。觀本無不但無性水相亦無。諸法像此雖說無相。未顯法實。顯實宗者。大乘中深。宣說諸法妄想。故有妄想無體起必詫眞。眞者所謂如來藏性。恒沙佛法同體。緣集不離不脫。不斷不異。此之眞性緣起。集成生死涅槃。眞所集故無不眞實。辨此實性。故曰眞宗。此四宗中○前之兩宗經同論別。後之二宗經論不殊。隨義分之。前二宗中。言經同者。據佛本教同顯。在於四阿含中無別部黨。言論別者。小乘衆生情見未融。執定彼此言。成諍論故。有毘曇成實之別。後二宗中。言經同者。據佛本教隨就何經以義分之。不別部帙。故曰經同。言論同者大乘之人情無異見。言無諍競故無異論○如勝鬘中明如來藏。有其二種。一者空藏。卽是不空。二不空藏。卽是顯實（已上）破性宗中云。法雖無性不無假相者。准下所引攝六上。猶如畫火無有熱性而似火相。可知之。又云假名○宗者假相亦存。故知假名假相並不破之。
    疏三不眞宗（文）問。大衍法師意。三四兩宗可機教俱別哉。答。准今疏宗爾也。問。案今疏抄釋。全寫大乘義章。然彼章旣云後之二宗經論不殊。大乘之人情無異見等。明知機教俱同也可云也。況彼章次下云。又人立四。別配部黨。言阿毘曇是因緣宗。成實論者是假名宗。大品·法花如是等經是不眞宗。花嚴·涅槃·維摩·勝鬘如是等經是其眞宗。前二可爾。後二不然。是等諸經乃可門別。深淺不異。若論破相。遣之畢竟。若論顯實。皆明法界緣起法門。語其行德。皆是眞性緣起所成。但就所成行門不同。故有此異○門別雖殊。旨歸一等（已上）准此等釋。案大衍法師宗。亦不可云機教有別歟。如何。答。
    疏。二名破性（文）問。大衍法師四宗中。二三兩宗不同。如何釋之乎。答。疏云。二名破性。三名破相（文）付之。性相二空必相資相成故。若破性時必可破相。何以破性破相。爲別立二三兩宗之不同乎。是以餘處解釋中。述二空相成之旨。如何。答。准前所引大乘義章并今抄下文。可知之。抄六上云。若不達者。性相二空俱非了義。何者謂法。若性空相不空故。若云相空。性又不空。以性相實故。猶如畫火無有熱性而似火相。如木中火不見其相而有其性。如角峯垂胡卽是牛相。負重致遠。是其性故。性至於內。相據於外。若一空有復一不空。若得者此二相成。謂由從緣無性爲性。空故令體相無。不空寂卽空也。此以性空成相空。由諸相蕩盡。是故空中無色。無受想行識。方顯法性本自空耳。此以相空成性空。故二空相成云不二也。又說性空總有三義。一法無定性名空。則相未空。二法之眞性本空。則相亦未空。三若說從緣無性故名爲空。卽一切法性身空矣。非推之使空。思之（已上）尋云。如此抄釋者。若約得意者。以性空成相空。以相空成性空。故不可分爲兩宗。然今旣分爲兩宗。明知。此約不達者也。爾者如義章釋第二破性宗。云法雖無性不無假相。第三破相宗亦可云法雖無相不無假性哉。如何。答。今抄下云。性相俱空爲法空矣（已上）可見之。
    抄。二破於定性（文）問。薩婆多宗可破諸法定實之性哉。答。疏初名立性（已上）問。南山律師立性相唯識三觀。
    抄。早欲參涉大乘（文）問。經部之得名如何釋之哉。答。抄云。參涉大乘等（云云）問。宗輪論云。至第四百年初。從說一切有部復出一部。名經量部。亦名說轉部。自稱。我以慶喜爲師（已上）同述記（慈恩述）云。論至第四百年初。至慶喜爲師。述曰。此師唯依經爲正量。不依律及對法。凡所受授以經爲證。卽經部師從所立爲名。名經量部。亦名說轉部者。此師說有種子唯一種子現在相續至後世。故云說轉。舊云說度部。然結集時。尊者慶喜專弘經藏。今旣以經爲量。故慶喜爲師。從所立爲部名。滿慈弘宣對法。近執弘毘奈耶。旣不依於對法及律。故今唯以慶喜爲師也（已上）如此等釋者。依小乘經爲正量。故名經部（見）其故者。宗輪是小乘論。何許以大乘經爲正量哉（是一）況於大乘經者。探玄記第二引涅槃經第四十云。弘廣菩薩爲流通。又引智論第一百云。如法花經。是祕密故付屬喜王等（已上）又云。准智論。是文殊師利稱我聞（已上）阿難不結集流通大乘經（見）爾者。以經爲量。故以慶喜爲師之義。專可指小乘經。如何。答。此事難思。但經量部有本計。有末計。若本計則屬第一宗攝。故尤依小乘經可爲正量。若末計則屬第四宗攝。旣有此異。豈無所依經參用大乘之義哉。成實論第十五云。菩薩藏中說超越相（等文）菩薩藏經者。豈非指大乘經乎。故抄四上云。經部師義參大乘故。亦謂名等依聲假立（已上）頌疏第十三云。以經部宗不計無表是實有。彼說無表。但是思種。謂審決動發四現行思。於色心上熏成種子。此思種上防非止過。假立無表（已上）是卽大乘云。熏第八識。經部云。熏色心。雖此異而以種子上防發之功能。爲無者之義全同無異。又濟緣記三下云。除取大乘空義故名經部師（已上）准此等釋。可知之。
    疏。但判二故（文）問。五教章引大衍法師四宗云。一因緣宗。謂小乘薩婆多等部。二假名宗。謂成實經部等（已上）旣兩宗並云等。明知。不局二部云事。故折薪記釋云。薩婆多此云說一切有。而云等者。取雪山部多聞部。宗輪論指此二部。多聞一切有部也○成實經部等者。宗等顯說假部也（已上）如何。答。
    疏。非二卽我（文）問。犢子部所計之我。與外道神我有何異哉。答。成唯識論第一破所執我有兩段。初有三種。一者體常。周遍量同虛空（云云）是數論勝論等所計也。二者其體雖常。而量不定。隨身大小有卷舒故（云云）是無慚外道等所計也。三者體常至細。如一極微（云云）是獸主遍出等所計也。後段亦有三類。一者卽蘊。謂凡夫所計也。二者離蘊。卽前三種外道所計也。三者非卽非離。謂述記釋云。總破小乘（云云）卽犢子等也。此三類我悉攝盡凡夫外道所計也。我而其差異卽如此。可知。問。若爾。犢子部所計非卽非離之我。其相如何。答。指事（分教開宗章）云。測法師云。然彼二乘所計我者。如犢子部及經部等。如異部宗輪論。問。如下所說。犢子部所計非卽非離我。二障之內何障名云煩惱。如何羅漢起煩惱障。若所知障。如何論說生空智斷。三藏解云。是我執故煩惱障攝。此部未得羅漢果時所計。義相同佛在時犢子外道。由斯立號。名犢子部。初談未成羅漢時計。故說彼部亦名計我。理實得果。已斷我執。經部等計應准此釋（已上）此釋難思。更可尋之。又嘉祥三論玄云。於小乘內自分三品。一者俱不得二空。如犢子部云。四大和合有於眼法。五陰和合別有人法。此下根人也。犢子入眞觀故。則見我空出於俗諦。別有人體（已上）別有人體者。實可起我執哉。可尋之。又慈恩宗輪論疏云。其犢子部謂補特伽羅非卽蘊離蘊。謂實有我非有爲。然而蘊不卽不離。佛說無我。但無卽蘊離蘊。如外道所計之我。悉皆是無非無不可說。藏卽蘊離蘊我。旣不可說。亦不可言形量大小等。乃至成佛此我常在。依蘊處界假施得名者。謂我非卽非離蘊。處界亦爾。然世說言色是我乃至法亦是我。但依蘊等假施得此名。我實非蘊等（已上）又了義燈第二云。今據情解妄。謂爲我故叙破之。實是法執（已上）意云。彼部主最鈍故。自心計諸法。各有實性。而此所計法執。誤謂尚是我。其實是法執也（爲言）問。若爾。何故唯識論說三種我竟。總結云生空智斷哉。答。了義燈會云。彼文總說非別別局。文總意別。斯文大例（已上）意云。卽蘊離蘊之二種我。以生空智可斷之。而非卽非離之我。非生空智斷故。故文總意別也。
    抄。以本經部亦執（文）問。本經部所執之我。與犢子部同異如何。答（云云）兩方。若云同者。宗輪論云。其犢子部本宗同義。謂補特伽羅非卽蘊離蘊。依蘊處界假施得名（已上）又云。其經量部執有勝義補特伽羅（已上）旣犢子名非卽非離。經部名勝義。名旣不同也。體定可異乎。若依之爾者。今抄云。亦執有勝義我非卽非離（文）可全同（見）如何。答。此事雖難思。且任今抄可云同也。旣釋勝義我云非卽非離。定知不可異也。問。慈恩宗輪論疏釋經部我云。但是微細難可施設。卽實我也。不同正量等。非卽蘊離蘊蘊外調。然有別體故（已上）不同正量等者。等取犢子法上等。旣云不同。明知。經部所執之我不同犢子部所計云事（是一）次犢子部云依蘊處界假施得名。今經部云。難可施設。豈非特存異計哉（是二）又述記第一末釋犢子部我云。彼宗計我與所依蘊不卽不離。然別有體。非常無常（已上）演祕第一云。然別有體者。問。若爾如何不是離蘊。復與瑜伽第四類我與有何別。答。別有體。體與其蘊非卽非離。彼第四計雖言在蘊。蘊與其我而卽有異。故不同也（已上）又述記云。經部本計我亦非離蘊（已上）旣但云非離。明知。卽蘊之我也。爾者犢子部云非卽非離。經部但云非離。豈非二部所計有異哉（是三）如何。答。
    抄。化地部末計（文）宗輪論云。其化地部本宗同義。謂過去未來是無。現在無爲是有○定無中有。無阿羅漢增長福業五識有染亦有離染○此等是彼本宗同義。其末宗異義者。謂說實有過去未來亦有中有。一切法界皆是所知。亦是所識。業實是思。無身語業。當抄下釋。法無去來宗中。引本宗同義卽爲根本化地部。故今以末宗異義爲末許也。
    抄。亦有中有一切法所知所識（文）問。亦有中等者文意如何。答。十八部論（夫障）引文殊問經述此部云。有過去未來世。有中陰。法入知法知識思業。無有身業口業。覺觀心相應（等文）部執異論（眞諦譯）云。正地部○此部復執實義。過去未來是中陰。法入有二種。所知及所識。作意是正業。無身口二業。覺觀是相應法（等文）又異部宗輪論（玄弉除障）初述大衆部·一說部·說出世部·鶏胤部四部之本宗同義云。過去未來非實有體。一切法處非所知。非所識。是所通達都無中有（已上）實論云。過去未來是無。現在是有。法入非所知。非所識。中陰是無（已上）如是論中有之有無諸部不同也。然今化地部計有中有。故云爾也。成實論第三卷雙立有中陰品無中陰品之兩品。廣有立破。可見之。問。今此諸部就一切法處。論所知所識之有無者。其義如何。答。
    抄。一法二智（文）會解云。論問云。大者何爲相偈。答曰。決智名爲大。法智惠離欲自在薩埵相。翻此是多摩。長行云。決智名爲大者。謂是物名破。是物名人。如此知覺是名決智。卽名大。是大有八分。四分爲喜。四分爲闇癡。喜四分者。一法（有十。一無瞋恚。二恭敬師尊○八實語。九梵行。十無焰由○）二智惠（一外智。二內智。外卽餘諸論。內卽三德反我。三中間智。由外智得世間。由世間由內智得解脫）三離欲（一外。二內。外者於財物等中見過失故。離欲出家。二內者已識我具三德果。故求出家。由外離欲。猶如生死。由內離欲卽得解脫）四自在德（有八。一微細極隣虛。二輕少極心神○六隨欲塵一時能用。七不竪屬化令衆生隨我運轉。八隨意住。謂隨時隨處隨心得住）此四法是薩埵相翻此是多摩者。翻法等四相。一非法。二非智。三愛欲。四不自在。四是多摩相（已上）此釋抄下云。自性先生大等文也。意云。自性中有薩埵等三德。眠伏不起。然今先生大。是最初覺悟故。此大有八分。並是自性所具之德也。謂法智等四德是薩埵相似。舊譯云喜。故云四分爲喜也。餘可准知。彼仙人得此四德。應知。
    抄。先爲阿修和仙人說（文）會解引金七十論云。迦毘羅○見一婆羅門阿修和。千年祝天隱身往說如是言。阿修和汝戲在家之法。說是言竟。卽便還去。滿千年已。而復重來說上言。是婆羅門卽答仙曰。世尊我實戲樂在家之法。是時仙人聞已復去。其後更來又說上言。婆羅門無之亦如是說。仙人問曰。汝能清淨住梵行否。婆羅門言如是能住。卽捨家法修出家行。爲迦毘羅弟子。迦毘羅爲阿修和略說如此。最初唯闇生。此闇中有智田。智田卽是人。有人未有智。故稱爲田。次迴轉反異。第一轉生乃至解脫。阿修和仙人爲般尸訶略說亦如是。是般尸訶廣說此智。有六十千偈（等文）。
    抄。本源卽是迦毘羅造（文）問。次下旣云金七十論卽自在黑造偈。今何迦毘羅造乎。答。此通伏難也。謂彼論上卷題目下注云。此是外道迦毘羅仙人所造。明二十五諦。非是佛法（已上）此約本源故。卽言迦毘羅造也。實是自在黑造（爲言）。

二十五諦事

    問。二十五諦者其相如何。先請陳之。答。雖今鈔下委釋之。今先束九位略辨其相。一云自性亦名勝性。謂生大等時用增勝故。古譯云冥諦。鈔引智論。可見之。此自性有三種。是名三德。謂薩埵刺闍答摩也。如其次第。勇塵闇也。黃赤黑也。貪瞋癡也。苦樂捨也。此等三種體性各別。而無爲常住故。述記第一（本）云。自性本有。無爲。常住（已上）演祕第一云。問。自性體卽刺闍等三。云何三種合名第一諦。答。體實有三。作業等卽同。故合爲一。有義三德類同合之爲一。釋曰。不可。勇塵闇等種種差別。何名類同（已上）餘相次第如下抄之。述記云。大名增長之義。自性相增故名爲大。或名覺。亦名想。名遍滿。名智。名惠（已上）今鈔下文全同之。又云大爲因慢爲果（已上）三云。我慢亦名我執。亦名我心。述記云。從大生我執。我執者自性起用。觀察於我知我須境。故名我執（已上）演祕云。疏我執者。執知其我所須事業。亦如律云執事人也（已上）述記演祕並以喩釋之。要者可見彼。又我慢有三。謂五大初我慢等。如以下鈔自釋之。問。知其我所須事業者如何。答。外道所計。有作者。有受者。有見者。今數論意。自性諦反作中間諸諦時。彼神我諦受用之。故自性是作者也。我是受者見者也。然此我慢知彼神我可受用之事業分齊。故云爾也。四云。五大謂地·水·火·風·空也。問。空者是太虛空歟。答。述記云。別有一物。名之爲空。非空無爲空界色等（已上）今鈔同之。五云。五唯量亦名五微塵。謂聲·觸·色·味·香也。述記云。量者定義唯定用此成大根等（已上）今鈔同之。意云。生彼五大五根者。唯此五唯量之力故云爾也。六云。五知根。謂眼·耳·鼻·舌·皮也。彼指身根名皮也。餘可知。七云。五作業根。謂語具·手·足·小便處·大便處也。語具者。口舌等也。問。此手足等者。與皮根有何異乎。答。述記云。此中手足卽分皮根少分爲之。前取總皮。今取支故。又此男女大遺根等有別作用。故別立也（已上）八云。心平等根。述記云。金七十論分別爲體。有說此是內心爲體（已上）至下委可抄之。九云。神我。下抄云以思爲我等（云云）至下引演祕。可見之。問。此二十五總說。此亦有二。若約根本。則皆從自性生故。演祕云。問。自性生大。餘二十二許展轉生。云何論言二十三法總自性成。答。二十三體皆自性成。據相相起但言生大。餘傳傳生亦無失矣（已上）准此可知。若約反位。則皆從慢生。謂自性相增成萬法因。此位名大。此因增長名我慢。故述記云。大爲因慢爲果者是也。二者別說。謂前我慢有三類。遍生諸法故。謂轉異我慢別生十一根。大初我慢別生五大。炎熾我慢通生十一根及五大。並如下。鈔釋之三者。若約次第云。次慢生十六者○應者生五唯。五唯生十六（等云云）委下抄之。問。今云生者。爲本無體相之法。今方新生時又如何。答。述記云。然彼所計大等諸法。一一皆依三德所成。三事和合能成大等。此云所成。不云所生。不違彼宗。然餘處中假說言生。先成生之生。非生起生。此生起生後有滅故（已上）問。旣許有生。何後無滅乎。答。述記云。二十三諦由薩埵等三事和合。以成自體。皆是實有。無滅壞法。但是轉變稱爲無常。初從自性轉變而生。後變壞時還歸自性。但是隱顯。非後無體滅名無常。體皆自性。更無別體。是實非假。此等皆是現量所得。我所受用（已上）意云。雖言有生。是許轉變無常。不許滅壞無常。故云非生起生也。問。轉變無常者。唯局二十三諦歟。亦通自性及神我歟。答。述記云。僧佉計。神我體性常住。除自性外二十三諦。體性雖常仍有轉變無常之相（已上）但佛法難彼云自性及神我。亦有轉變無常之相。故立量云。汝我體應量轉變無常。計除自性。作用或時有不起。故如許大等（云云）又云。薩埵等三法應轉變無常。卽大等故如大等法（云云）問。自性生大等（云云）爾者通生染淨二法人天。答。述記云。三德是生死因。由所轉變懮亂我。故不得解脫。知二十三諦轉變無常。生厭修道。自性隱迹。不生諸諦。我便解脫。今破彼法。顯三德體非是能成。二十三諦非是所成（已上）准此可知。已上總束抄之。爲令初學者先知大綱也。臨下文則思可知。
    抄。神爲主常（文）問。神爲主常覺相處中者。卽指神我名覺相歟。答。覺是神之相。神是覺之性也。會解云。言神爲主常等者。卽百論破神品具云神爲主。常覺相我中。常住不壞不敗。攝受諸法（鈔云根字錯）能知此二十五諦。卽得解脫。出離生死。外曰。實有初如僧伽經（卽數論）中說。覺相是神。內曰。神爲一耶。爲異耶。外曰。神覺一也。內曰。覺若神相。神無常。若覺是神相者。覺無常。故神應無常。譬如熱是火相。熱無常故火亦無常。今覺實無常所以者。何相各實故。屬因緣故。本無今有故。已有還無故。外曰。不生故常。生相法無常。神非生相故常。內曰。名爾覺非神相。覺是無常。汝說神常。應與覺異。若神覺不異者。覺無常故神亦應無常。乃至廣說（已上）問。今內外共所論之覺者。其相如何。答。數論計我爲受者。今旣上云覺相處中。而下云攝受諸根。明知。受名覺也。大疏六下（初地中修行勝）云。外道雖衆不出僧佉及衞世。僧佉說覺以爲神相。衞世說知以爲神相。無知覺成上自體無有我○能作能受故。是於我所作所受。卽是我所。在因名作。在果名受。今但緣成故無作受。若約小乘就五蘊說。受蘊名覺。三蘊名知。約六根說。身識名覺。餘五名知。五陰造業故。名作者。當陰招報。名爲受者。今並遣之。現有知覺。云何言無。隨俗故有。約眞故無。又心法有四。一事。二法。三理。四實。謂隨境分別見聞覺知。名之爲事。論體唯是生滅法數。故名爲法。窮之空窮說以爲理。論其本性唯是眞實如來藏法。故名爲實。此四重中。就初卽說知覺名。若就後三卽無知等（已上）准此佛教不許我。而許有知覺。然外道旣執以知覺爲我之相。故佛教約知覺。以難彼所計之我也。抄十四下云。疏僧佉說覺以爲神相者。卽百論破神品○彼疏總釋云。此二相違凡有三對。一神常覺無常。二神遍覺不遍。三神一覺衆○初對中有四種過。一以神從覺。神則無常。二以覺從神。覺應是常。三名不相從體卽不一。四必欲令覺是神。神則二種常無常也。亦覺不覺也○二破衞世○汝言神情意塵合。故知生是知知色塵等。是故但知能知非神知。譬如火能燒非有火人燒。斯則知爲神相義不成矣。今云無知。疏若約小乘等者。受蘊名覺覺苦樂等○疏現有知覺下通外難。先離隨欲故下答。卽中論意。又心法有下亦答上難（等文）。
    抄。斯則五大亦爲能生（文）問。此釋意似簡別異說。爾者簡別何論哉。答。抄下文引金七十論。分別本性反異等四位中五大但從他生不能生他（云云）卽今簡異彼論也。問。若爾何故。抄下文亦云。次生五作業根者。金七十論卽總用五大成（云云）如何。答。此事難思。而且一義云。彼金七十論意五作業根中。舌根說名句文時。總與五知根相應。手根作殺縛等時。總與五知根相應。餘亦如是。然此五大與彼五知根共。是五唯所成卽同類故。亦如五知根共。總與舌根等可相應。旣有相應資助力。故云爾歟。更至下可抄之。又下次所引演祕問答。可見之。
    抄。謂本性能生大等（文）述記云。一本而非變易。謂卽自性能生大等。故名爲本。不從他生。故非變易。二變易而非本。一說謂十六諦。卽十一根及五大。總十六諦。又說。但十一根唯從他生名爲變易。不能生他。是故非本三亦本亦變易。一說。謂七諦。卽大我慢及五唯量。又說。并五大合十二法。謂從他生。復生他故。四非本非變易。謂神我諦（已上）演祕云。疏二變易而非本。一說十六諦者。問下明五大。而有兩說。兩說皆許五大成根。但別總異。旣能生他。合唯俱句。云何此說唯變易耶。答。而言五大別成根者。且約展轉少相成說。據實成根體唯唯量。由斯十六名唯變易（已上）此述記四句中。二三兩句擧二說者。是金七十論與百論之異說歟。今鈔亦云若准百論五大生十一根等者。卽此義也。又演祕云。下明五大而有兩說等者。今鈔下文亦有其兩說。與今相違。准此可知。
    抄。問自性云何（文）問。此問無如何。答。法若爲能生因。其法是有爲無常。又法若爲所生果。其法緣謝必歸滅壞。然數論師意。自性無爲常住。又不許滅壞無常。爾者何云自性能爲諸法。
    抄。一一皆以三德合成（文）問。三德合成諸諦時。混三相全成一物歟。爲當雖成大等。而能成三德尚存三相歟。答。唯識論一云。不應合時變爲一相。與未合時體無別故（已上）述記云。汝言此上三事和合共成一相之時應不能成一。三體各別故。或前與後體無別故。如不合時相實有三（已上）演祕云。疏相實有三等者。三德未變大等法時各有一相。名之爲三。變大等時方合爲一（已上）准此成諸諦時。全混爲一物也。問。若爾何故唯識論次下文云。又三是別。大等是總。總別一故。應非一三（已上）旣云總別。明知。成諸諦之時。能成三德尚存三相（見）如何。答。述記釋彼論文云。又三是別。各別體故。大等是總。是一法故。非謂三成其大遂異。此卽乘前一相爲離三事和合。成一大等大等名總。雖總別不同。而性定是一。如金轉爲環。非離環外別有金故。以本三事從大等離（已上）。
    抄。自性是作者（文）抄十一上（昇夜摩天宮品）云。數論自性能作。自性卽冥諦能作。而我非能作者。但是知者○我爲能作者。卽勝論師（已上）故知。數論計我爲知者。又今抄上文云。覺相常我中○攝受諸根（已上）准此亦爲受者也。今文云我是見者故。數論意以知見受並爲我之相也。問。今自性名能作者。因果雙造歟。且如演祕云。問。我是作者。何不生果。答。但作能造因不作果故。所受之果他所作故（已上）爾者。數論意如何。答。
    抄。謂二十四諦是我所知（文）問。數論師意。可許神我受用自性諦之義耶。答。兩方。若云受用自性者。自性是本有不改之冥諦。更不可云受用之。故知。唯中間二十三諦是我所受用之境。故抄下文云。能生世間與我受用（已上）若依之爾者。今旣云二十四諦是我所知。又云我見自性時卽得解脫。此許知見。豈非受用之義乎。況全攬自性直成大等。更無別體性。若許受用大等。何不許受用自性乎。答。演祕第一云。問。何不受用能性冥性耶。答。所成之法雖不離本。要本轉變方堪用之。故言受用所成之法。如所成器雖體卽金要成其器。方可受用。故言用器不說用金。此亦應爾（已上）准此可知。但於今鈔釋者。此明我求見三德自性。以得解脫則我與自性各得分立獨存之旨也。更非謂神我受用自性諦也。問。抄下釋自性有六義。第三義云。皆爲我所受用之塵者。彼論正文云。大等變我所受用故說名爲塵。自性亦如是。我所受用故（已上）。
    抄。如跛盲人合（文）問。今云人者。通上跛盲二種歟。爲當局跛者歟。答。會解記釋我是困苦人之文云。頌中說人。卽是我義。故論中多云人我（已上）金七十論云。自性與我和合。譬如國王與人和合。我應使是人。是人亦與王和合。應施我生活故是人王和合（已上）旣頌及論並云人卽是我。今抄云以我爲跛。明知。局跛者也。問。抄能生世間（文）意云。自性能生大等二十三諦。爲我令受用之（爲言）。
    抄。亦名五大初（文）問。就一種我慢。何分三種乎。答。金七十論意云。自性三德其相增顯位名大故。亦於此位具有喜憂闇。能爲因種生我慢果。旣能生因種有三種。故所生之我慢亦有三種。謂若大中喜增長（卽薩埵增長之一分大也）則生我慢。能伏憂通癡。此我慢是喜種。卽名轉異我慢也。若大中憂增長種。卽多焰熾我慢也。若大中闇增長（卽答摩增長之一分大也）則生我慢。能伏通喜憂。此我慢是癡種。卽名五大初我慢也（已上取意）此生五唯五大。故從所生名五大初歟。問。三種我慢共云能伏。其義如何。答。彼論中卷初說今三種我慢。同卷末文云。德有三種。謂喜樂·憂苦·闇癡。此三互相違。若喜樂增長。則能伏憂癡。譬如日光能伏星火對。憂癡增長亦復如是。若思量三德不平等。覺生五十五分。五十五分者。今當說（等文）問。彼三德在冥性中。眠伏不起用之時。三事各立。若轉變作大等時。方合爲一物故。演祕云。三德未變大等時。各有一相。名之爲三。變大等時。方合爲一（已上）然今三種我慢互相違逆不合爲一物。如何會通乎。又述記云。又三是別。各別體故。大等是總。是一法故。非謂三成其大遂異。此卽乘前一相爲離。三事和合成一大等。大等名總。雖總別不同。而性定是一。如金轉爲環。非離環外別有金（已上）若喜樂增長。則能伏憂癡。但成轉異我慢者。但以一事成一慢故。非三事和合成一慢。何有總別義乎。如何。答。論上卷云。是三德者。何等爲相。以偈答曰。憂喜闇爲體。照造縛爲事。更互伏依生雙起三德法。問。此三種我慢各生何等法乎。答。論具說之。會解記引金七十論前三種我慢竟。卽釋云。評曰。由此義故。鈔云。此意總明。皆從慢生也。若別說者。變異我慢生十一根。若五大初我慢生五唯五大。焰熾通生二種。此約義別。若取次第。如鈔云應先生五唯。五唯生十六等。此意會金七十論與百論。總別雖殊皆次第同也。故金七十論云。十六內有五。從此生五大者。十六有五唯。五唯生五大（已上）問。此三種我慢何故或單生十一根。或生五唯。或雙生二種。如是不同乎。答。論云。轉異我慢若生十一根者。必取焰熾我慢。以爲伴侶。是大初我慢若生五唯五大等。必取焰熾我慢以爲伴侶。云何如此。闇癡我慢無有事。焰熾有事。故如是。焰熾我慢能事十一根。亦生五唯等。故說焰熾生二種（已上）問。何故焰熾有事。餘無事乎。答。論上卷偈云。喜憂闇爲體。照造縛爲事（等文）長行釋云。喜爲薩埵體。羅闍憂爲體。闇癡多磨爲體○照造縛爲事者。是三德何所作。初作光照。次能作生起。後能作繫縛（等文）意云。憂有生起之事業。餘二無此事業。故餘二各生法之時。必取焰熾我慢爲伴侶。假借生起之功業也。問。
    抄。次慢生十六者（文）問。我慢有三種（云云）自何我慢生五唯量乎。答。金七十論云。五大中闇增長則生我慢。能伏通喜憂。此我慢是癡種。故聖說名大初。此我慢生五唯量（見）問。正見金七十論中卷。偈云五唯無別。從此生五大。大塵有差別。謂寂靜畏癡（已上）同長行釋上二句云。從我慢生五唯。微細寂靜以喜樂爲相。此卽諸天塵無有差別。天無憂塵故。從此生五大（已上）意云。五唯以喜樂爲相。故明知。轉異我慢之所生也。亦可喜種。何云闇癡種乎。答。大初我慢生五唯五大。雖五唯以喜樂爲相。而五大以闇癡爲相。故且約一邊。如是偏屬也。故同長行釋下二句云。大塵有差別者。從聲唯生空。乃至從香唯生死。是五大有差別。是差別有何相。一者寂靜。二者令怖。三者闇癡。此五大是人塵（已上）餘文如次下引之。唯此可知。
    抄。此意總明皆從慢生（文）問。今總明者。對何別明乎。答。一義云。若別明次第相生。則慢唯生五唯。五唯生十六等（云云）然今總云慢生十六。故云總明也。一義云。金七十論有兩處文。今抄上文云。問曰。已說和合世間乃至次慢生十六等者。是上卷末文也。但少有加減歟。又中卷初云。若大中喜增長。則是轉異我慢。能生十一根等（云云）具如上引。此兩處文相對明之。上卷末文總明一慢生十六之旨。中卷初文明三慢各生諸諦之義。然今鈔次上引上卷文。故別中卷別明。卽結釋此意總明等歟。問。若爾。何故會解記別中卷文竟。卽釋云。評曰。由此義故。鈔云。此意總明等具上引。指中卷文卽釋此意總明等（見）如何。答。彼記意云。對中卷別明三種慢各生諸諦。故鈔引上卷文。結釋此意明等也。若別說者。如中卷所明者是也（爲言）問。彼記以下云。此意會七十論與百論總別雖殊等（云云）准此。會金七十論與百論之不同（見）何云會金七十論中兩處文哉（是一）抑依此記。釋何論云總云別乎（是二）答。
    抄。五唯生十六故云十六內（文）問。上云慢生十六。今云五唯生十六。同異如何。答。上云慢上十六。除五大取五唯。今云十六。除五唯取五大。以五唯是能生故。所生十六除之也。問。何故慢所生中。除五大而五唯所生取之乎。答。此有除意歟。謂五唯欲生五根五作等時。要先生五大。卽此五大還展轉資助五唯。則令成生五根等。是則望五唯。則五大五根五作等同是所生故。五唯所生十六中。亦取五大也。然此五大要令等同力用於五唯。故擧五唯必帶五大。依之慢所生十六中。不別擧五大。屬五唯攝故。演祕云五大別成根者。且約展轉少相成。說據實成根體。唯唯量（已上）具上引之。准此可知。會解記釋抄次下意金七十論但云耳根等文云。而論中一云。釋五大別生五知根。乃至之鼻根從香唯生。與地大同類。是故唯取香（已上）又釋總用五大成文云。此五知根五大別造等（云云）並約此展轉少相成說之。非謂五大實成根體也。
    抄。五唯無差別（文）問。五唯無差別。五大有差別（云云）其意如何。答。金七十云。諸天以五塵爲塵。一向寂靜故無差別。人取大爲塵。大有三德。是故有差別（已上）意云。諸天識智深細故。一向緣能成之塵。與喜樂相應。故心神調遍無有分別。故云無差別。人情麁淺故。一向緣所成之塵。是大塵者麁顯相。故與喜憂闇相應。有取捨分別。是名有差別也。問。與喜憂闇相應者。如何彼論云此五大是人塵。空三相如何如大富人入內密室受五欲樂。或上高樓遠觀空大。由空受樂。故空寂靜。或在上高樓空中。冷風所觸空則生苦。或復有人行在曠路。唯見空不見聚落。無所止泊。則生闇癡。餘大亦復如是。如是諸天以五唯爲塵（等文如上引）今鈔云。五大具三毒者。卽總略此論文也。又同次上文云。有五知根。能取有差別無差別塵。差別者具三德。無差別者唯一德。如天上有五塵。謂聲·觸·色·味·香。是五塵無差別。同樂爲體故。是天五塵無有憂癡。人道中五塵有差別。具有樂苦癡相應所成。諸天知根取無差別塵。人卽知根能取有差別塵（已上）問。若爾者。人道眼耳鼻等。全不緣知色聲香等歟。答。准諸論意。五唯有作能成作所緣之二能。故能成之一邊唯是天塵。中卷中程天舌人舌緣五唯根說。後可五入之。
    抄。金七十論但各生一（文）論上卷云。五唯生五大。聲唯生空大。觸唯生風大。色唯生火大。味唯生水大。香唯生地大（已上）。
    抄。有說藉塵有多少（文）問。有說者何乎。答。准下諸文。是智論意歟。
    抄。而金七十論但云耳根（文）論中卷云。耳根從聲唯生。與空大同類。是故取聲。皮根從觸唯生。與風大同類。是故唯取觸。眼根從色唯生。與火大同類。是故唯取色。舌根從味唯生。與水大同類。是故唯取味。鼻根從香唯生。與地大同類。是故唯取香（已上）問。若爾。上明五大生五知根者。何論意乎。答。會解云。然云但云者。對前參智論意釋。又對次遍造義故云但也（已上）意云。上明五大成五根等義。是參智論意。而今金七十論異彼故云但也。又優樓迦述遍造義。今亦異彼故云但也（云云）准此。上明五大生五根者。是智論意也（見）問。上最前明二十五諦次第相生。正引百論。又下文明能破。亦指百論。況次上明慢生十六之義。先依金七十述從五唯生五大之旨。次引百論云從五大生十一根之文。是併顯異說也。如是總標竟。次明慢生五唯及五唯生五大。是卽二論全同也。次揲釋。五大生十一根等者。釋上所總標之百論文（見）明知。今云。而金七十論等者。簡異彼百論。故云但云耳根等也。何云參智論意乎。答。鈔次下云。上依金七十論略叙其計。其間不同兼。智論意（已上）今正擧異說竟簡別之。豈非兼智論乎。若非今簡異智論意者。後總結文可。指何處乎。但於前後解釋者。
    抄。若優樓迦人（文）問。今優樓迦人者何乎。答。會解云。言若優樓伽仙人者。卽下鵂鶹仙人是也（已上）問。抄上文明數論宗師資相傳中。有優樓佉者。離迦佉二字有異。而全是同名也。豈非指彼乎。如何。答。百論上卷（破神品第二）云。如迦毘羅優樓迦等言。神及諸法有迦毘羅言。從言從冥初生覺。從覺生我心○神爲主。覺相處中常住不壞○優樓迦言實有神常。次出入息現視胸喜命等相故。則知有神（等文）又云。優樓伽弟子誦衞世師經云。知與神異（已上）此破迦毘羅計我爲智者歟。明知。百論呼勝論師名優樓迦也。故下抄云卽百論優樓佉也（已上）又云。名嗢露迦（云云）但於數論宗師中優樓佉者。
    抄。是火家求那（文）會解云。言火家求那者。集玄云。有云。此言功德。而百論多說求那。而不翻。卽色是火家功能也。
    抄。金七十論卽總用五大成（文）問。金七十論意。以何法成五作業根乎。答。抄云總用五大成（文）付之。金七十論意。作本變四句之時。五大是唯變非本之句也。全無生他之義。何云用五大成五作業根乎。答。會解記云。言總用五大成者。論云。五作業根有五事。是舌根（卽語具）與知根相應。能說名句味。乃至大遺根與知根相應。能棄於糞穢。評曰。語手足等一一與五知根相應。此知根雖五大別造。而作業根皆與知根相應。故云總用五大成也（已上）此所引論文者。彼中卷初云耳根從聲唯生等。卽其次下有此文也。抄上文明本變等四位中引演祕。可見之。
    抄。一語具二手（文）論上卷云。五作根者。一舌。二手。三足。四男女。五大道（已上）。

于時永和元年八月二十日。於東大寺戒壇院上坊書寫之畢。唯願以此功力。先師澄玄大德并火母有緣等聖靈。出離生死頓證菩提。乃至法平等利益。
小比丘覺乘之


演義鈔四下纂釋第二

　　抄。心平等根（文）金七十論中卷云。外曰心根云何。以偈答曰能分別爲心。根說有兩種。三德轉異故。外別故各異。能分別爲心。根說有兩種者。心根有二種。分別是其體。云何如此。如此心根與知根相應。卽名知根。若與作根相應。卽名作根。何以故。是心根能分別知根事。及分別作根事故。譬如一人或名工巧。或爲能說。心根亦如是。此心云何說爲根。與十根相似。十根從轉變我慢生。心根亦如是。十根同事。十根所作事。心根亦同作。是故得根名（已上）。
    抄。故論云分別心爲相（文）會解云。分別爲心相。是相卽心事。此二句是論○言亦具五唯成。通緣諸境故者。此二句是吾祖義說（已上）此言論云者。如次下具引。問。吾祖加義說之意如何。答。先五知根但具一唯。故別緣一唯。謂如耳根從聲唯生。但能取聲等是也。今心平等根總具五唯方成。故通取五唯也（爲言）問。五唯是通歸色法。何得生緣慮分別之心平等根哉。答。抄下釋順。世外道四大極微爲因中云。四大中最精靈者。能有緣慮。卽爲心法（等文）准此可知歟。
    抄。二十五我知者（文）演祕第一云。問。數論我思。思卽行蘊。如何先三皆離蘊攝。答。雖我是思。而不說思是行蘊故。若爾。思在何蘊所取。答。彼不立蘊。故非蘊攝。此亦不然。如卽蘊我。佛法談彼。非他宗中許在蘊也。思我應爾。答。卽蘊計者。雖不言蘊。然指五蘊。以爲其我。而數論師自言。思我。離心心所別有自體故。廣百論第三云。數論外道作如是言。思卽是我。其性常住。彼論破云。如是思我。離心心所別有體相。難可了知。故知。思我非卽心所。是離蘊攝。問。前言依見。言我法者。如數論師。杅鉾楯。答。言離蘊等。據彼定說。言依見立。佛法談彼。故前後疏不相違也（已上）。
    抄。又論云大我慢（文）彼論中卷云。次當說大我慢心境事三自相爲事。十三不共境○大事。計我爲慢相。此相卽慢事。分別爲心相。是卽心事（已上）會解云。言又論云大我慢心事（是句是長行標說之文。具云次當說大我慢心境事）三自相爲事者。此一句卽偈文。具云○言心能遍取差無差別境故者。此亦吾祖義說也（已上）問。旣上云分別心爲相等。今云大我慢等。同是一文也。何上引長行中二句。今引偈文之一句乎。答。
    抄。二異三德者（文）問。何以異三德知有我乎。答。彼論次上云。自性望變異。有九不似。有六相似。我翻似不似（云云）旣翻六相似。故云異三德也。
    抄。五獨離故者（文）問。文意如何。答。彼論上卷云。五獨離故者。若唯有身。聖人所說解脫方便卽無所用。如昔有仙人。往婆羅門衆所說如是言。一切富彼陀·一切飮酒摩·一切見兒面。願後成比丘。若唯有身。何用是義。故知。離身別自有我。若無別我唯有身者。則父母師尊死後遺身。若燒沒等如是供養。則應得罪。應無福德。以是義故知有別我（已上）會解引此文竟。卽釋云。此說離身別有我。獨存故云獨離（已上）。
    抄。一無因二常（文）意云。一無因者。如大以自性爲因。我慢以大爲因等。並皆有因。然今自性諦無因。故云爾也。二常者大等從自性生。故是轉變無常。而今自性無其處。故云常也。但唯識論第一。破勝論師諸句義云。若能生果。應是無常。有作用故。如所生果（已上）准此。數論師所計亦如是。可破之。故立量破云。薩多等三德應轉變無常。卽大等故。如大等法（云云）彼師意許薩多等與全體相卽。故如是破也。三多人共一者。會解云。謂大等則爲多。人人不同故。自性唯是一。多人所共故（已上）四遍一切者。又云自性及我遍一切處。謂地·空·天。等則不遍（已上）五無事者。謂大等諸物並有作用。能使微細身輪轉生死。申縮往還故。有事業也。自性不爾。故云無事也。六不沒者。請大等諸物次第歸本。則不可見。是名沒也。且如五大轉沒五唯中。不可見五大。乃至大沒自性中。大亦不可見。而自性無如是之轉沒。故云不沒也。七無分者。大等皆有分限。彼此分分不同故。自性不爾。八不依他者。大依自性。我慢依大等。而自性不依他故。九不屬他者。大等從本生不自在。故譬如文存時兒不得自在。而自性不爾。故云不屬他（云云）。
    抄。人人各有我故（文）彼論上卷云。外曰。我者何相。多身共一我。身身各我。若言云何如此疑。諸師執相違故。有說。一我者遍滿一切身。如貫珠繩珠多繩一○復有餘師說。身身各有我。是故我生疑。答曰。我多隨身各有我。云何知如是。次偈釋曰。生·死·根別故。作事不共故。三德別異故。各我義成立。生死根別故者。若我是一。一人生時則一切生○若一人死時。一切人皆死。以無是義故。故知。我不一。復次諸根異故。若人一者。一人聾時一切悉應聾○復次三德別異故。若人一者。三德應無異。如一婆羅門生於三子。一總明歡樂。二可畏困苦。三闇黑愚癡。若人一者。一人喜樂一切同喜樂。苦癡亦如是○是故因五義。則知我有多（已上）。
    抄。自性有六義（文）彼論上卷意云。一同有三德者。大我慢等變異皆有三德。謂樂與苦及癡闇也。旣末有三德。故知。本自性亦有三德。末不離本故。本末相似也。二不相離者變異與三德不可分離故。自性有三德。不可分離亦復同爾。故本末相似也。三皆爲我所受用等者。論云。三塵者。是大等變異我所受用故。故說名爲塵。自性亦如是。我所受用故（已上）四平等者。論又云。四平等者。是大等變異一切我共用。如一婢使有衆多主。同共驅彼故。自性亦如是。一切我同用故。是故說相似（已上）五無知者。論云。是大等變異不能識分別樂苦及闇癡知。我獨得故。離我諸法無有知。自性亦如是。本末同無知。其義則相似（已上）六能生者。論云。六能生本末似者。大能生我慢。我慢生五唯乃五大等。自性能生大。故本末皆相似（已上）。
    抄。一無三德（文）抄次下云。有云。由三德是生死因等（云云）正釋無三德故成德之相。是述記第一本之釋也。具如上私總束二十五諦中已引之。然會解云。言有云由三德是生死因等者。此應智論意。縛說皆約我說。言金七十云下。縛脫約自性說（等文）抄下文云。其間不同遍智論意（云云）明知。述記亦述智論意歟。
    疏。或計六句（文）問。何故六種皆名句乎。答。大乘法苑第一云。梵云鉢陀。此翻爲迹。當古之句。句有二句。一集法滿足句。
    抄。婆羅[广@尼]斯國（文）有本云[广@尼]斯者誤也。西域記第七云。婆羅[广@尼]（如點反）斯國○周四千餘里。國大都城西臨殑伽河○伽藍三十餘所。僧徒三千餘人。並學小乘正量部法。天祠百餘所。外道萬餘人。並多事大自在天。或斷髮。或堆髻。露形無服。塗身以灰。精勤苦行。求出生死（已上）。
    抄。一實二德（文）問。此六句大意如何。答。此師意云。一切法所依之實性。是名實也。此實性所具之德。是名德也。旣有體有德。必可有作用。是名業也。此實·德·業三種。各別令實有之物。是名大有。謂彼執實等外有別一物。令實等實有之法故也。又彼此相望。令同之性。令異之性。更別有之。是名同異性也。和合性者。如抄次下自釋。可見之。又十句論更加四句。謂有能·無能·俱分·無說。方成十句也。演祕云。有能·無能·實·德·業三得果之時。望自果及非自果。定所須因（已上）述記云。異但是差別實因。非如俱分是實性故。有能·無能。因之所須。亦非現得（已上）又云。地·水·火·風父母極微。常能生果。有能是常亦能生果。是作果時。定所須故（已上）演祕云。實等生果要須有能。所以有能名常生果液等十德生果所須。故同有能名常生果（已上）無說有四。謂已滅無·未生無。更互無·畢竟無。述記釋畢竟無云。如兔角等。彼宗畢竟無常住故（已上）述記第一（末）云。略以三門分別。一別總別名。二出體性。三諸門辨釋。

第一一多分別門
　一（有二）同　和合
　多（有七）德。業。異。有能。無能。俱分。無說
　亦一亦多（有一）實
　　亦一（有五）空。時。方。我。意
　　亦多（有四）地。水。火。風
<PIC>T57033801.GIF</PIC>

第二常無常分別門
　常（有六）同。異。和合。有能。無能。俱分
　無常（有一）業
　亦常亦無常（有三）
　　實
　　　常（有五）空。時。方。我。意
　　　亦常亦無常（有四）地。水。火。風ーー父母極微常。子微已去無常
　　德
　　　無常（有十四）覺。樂。苦。欲。嗔。勤。勇。法。非法。行。離。彼。此。聲。香。
　　　或常或無常（有十）色。味。觸。數。量。別。合。重。液。潤
　　無說
　　　常（有三）已滅無。更互無。畢竟無。
　　　無常（有一）未生無
<PIC>T57033802.GIF</PIC>
<PIC>T57033901.GIF</PIC>

第三有質礙無質礙分別門
　無質礙（有九）德。業。同。異。和合。有能。無能。俱分。無說
　亦有質礙亦無質礙（有一）實
　　無礙（有四）空。時。方。我
　　有礙（有五）意。地。水。火。風
<PIC>T57033902.GIF</PIC>

第四現量非現量分別門
　現量境（有三）業。同。俱分
　非現量境（有五）異。和合。有能。無能。無說是比境也
　現非現境（有二）
　　實
　　　非現境（有五）空。時。方。我。意
　　　現非現境（有四）地。水。火。風　父母極微是非現境。子微已去是現量得
　　德
　　　現量（有八）覺。樂。苦。欲。嗔。勤勇。重。聲ー是我境故
　　　非現（有二）法。非法
　　　現非現（有十三）色。味。香。觸。數。別。合。離。彼。液。潤。行ー作因現得念因非現
<PIC>T57033903.GIF</PIC>
<PIC>T57033904.GIF</PIC>

第五生果不生果分別門
　常生果（有二）
　　德（有十）色。味。觸。數。量。別。合。重。液。潤
　　有能ーー是作果時定所須故
　無常生果（有一）業
　常無常俱不生果（有一）無說
　常生果或不生（有一）
　　實
　　　生果（有四）地。水。火。風　是父母極微也
　　　不生果（有五）空。時。方。我。意
<PIC>T57033905.GIF</PIC>

　　述記云。子微已去皆能生果。體無常故（已上）舊譯中間句名大有性。俱分句名同異性（云云）因明疏卷下云。勝論六句束爲四類。一無實。二有一實。三有二實。四有多實。地·水·火·風父母常極微。空·時·方·我·惠·并德·業·和合。皆名無實。四本極微體性雖多空。時等五體各別唯一。皆無實因。德·業·和合雖依實和合。實非以爲因。故此等類並名無實。大有·同異名有一實。俱能有於一一實故。至劫成初。兩常極微合生第三子微。雖體無常。望德合故不越因量。名有二實。自類衆多各有彼因二極微之所生故。自此已後初三三合生第七子。七七合第十五子。如是展轉生一大地。皆名多實。有多實因之所生故。大有·同異能有諸實。亦得名爲有一實·有二實·有多實。然此三種實等雖有功能各別。皆有大有令體非無。皆有同異令三類別。名有一實。有德業者。亦有無有。非大有也（已上）。
　　抄。實有九種（文）問。何故實有九種乎。答。實者德等所依之實體也。謂地是色·香·味·觸之實體也。水是色·香·味及液·潤之實體也。餘如次下次第攝之。問。地·水·火·風者。是堅·濕·煖·動也。爾者與德中觸有何異乎。答。若依佛教。則地·水·火·風是名也。堅·濕·煖·動是體也。但是名體異不可別立。而勝論意。地·水等是實句所攝。是爲所依之實性。彼堅·濕等是德句中觸。是爲能依之德相。故能破量云。地·水·火·風非有質礙實句所攝。身根取故。如堅濕礙（云云）身根總取德中十一。謂觸·數·量·別·合·離·彼·此·液·潤及行中作因。又實句中地等四亦身根取。皆有觸故（云云）問。其實體者何物乎。答。極微爲體也。且如地·水·火·風者。雖母子不同。而皆是極微爲體也。
    抄。五空六時（文）空者聲之實體也。然非空界色等別有一物也。時者遲速等之實體也。謂有心緣遲速。而若無時實體。以何爲因。可生緣遲速等之心哉。又詮表遲速等之名句等。以彼爲因。亦復可爾。七方者東南等。能詮之因及能緣之因名方（云云）。
    抄。八我九意（文）十句論云。我謂是覺·樂·苦·欲·嗔·勤勇·行·法·非法等。和合因緣起智爲相（已上）演祕云。由我能令九德和合而能起智故。擧所和及所起智。以顯我體（已上）又云。問。我是作者（等文如前數論中引）九意者十句論云。覺·樂等九德不和合因緣起智名意（已上）准此。我·意卽就起智而能和合者名我。能不和合者名意歟。
    抄。大有唯一（文）。
    抄。同異亦一也（文）述記云。同句體者。謂實德業體性非無能詮能緣之因名同。此體是舊大有性。諸法同有故名爲同句。異體者。常於實轉。是遮德等心心所因。是表實性心心所因。但於實轉。異實之物。實由有此。異於德等故名爲異（已上）演祕云。疏常於實轉者。略爲二釋。一云。體性是常唯實上有名常實轉。二云。恒常唯在實句上轉名爲常也。疏是遮德等心心所等者。由此異故。遮緣德等心心所法不緣之。表緣實等心心所法而能緣也。或異爲因。令緣九實心心所等各有差別○問。德等亦有自類差別及異實義。何不依立。答。德皆是實家之德。實爲依故。故言以德而顯實也。有及同異亦實性故。故但依本而立其異（已上）問。述記云。同體是一。實·德·業三同一有故。異體許多。依九實故。而數不定。或總實異。或別實異。九實一一有細分故（已上）准此。異句可有多種（見）如何。
    抄。一卽塗灰外道（文）問。何名塗灰。答。
    抄。大自在天（文）疏一下云。大自在者。梵云摩醯首羅是也。於三千界最自在故。智論第一云。此天有八臂三目。乘白牛。執白拂。一念之間能知大千兩渧（已上）演祕第一云。按提婆菩薩釋外道小乘涅槃論。云摩醯首羅論師作如是說。果是那羅延所作。梵天是因。摩醯首羅一體三分。所謂梵天·那羅延·摩醯首羅。地是依處。地主是摩醯首羅。於三界中。所有一切命非命物。皆是摩醯首羅天生。摩醯首羅身者。虛空是頭。大地是身。水是尿。山是糞。一切衆生是腹中虫。風是氣。火是煖。罪福是業。是八種是摩醯首羅身。自在天是生滅因。一切從自在天生。從自在天滅名爲涅槃。故自在天常。一切物涅槃因。又傳釋云。彼宗自在有三身別。謂法報化。
    抄。卽第四圍陀論師計（文）總有十一宗中。上已明數論·勝論·塗灰之三師。故以圍陀爲第四也。問圍陀及安荼者何乎。答。
    抄。圍陀云明此師（文）圍陀云等者。意云。此圍陀論師所造之典藉中。卽自明此師計那羅延天能生四姓者。非謂那羅延天並生四姓。此是計那羅延天先生梵天。梵天能生萬物也（爲言）故次下引提婆論。具明其相也。凡此三四五之三計。是摩醯首羅一體三分。各執一分卽成己見也。如上所引演祕釋。可知之。
    抄。從那羅延天臍中（文）問。此外計意。如何修行得涅槃乎。答。演祕第一亦引提婆菩薩論。而次下云。兩脚生首陀。下卽續云。一切大地是修福德戒場。生一切花草。以爲供養。化作山野禽獸人中猪羊等類。殺害供養梵天。得生彼處名涅槃（已上）彼處者梵天歟。問。常途所說以剎利種爲最上。今何云下劣種類乎。答。探玄記第四云。智論第十二云。智人有二在家。名婆羅門。謂七世清淨生滿六歲。皆受戒出家名沙門（已上）圓覺略抄四下云。沙門（出家人）婆羅門（在家在智人已上）。
    抄。故上等言（文）自下釋等言。結前第四計。起後第五計也。謂若約第四計。則正擧所生之梵天。兼等取能生之那羅延也。若約第五計。則等取梵王言是兼合第五計安荼所生梵王之義也（爲言）總而言之。擧所生梵天。雙等取能生之那羅延及安荼也。抄次下有釋。可見之。
    抄。言本際者（文）演祕云。言本際者。謂本生。安荼論師說。本無日月星辰虛空及地。唯有大水。時大安荼生。如鶏子。周匝金色。時熟破爲二段。一段在上作天。一段在下作地。彼二中間生梵天。名一切衆生祖翁。作一切有命無命物。如是等物散沒彼處名涅槃（已上）。
    抄。一時者卽時散外道（文）演祕云。時論師作如是說。時熟一切熟。時散一切物散。是時我論中說。如被弓箭射時不到不死。時到則小草觸卽死。一切物時生。時熟。時滅。時不可過。是故常生一切物（已上）。
    抄。具有離合（文）。
    抄。次言方者（文）問。今云。方者通指八方上下歟。別指一方歟。答。會解云。言百論云。外曰實有方常相。故日合處是方相等（有本日字作曰字非也。言等者次論云）如我經說。若過去。若未來。若現在。日初合處是名東方。如是餘方隨日爲名。問曰。不然。東方無初故。日行四天下。繞須彌山。欝單越日中丳干逮日出。丳干逮人以爲東方。 丳干逮日中閻浮提日出。閻浮提人以爲東方。閻浮提日中𤘽耶尼日出。𤘽耶尼人以爲東方。𤘽耶尼日中欝單越日出。欝單越人以爲東方。如是悉是東方。南方·西方·北方。復次日不合處是中無方。以無相故。復次不定故此爲東方。彼以爲西方。是故無實（已上）准此。別指東方以爲萬物因（見）演祕云。最初生諸方。從諸方生世間人（等文）先以東方爲因。最初生諸方。以諸方爲因。次生世間人物。故知。東方是萬物之本源也（爲言）。
    抄。此云順世外道（文）演祕云。問。內外男女旣有差別。能成大種亦差別不。答。雖大種性內外無異。然有安立形相差別。有義順世極微有其三類。一極精虛。二者清淨。三非虛清。所生之果亦有其三。一心心所。二眼等根。三色聲等。如其次第三因所生。評曰。雖有此言不知何據。准廣百論。此叙雖依彼論說內外大種性無差別。云何得三種不同。問。順世何意計微爲常。答。恐後物成無種子故。故俱舍論第十二云。一類外道執極微常。彼謂空劫餘極微在。何緣彼執。猶有餘極微勿後麁事生。無種子故。由斯此師計微常也（已上）問。准此。釋今鈔同彼有義。爾者違廣百論。如何會通哉。答。抄云。如色雖皆是大（等文）卽通此伏難歟。
    抄。釋曰謂從四大生（文）因明疏中卷釋勝論師義云。至劫成初兩常極微合生第三子微。自此後初三三合生第七子。七七合生第十五子。如是展轉生一大地（已上）此順世亦可爾。故術記第一本云。又勝論師及此順世執所生之色不越因量。量只與所依父母本許大。如第三子微。如一父母許大乃至大地。與所依一本父母許大。本極微是常。子等無常。亦是實有（已上）凡此師意云。成大地等者。父母微生子微等。而同一處體相涉入。故次第成廣大麁顯。若所生子微不涉入能生父母極微。則縱雖衆微共聚。尚但成廣大量。而不可成麁顯法。例如細色一入則最淺。再入等則漸深等。今亦可爾。子微孫微次第涉入成麁顯故。如是諸微共聚方成大地量故。今抄云。言麁色者。卽是子微也。
    抄。不越因量（文）問。因量者。父母二箇極微量歟。爲當一箇量歟。答。本計卽一箇極微量也。轉計云二箇量故。唯識論第一合破勝論順世云。若謂果色遍在自因。因非一故可名麁者。則此果色體應非一。如所在因處各別故。旣爾果還不成麁。由此亦非色根所取（已上）遍在自因者。遍在二箇父母微中也。果色者子微也。所在因者父母二微也。述記云。彼救言。前言果色等於因量。誰謂所生一色之果唯與一箇極微量等。今云等者。等如二箇父母極微。遍在二因之中因旣有二。果等於彼故可名麁（已上）故知。是轉計也。其餘破文如論應知。問。量者何乎。答。述記云。量有五種。一微性唯二微果上有○二大性。三微果等以上方有三短性。唯微果上有。四長性。三微果等以上有。五圓性。有二性。一極微。謂不和合父母眞實極微上有。二極大空時方我實上有。以此四體遍周圓故（已上）。
    抄。計有爲前有果集起離散爲前有果壞滅（文）。
    抄。信有故等廣如彼破（文）此云等者。次文云。世人信一切處有虛空。是故遍信過去未來現在一切時有虛空。是故常。內曰。分中分合故分不異。若瓶中向中虛空。是中虛空爲都有耶。爲分有耶。若都有者。則不遍。若是爲遍瓶亦應遍。若分有者。虛空但是分。無有有分名爲虛空。是故虛空非遍亦非常（等文廣轉也。可見彼）今破文意云。若謂瓶中都有法界虛空。則瓶外不遍。以瓶中都攝盡之故。若謂瓶中都盡卽是名爲遍者。瓶亦應遍哉。若謂瓶中有一分虛空者。
    抄。言宿作者（文）今抄全寫涅槃經文。卽南經三十七也。北經當第四十。具如會解引。
    抄。計一切衆生（文）涅槃經云。我見衆生習行諸惡。多饒財寶。身得自在。又見修善。貧窮多乏。不得自在。又見有人慈心不殺。反更中夭。又見喜殺。終保年壽。又見有人淨修梵行。精進持戒有得解脫。有不得者。是故我說。一切衆生受苦樂報。皆由往日本業因緣（已上）。
    抄。若有持戒精進（文）意云。現在苦行定能破壞。過去本業盡故。衆生得涅槃（爲言）。
    抄。涅槃三十五廣破（文）經云。佛言。實見過去業否。若有是業爲多少耶。現在苦行能破多少耶。能知是業已盡不盡耶○彼若答我實不知○仁旣不知過去本業。云何能知現在苦行定能破壞過去業耶。彼若云瞿曇經中亦作是說。若見有人。豪富自在。當知是人前世好施。如是不名過去業耶。佛言。如是知者名爲此知。不名具知。我佛法中。或由因知果。或有從果知因。我佛法中。有過去業有現在業。汝則不爾。唯有過去業。無現在業。汝法不從方便斷業。煩惱盡已業苦則盡故。我責汝過去之業。若知現在苦行能壞過去業。現在苦行復以何破。如其不破苦卽是常。苦若是常。云何說云得苦解脫（等文）。
    抄。自然生自然滅（文）河上公莊子疏云。萬物獨化者也。非自然也。非化生也。塊然而生。不知所以然。而然也（已上）。
    抄。大乘法師（文）述記第一本取意引之。然今抄引瑜伽論竟。返破此師云。則無因爲自然。非別有物（云云）。
    抄。束十一爲四計卽百論意（文）問。束十一爲四計。爾者鈔主指何論文乎。答。百論意（文）付之。正依解釋檢提婆所造兩卷百論。不見列四計之文。今何指之乎。是以會解記云。疏統取四計不出四見等者。卽唯識意。彼論云。然諸外道品類雖多。所執有法不過四種。一執有法與有等性其體定一。如數論等○二執有法與有等性其體定異。如勝論等○三執有法與有等性亦一亦異。如無慚等（應等勒沙婆也。或是無慚梵語）四執有法與有等性非一非異。如邪命等（疏云。若提子此是六師之數。具云尼揵陀若提子。據此而尼揵也。會邪見應是尼提爾。已上）今檢彼唯識論第一卷。正有此文。所引是全文也。爾者鈔主何不指此論文。而言百論意乎。答。今云卽百論意者。是廣百論第八卷破邊執品第六之文。故起信疏上云。廣百論云。頌曰。有·非有·俱·非·一·非一·雙·泯。隨次而配屬智者。達非眞。彼論次第廣破四宗外道等義也（已上）此云頌曰者。是本論卽聖天菩薩所造。彼長行者。護法菩薩釋也。問。會解記云。鈔皆廣如百論者。以彼論有破因中有果品破因中無果品。此二品廣申立破故。其略曰。若因中前有果。前無果。二俱無生（等文）彼提婆菩薩所造百論下卷。總有六品中。破因中有果品第七。破因中無果品第八（云云）此記所引全寫提婆所造之百論。亦現有此兩品。尤符合記所引歟。何云是聖天所造廣百論乎。答。此記解釋其謬非一。謂鈔旣云卽百論意。而記揲疏文。輒斷云卽唯識意。豈非妄判之過分乎（是一）次旣釋上四計。總云卽唯識意。其四計中分兩科。其第二對因果之一義。何引百論乎。問。一非一等如何配四宗外道乎。答。筆削記第三云。一數論外道。執有等性與諸法一。卽當有句故。彼破云○若青等色與色性一。應如色性其體皆同○眼等諸根與根性一。應如根性其體皆同。應一一根取一切境○二勝論外道。執有等性與法非一。當非有句。此亦非眞。所以者何。若青等色與色性異。應如聲等。非眼所行○三無慚外道。執有等性與彼諸法亦一亦異。當於亦有亦非有句○若有性等與色等一。同數論過。與色等異。同勝論失。一異二種性相違。而言體同理不成立○四邪命外道。執有等性與彼諸法非一非異。當非有非非有句（等文）。
    疏。此方儒道二教（文）問。准抄釋案疏意。兼含莊子列子。何偏題儒道二教乎。答。見下抄釋。初合引老莊。故知莊子屬老子攝。後別引周易中。指同列子。此亦列子屬儒宗攝歟。至下應知。但有儒子云文子者。老子面受之弟子也。列子者老子滅後之門弟。四十餘年修道得旨。乘雲往還（云云）更可撿問之。
　　抄。周易爲眞玄（文）問。周易等名眞玄等。其意如何。答。三玄一致論中。定有其釋歟。可撿之。且有儒子云。眞是眞實。卽有義也。孔子得有門故云眞玄歟。虛是虛無。卽老子體空門故云虛玄歟。莊子雙談有無。而未窮證聖理。但能得口說之巧便。故云談玄。如莊子序述此義。可檢之。又漢書立九等。第一等中收孔老。第二等中收頑圓。然莊子屬第六等中攝。只是才人有眞證。故今亦云談玄。其意在此（云云）。
    疏。謂人法地（文）就此文有異釋。今且河上公注經故。老子經上卷（家元第二十五河上公注）云人法地（人當地安靜和柔也。種之得五穀。掘之得甘泉。有勞而不怨。有功而不宣者也）地法天（大湛泊不動。施而不求報。生號下物。無所收取以也）天法道（道法清靜。不言陰行精氣。萬物自成也）道法自然（道性自然無所可法也。已上）雖此河上公注非今鈔所用。爲令知彼此同異故且引之。抄意至下可知。問。人法地等者如何。答。原人論發微錄引老子文。卽釋云。法者倣傚也（取則也。已上）且一義意云。人者多思欲。非安靜故。今法地安靜。令調心慮。故老子經疏釋云。法地安寧也（已上）故云人法地也。次地法天者。天無爲而發生爲功。地安寧而養成爲德。故老子疏云。天生萬物。無有終極。地然後養成（已上）意云。地能養成。必待天發生。故云地法天也。次天法道者。老子疏云。天無私。由道無爲（已上）准此可知。次道法自然者。發微錄釋云。以大道無所從來。名爲自然。非別有大道。而令大道之法之也（已上）問。旣無所可法。何云道法自然乎。答。道外更無自然。今但欲令人道窮自然理。故云爾也（云云。已上。且依河上公注意抄之）。
    抄。卽老子道經（文）問。老子經八十一章。何分爲道德二經乎。答。河上公注意。分八十一章爲二篇。初三十七章名道經。專明道之自然故。後四十四章名德經。專明道之德故。卽彼經上卷云。道之貴德之貴（已上）此之意也。然有後賢。廣檢文難之故。玄宗皇帝天寶十四年中。五史改名之時。老子經通稱道德經。意顯八十一章毎章並有道德二義。不可偏屬故。
    抄。有物混成（文）問。有物者。何物乎。答。河公注云。謂道無形混純而成萬物。乃在天地之前也（已上）意云。虛無自然之道云物也。問。混者混和也。必有二法之時。可論混合相和之義。然虛無自然之道尚未見一氣。有何二法而混成乎。答。有云。虛無是道之體性。一氣是道之義相。以性相體義無二無別故云混成。述義云。道如鏡。一氣如明。萬物如萬像（已上）雖萬像有去來。而鏡體明相。無二無別故云混成也（云云）愚案云。准河公意。物者道也。混純一氣也。此一氣剖判方成萬物。故云成也。故總云有物混成歟。故河公注釋云。謂道無形混純而成萬物。乃在天地之前也（已上）問。有物混成（云云）爾者虛無之道體直成萬物歟。爲當如何。答。有二義。一義云。道是無也。氣是有也。此虛無道與冲和氣無二無別。卽是有無混成。然成萬物之時。虛無之道終不成萬物。但彼冲氣成萬物也。是賈太隱述義等意也（云云）今私檢列子。少見此義故。彼第一（張湛處度注）云。易變爲一（所謂易者。窮冥總性不可變也。一氣恃之而化。故奇名變耳）一變而爲七。七變而爲九。九變者究也（已上）一義云。虛無之道全體成萬物。
    抄。獨立而不改（文）有云。此句約竪。其體不依物。故云獨立。始終不增減。故云不改也。次周行而不殆者。約橫也。充塞六合故云周行。不憂不足故云不殆也。次吾不知其名者。賈太隱述義云。天地萬物本亦無名。假爲立名。所以筌意（已上）准此可知。但云道者。如鈔次下自釋之。
    抄。強爲之名曰大（文）自下隨義立異名。謂鈔次下云。以包含目其體。強名曰大（云云）此包含義通上橫竪歟。思之。次逝者往也。卽周行之一義歟。旣往逝故無所不至。是云遠也。無遠往而不還故云反也。
    抄。注云因其所大（文）問。今云注者。何注乎。答。魏王弼注也。其故者。前漢河上公加注釋來至于唐朝。總有六十二家之子注。然隨代代帝意。所用亦不同。且唐朝太宗高宗兩代立弘方館。安置十三經之時。各以勅被定可爲宗崇之注釋中。今老子經以河公注可爲指南（云云）仍賈太隱作述義一十三卷。弘河公宗致。卽和國相承以此述義爲依憑。故雖時有不安。或是容有釋。或傍正釋。如是會通之（云云）然第七帝玄宗皇帝背先祖勅定。自裁用魏王弼注（有二卷也）卽加疏解（有六卷也）廣德先生亦作廣正義四十卷。故玄宗已後數代帝王皆順此迹。然玄宗御卽位明年。改先天號開元。總經二十九年。清涼大師開元十六年誕生。其後至第十帝德宗御字。興元元年撰今大疏。其時清涼年四十七。故今亦引用王弼注也。但和國流傳老子經者。初自百濟以河公注。經相副博士送進之。其後吉備大臣入唐。卽當開元第四年。在唐十八年。所學十三道。雖可傳當代所弘之王弼注等。而和國旣先傳得河公注經。故今亦重渡同注經（云云）問。疏下文云。周易云。易者有大極（等云云）抄引彼周易注云。夫有必始於無等（云云）會解記釋云。言注云者。卽韓康伯注也（河上翁注老子。郭象注莊子。張處度注列子。已上）此釋周易注家之義。便釋今抄上下所引之注家也。明知。此取象意。今所引注文者。是河上公注（爲言）如何。答。今現見河公注云。道大者無不容。天大者無不蓋等（云云）具如次下引。然全無今所引文。明知。非河公注。
    抄。得一者天地王也（文）問。今云。一者冲和之一氣歟。答。有天地王各專一其己德也。尚書云。其德取一無不吉。其德二三動無不凶（已上）意云。天得覆育之一德。彌綸域中。若有覆不覆之不同。則其德邪亂。故天變等起。依諸凶害。餘地·王准之。故知。未必一氣之一也。問。下引老子云。萬物負陰抱陽。冲氣以爲和（云云）萬物皆得冲氣爲和（見）爾者今旣云得一。明知。一氣也。如何。答。見今注文。上云因其所大而明。下云天大能覆等。今云得一。明知。指其所大卽云得一也。其所大者。河上公注云。道大者無不容也。天大者無不蓋也。地大者無載也。王大者無制也（已上）以天能覆之德論之者。其德彌綸域中更不見餘德。是獨一無二之義也。彼地載王制。其德亦如是。今云得一。准此可知。但於下所引老子經文者。是別途也。不可會通歟。一義云。得道一者。天也。地也。王也（爲言）若上云得一。此非一氣之道者。何下但云天地王。而不釋道大乎。
    抄。又云域中（文）問。域中者如何。答。河公注釋云。八極之內有四大。王居其一也（已上）。
    抄。注云王者人靈（文）縱雖四大中王居其一。何必爲是鑒戒王者之由乎。答。王弼意云。令王者居四大內者。爲令王大法餘天地道之三大。故次下引經。云人法地等者。此明人先法地。次法天。終法道之義也。且如夏桀殷紂。不法天地行道。故萬物皆亡沒。如唐堯虞舜能法天地行道。故萬物悉興福等也。故老子經上（虛用第五）云。聖人不仁（已上）河上公云。聖人愛養萬民。不以仁興。法天地行自然也（已上）例准可知。
    抄。次文云人法地（文）就此文。且有兩家異說。若依河公注。則人者通指一切人也。又人但令法地。未必通法天等也。且如上引然。王弼意云。人別謂王也。又此王人所法之地旣法天。天亦法道。故知。展轉推窮。則極成人通法地天道之義也。卽今抄所用正是此義也。意云。一人有癈則兆民皆蒙。故別約王人令法之也。故次上云。域中有四大等。雖具擧四大。而正意爲鑒戒王者。今亦具明四大所法。其正意者。爲令王者法天地道。故注家得此意。如是釋之。尤有其謂歟。問。地安靜等者。其義如何。答。有人云。安靜者不卒爾也（云云）河上公注云。人當法地安靜和柔也。種之得五穀。掘之得甘泉。有勞而不怨。有功不宣者也（已上）准此可知。次法天運用生成者。有人云。化物運濟也（云云）圓覺略抄一上云。自此已下明人之法天行此四德竟。卽用周易略例。其意云。易有乾坤。乾有四德。謂易云元者善之善也（已上）莊子六天之元德始生萬物。善之大者。莫大施生（已上）君子體仁（仁故春）是以長人（體包仁道汎愛施生是以號長於人。此法天之元德）享者嘉之會也（天能通暢萬物。傳之會聚故云爾也）嘉會足以合禮。
　　抄。道清淨無爲（文）意云。雖化物而無欲。故云清淨。又無思順道。故云無爲也。
    抄。德經又云道生一（文）老子經下卷（河上公注）云。道生一（道始所生者一也）一生二（一生陰與陽也）二生三（陰陽生和清濁。三氣分爲天地人也）三生萬物（天地人共生萬物也。天施。地化。人長養。之也）萬物負陰而抱陽（萬物無不負陰而向陽。迴心始就日也）冲氣以爲和（萬物中皆有無氣。得以和氣。若胸中有藏。骨中有髓。草木之中有空虛。與氣通故得久生也。已上）問。依此河公注則二是陰與陽也。三是天地人也（云云）然今抄所引不同此歟。如何。答。爾也。今抄始末並用王弼注。故不可同河公注也。謂冲氣與陽氣名爲二。更加陰氣以爲三。具如抄下所引。卽是異說也。不可會通。故發微錄釋三生萬物之文云。一氣二儀爲三也。亦可天地人爲三（已上）雙擧兩說也。問。道與一有二體可云哉。答。兩方。若無二體者。經云道生一。旣有能所之不同。何爲一體乎。諸家注釋可有能所之二體（見）若依之爾者。先德釋云。一氣與道亦非二體（云云）如何。答。道是無也。一是有也。有無旣不同。何云一體乎。但先德釋者。淨源師釋歟。彼發微錄云。彼云道生一。一生二。二生三。三生萬物。釋曰。展轉相生之義。道是自然義耳（已上）。
    抄。言道動（文）王弼注云。生動出也（已上）問。冲氣者何乎。答。有云。玉篇云。氣漑也（云云）釋名云。氣漑也。於物無不利（云云）意云。譬如得水潤則萬物生長。不得則萬物朽竭。今冲和氣例准可知。老子經云。冲氣以爲和（已上）河公注如上引。可見之。問。彼注云。草木之中有空虛等（云云）空虛者何乎。答。頌疏第一云。於略所說三無爲中。虛空但以無礙爲性。由無障故。色於中行（已上）頗似此虛空無爲歟。
    抄。積冲氣之一（文）意云。陽氣更積加前冲氣之一。故云生二。又陰氣更加陽氣位所有之二。故方成三也（爲言）。
    抄。陰陽含孕○阜成（文）廣德先生廣正義云。萬物之生也。道氣生之陰陽氣長養之。一晝一夜。一陰一陽。更相迎代養育萬物。其大也。陰爲寒。陽爲暑○以寒暑晦晝夜長育萬物○雖有寒暑。而無道氣者亦徂落矣（已上）御製疏（玄宗御作）云。資荷陰氣。懷抱陽氣（已上）今現見人物。或有人捨禍欣福。厭凶求吉。或有草木背北向南等。皆是負陰抱陽之相也。

于時永和元年（乙卯）八月二十五日。於東大寺戒壇院上坊書寫之畢。
小比丘覺乘之


演義鈔四下纂釋第三

　　抄。若正引莊子者（文）有云。老莊共明自然。而意少別。若依老子自然ヨムヘシ。是總無因緣故云自然也（云云）卽佛教難云。若無因緣自然生。則石生人。人生草木等（云云）若依莊子。則自然ヨムヘシ。意云。萬物生化各任自己當分。謂人生人。是人當分。自己之令然也。不生草木。亦是人當分。自己之令然也。是卽自己體性常然。何如藉因緣乎（爲言）故有人好善好惡。並是自己當分。不知所以而然也。依之雖老子立自然（順道自然理故）不自然（違道故）二義。而莊子立一切皆自己分無其所以。故知。一切皆自然也（云云）佛教云。其自己分有由否。若無由者。人自己分何不生草木乎。若謂其不生是自然者。何不許其生亦是自然乎。旣有生有不生。明知。皆可由因緣云事。今疏抄下文數義。正簡別老莊之自然不同。卽得此意。可見之。
    抄。莊子太宗師篇（文）莊子同篇太宗師第六也。今所引注者。是郭象注也。又有唐西花法師。成玄英文作疏解。今具引之。可消抄所引。但抄下文斥此玄英疏解混合三教。至下可知。
    抄。夫道有情（文）玄英疏云。明鑒洞照有情也。赴機若響有信也。寂莫無爲也。視之不見無形也（已上）。
    抄。有無情之性（文）有云。無思無欲而有明鑒。故云無情之情也。常無之信者。信是眞實義。謂常離虛實之對待。故云常無之信也。無是離也（云云）。
    抄。可傳而不可受（文）英疏云。寄言詮理可傳也。體非量數不可受也。方生獨悟可得也。離於形色不可見也（已上）注云。自容者獨悟也。
    抄。自本自根（文）疏云。自從也。存有也。虛通至道。無始無終。從本以來未有天地。五氣未非。大道存。故老經云。有物混成。先天地生（已上）。
    抄。神鬼神帝生天（文）疏云。言大道能神於鬼靈。神天帝。開明三章。生立二儀。至無之力有茲功用。斯乃不神而神。不生而生○故老經云。天得一以清。神得一以靈也（已上）有人云。神者通用無滯之義也。今抄下引易注云。以微妙不測。謂之神（已上）然今鬼帝有通用。是鬼帝自神也。未必道使之然也。彼日月星辰有開明等。亦復如是。謂道是虛無也。豈能生神哉等（爲言）。
    抄。法云夫無也（文）問。道名無者。但遮非表之語歟。答。抄下引易注云。道何無之稱也。無不通也。無不由也。況之曰道（已上）。
    抄。在太極之先（文）疏云。太極五氣也。六極六合也。亦道在五氣之上。不爲高遠。在六合之下。不爲深邃○玄道非高。非深。非久。非老。故道無。不在皆無者也（已上）但大極者。抄下文云（云云）□諸說。可見之。五氣者。會解下文云。以一氣有五運（等文）具如下引。
    抄。而所在皆無也（文）彼注次續云。且上下無不格者。不得以高卑稱也。外內無不至者。不得以表裏名也。與化俱移者。不得言久也。終始常無者。不可謂老也（已上）。
    抄。狶韋氏得之以契天地（文）自下郭象不注釋之。狶韋氏文字已前遠古帝王號也。得靈通之道。故能驅御群品。提挈二儀。又作契字者。挈合也。言能混同萬物符合二儀者也（已上）。
    抄。伏羲氏○襲氣母（文）疏云。伏羲三皇也。能伏牛。乘馬養伏犧牲。故謂之伏犧也。襲合也。氣母者元氣之母。應道也。爲得至道。故能畫八卦。演六支調陰陽。合元氣也（已上）。
    抄。維斗○終古不忒（文）疏云。維斗北斗也。爲衆星網維。故謂之維斗。忒差也。古始也。得於至道歷於終始。維持天地必差忒（已上）。
    抄。日月○不息（文）疏云。日月光證於一道。故得終始照臨。竟無休息者也（已上）。
    抄。堪坏○襲崑崙（文）疏云。崑崙山名也。在北海之北。堪坏崑崙山神名也。襲入也。堪坏人面獸身。得道入崑崙爲神也（已上）。
    抄。馮夷得之（文）疏云。姓馮。名夷。弘晨花陰[阝*童]鄕提首里人也。服八石得冰山。大川黃河也。天帝錫馮夷爲河伯。故𣷫處盟律大川之中也（已上）。
    抄。肩吾（文）疏云。肩吾神名也。得道故處。東兵爲太山之神（已上）。
    抄。黃帝（文）疏云。黃帝軒轅也。採首山之銅。鑄鼎於荊山之下。鼎成有龍。垂於鼎以迎帝。帝遂將群卜及後宮七十二人。白日乘雲。駕龍以登上天。仙化而去（已上）今云。等者續更有五人。謂顓頊（黃帝之孫也）禺強（禺強水之神名）西王母（大陰之精也）彭祖（顓頊之玄孫也）傅說（星精也）並得道者也。
    抄。又云知天之所爲（文）此文在太宗師篇初也。疏云。天者自然之謂。至者造極之名。天之所爲謂三時晦明四時生殺風雲舒卷雷雨寒溫也。人之所爲者。謂手投脚行目視耳聽心知。工拙凡所陀爲也。知天之所爲悉皆自爾。非關修造。豈由知力。是以內放其身。外冥於物。浩然大觀。與衆玄同。窮理盡性。故稱爲至也（已上）。
    疏。周易云易有大極（文）易第七也。問。易者何乎。答。有云。鄭玄易注云。易有三義。一易。二不易。三變易（云云）不易常存。變易而變流。如是無難故云易之。謂虛無之道改變易遷流能生萬物。而不改易己性。常存不動。備此二義。自在無難故云易也（云云。已上）但私檢之。正義第一云易緯乾鑿度云。易一名而含三義。所謂易也。變易也。不易也。又云。易者其德也。光明四通。簡易之節。天以爛明日月星辰。南設總別通精無門藏神。無穴。不煩。不擾。澹泊不失。此其易也。變易者其氣也。天地不變。不能通氣。五行迷終四時。更廢君臣取象變節相移。能消者。息如等者。敗此其變易也。不易者。其位也。天在上。地在下。君南面。臣北。父生。子伏。此其不易也。鄭玄依此義。作易賛及易論云。易一名而含三義。易簡一也。變易二也。不易三也（已上）逢明師可尋之。問。易有大極者何乎。答。有云。周茂叔大極圖云。無極有大極（已上）意云。易是無之至極也。大極是有之最初。以形質已具謂之大極故。卽今抄云。取其有之所極。況之大極者也（已上）至下文可記之。又易是性。大極是體也。孝經正義云。性本也。體實也（云云）易名性本者。兩儀四象微而未顯。只性具耳。例如枝葉未具根本歟。大極名體實者。實是充實。非眞實義。謂氣形質具成就充滿。故云充實也。但今云易有大極者。意顯卽無之有能生兩儀四象之義。且此易字合日月成。言日月者。是陰陽也。此陰陽若顯于相。是名兩儀。名具于體名爲太極。然若氣未顯。其體未具。唯爲彼性。本分本位是名爲易也。此中體與性必校帶相應。故云易有大極也（已上但受有人口決）更可檢本文。
    抄。五上釋五運中大易（文）如次下引。可知之。
    疏。是生兩儀（文）儀者抄釋云。謂兩體容體也（已上）天圓。地方。故云容儀也。發微錄云。高卑定位。故曰兩儀（已上）問。兩儀者。豈非陰陽乎。答。抄云。不言天地者等者。有云。彼本文具云不言天地而言兩儀者（等文）名言陰陽。則其體是廣。故昇降同行。六合充塞也。若言天地則陽氣上爲天陰氣下爲地。是則上下分位也。各據一邊。但今天地云兩儀也。又抄云。下與四象等者。意云。雖可言天地。而兩儀四象。是數對故云爾也（爲言）。
    疏。兩儀生四象（文）有云。天地兩儀單復生法。則成四句。一云。純陽。謂天氣獨施不假地。則是名火。二云。純陰。地獨化不假天。則是曰水。三云。多陽少陰。謂天氣假地所生之法。是金也。四云。多陰少陽。謂地氣假天生法。是木也。然五行中無土者。如抄下文自釋。可知之。問。象者何乎。答。古有二義。一云。象者形也。直指物之形體也。二云。易第七釋翼中象云。象也者。像也。像此者也（已上）意云。像以此眼前有分之小事。顯示彼難思無涯之大道。謂水火金木是有分事也。虛無大道是無涯理也。然今比此有分事像無涯理故。云四象也（云云。已上）餘至抄文可知。
    抄。亦綱系也（文）繫屬カクル義也。綱系ツナク義也。圓覺略抄一上云䷀○謂之卦者。易緯云。卦者掛也（言懸掛物象以示於人故謂之卦。但二畫之體難象。陰陽之氣未成萬物之象不得成卦。如三畫以象三才。已上）。
    抄。注云夫有（文）會解云。言改云者。卽韓康伯注也（已上）。
    抄。太極者無稱（文）有人云。易是無之至極也。太極是有之最初也（云云）實可爾歟。今卽云取其有之所極者。從末推本。故云有之所極。明知。是有之最初也。此義卽順五運轉中第五名太極。又同莊子釋道云。先太極之先也。但抄次下引易注云。如有之用極而無之功顯（云云）又會解記下文云。易謂太極。乃取有之所極處。卽是無也（已上）且如下引。准此。虛無之道卽名太極（見）抄下文自會通。可見之。
    抄。孔云太極（文）孔頴達也。唐太宗勅彼。令作五經疏（總有百八十卷）然彼重勅十一人博士。令撰定之。今則行易正義之。然此師云。太極卽是太初太一。至下所破行也。
    抄。老子云道生一（文）老子述義（賈太隱作）云。儒大易道無。儒太極道一。儒兩儀道二（已上）易老通玄亦如是釋。此會會孔老一致也。問。原人論。
    抄。釋曰。若准列子（文）列子第一（天瑞第一張湛文度注）云。夫有形者生於無形（謂之生則不無。無者則不生。故有無之不相生。謂理旣然矣。則有何由而生。忽爾而自生。忽爾而生不知其所以生。不知所以生。生則本同於無。本同於無非無也。此明有形之自形無以相形者也）則天地安從生（天地無所從生。而自然生）故曰。有太易。有太初。有太始。有太素（此明物之自微至著。變化之相內襲也）太易者。未見氣也（易者不窮滯之稱。凝寂。於太虛之域將何所見。卽如易繫之太極老氏之渾成也）太初者。氣之初也（陰陽未判渾淪也）卽下句所謂太始者。形之始也（陰陽旣判。則品物流形也）太素者。質之始也（質性也。旣爲物矣。則方圓剛柔請疎沈浮。各有其性。論氣形質。不復說太陽。太陽爲三者宗本。於後句別自明之也）故曰渾淪。渾淪言萬物相渾論淪而未相離（雖渾然一氣不相離散。而三才之實潜非乎其中。淪語之耶也。已上）問。抄云。釋曰。若准列子等者。是抄主私釋（見）爾者釋何事哉。答。今此一段廣釋太極。上來引韓康伯注并孔頴達疏。而猶未盡理。故更引列子等述自意也。其自意者。次下引會解。可見之。
    抄。有太易太初（文）問。列子立四運。周易立五運者。尚是一氣之位歟。答。爾也。抄五上云。言天道未分者。謂元氣渾沌未分天地。下云人父始著。卽三才始分天道。今云未分。卽五運之時也。故易鉤命決云。天地未分之前。謂之一氣。於中則有太易·太初·太始·太素·太極爲五運也。卽運數謂時改易。初取易義也。元氣始萌。謂之太初。氣形之端。謂之太始。形變有質。謂之太素。質形已具。謂之太極。轉變五氣。故稱五運。皆是天道未分也（已上）。
    抄。太易者未見氣也（文）一義云。但無而未萠氣。故云未見也（云云）有人云。見者顯也。氣有二位。謂太初已下是已顯之氣也。太易位是猶未顯之氣。故云爾也（云云）。
    抄。又釋太易指（文）又釋者。非抄主私釋。是指列子注釋太易。云卽如易繫之太極也。上云彼注者。是釋太素之下注也。今却引上釋太易之文。故云又釋大易也。非謂別釋故云又釋也。問。自下抄文明何義乎。答。一義云。會解云。言則是太初非太易。便成太極在初者。會孔頴達疏意。謂旣指太易。是太極則孔謂。是太初者非也（以大初是第二名。今旣同太易。卽初名也）足見太極在初。爾抄應誤。會云此則太易非太初文。理方順智者詳焉。然易謂太極乃取有之所極處。卽是無也。鉤命決謂之太極。取其形質圓具極處說（云云）一是有初之極。一是有終之極。故名同義異也。而圭山原人論注云。彼始自太易五重運轉。乃至太極（卽鈎命決第五太極）太極生兩儀。評曰。清冷兩存。故抄云。雖小異同皆是元氣生天地耳。圭山直以易之太極同鉤命決之太極。似不順今文。然鈎命決以一氣有五運。則一氣同爾。於理無妨（已上）。
　　抄。土則分王四時（文）問。於王四時者何乎。答。有人云。凡一年中分爲四季。如次相配木火金水。不別立土。而毎季終必有土用。卽表前季終歸于土。後季亦生於土之義。以土是吐含爲義故也。尚書第七云。五行○五曰土（皆其生數已上）問。分四季尤可知。若分五季時。春夏土秋冬爲其次第。亦有何意乎。答。太一經云。戊已無方位。寄治於丙丁（已上）意謂。以十干配五季時。甲乙是木故。卽春也。丙丁是火故。卽夏也。庚辛是金故。卽秋也。壬癸是水故。冬也。然戊巳是土故。別無其方位。雖亙四季共有土用。唯有夏土用望前後兩季。方能相生也。餘氣多相剋。謂春是木故木剋土。雖秋是金故生金。而望復冬季水亦土剋水。冬春季中間土用。思之可知。然六月土用望夏季。是火生土故。望秋季是土生金故。禮記第五云。土寄季夏。仍以春夏土秋夏。爲五季次第也。
    抄。又地之別（文）凡地與土有兩不同。一位法不同。謂天地者總指上下位。地是其隨一也。土卽別指一法。是眼所見之一物也。二寬狹不同。謂旣指上下位故。雖木火金水。而望下位邊須通名地也。土則不爾。必局一身故。三分同不同。謂一搏一分之土亦可名土也。地則不爾。總指地大也。四眞仍不同。謂土卽指眼所見疏浮仍土也。地則直指一氣剖判之眞精柔順氣也。
    抄。謂震木離火兌金坎○巽○乾○坤艮（云云）自下列八卦卽配五行也。問。上四象卽是五行也。八卦亦何配五行乎。答。四象所生之八卦故亦不出八卦也。問。抄云巽同震木等者何乎。答。會解云。言又巽同震木乾同兌金者。周易說卦云。乾爲天。爲圓。爲君。爲父。爲玉。爲金等。故同兌金也。巽爲木。爲風。爲長。如等故同震木也（已上）問。發微錄注云。天·地·雷·風·水·火·山·澤。是謂八卦（已上）。
　　抄。八卦旣立爻象相推（文）有云。本文爻象下有變而二字也。爻者先三引名爻。謂●是。直其物體名爲爻也。六爻亦如是。象者表顯之義也。謂此三爻以表三才等也。今且約八卦則●離表金。&M064701;坤表土等也。爻象變而相推者。略頌云。離中。坤皆。兌上斷。乾皆。坎中。艮上連。震下連。巽下斷（云云）。   
    抄。一陰一陽（文）有人云。此一字普通只ナクトヨメリ。但相傳點カタキヤウトヨムナリ。且一陰者。如理虛融平等不二。故無可對待敵論之法。是謂一陰也。故下云。在陰爲無陰者。不見全無陰。只是道雖在陰。而亡陰陽對待之敵論。故云一陰（見）卽下更引孔疏。反釋云。若有境則有彼此相形。有二。有三。不得爲一（等文）有境者。分齊境歟。准此可知。
    抄。陰陽不測（文）會解云。抄一陰一陽者謂道。陰陽不測之謂神。此非連次之文。故抄重牒初句。引注釋之。其注陰陽不測之謂神也者。變化之極妙萬物而爲言。不可以形詰者也。故曰陰陽不測（已上）。
    抄。況之曰道（文）有云。俗書此況字多イウトヨム也（云云）。
    抄。必有之用極（文）推尋萬物之枝末。其理至極處皆歸虛無之本源。故云爾也。
    抄。至神無方易無體（文）有云。聖人神靈不滯方域。大易虛無不繫一體。然後方顯道周行不殆。寂然性空（爲言）愚案云。今云。神者亦是道異名也。故下引孔疏云。以微妙不測謂之神（云云）。
    抄。故窮變以盡神（文）變化無方之理趣。無不窮究。故云窮變。神理微妙盡其淵原。故云盡神也。
    抄。以數言之（文）老子太清經（一卷經也）云。道在人身謂之心（已上）。
    抄。聖人以事名之（文）賢人·聖人·至人·眞人等之相者。彼儒宗廣有釋義。不能具盡。今且引一兩文。列子第四（仲尼第四）云。商太宰見孔子曰。丘聖者歟。孔子曰。聖則丘何敢（世之所謂聖者據其迹耳。豈知所以聖所以不聖者哉）然則丘博學多識者也（私云。注文略之）商太宰曰。三王聖者歟。孔子曰。三王善任智勇者。聖則丘不知。曰五帝聖者歟。孔子曰。五帝善任仁義者。聖則丘弗知。曰三皇聖者歟。孔子曰。三皇善任因時者。聖則丘弗知（孔丘之博識。湯武之干戈。堯舜之揖讓。義農之簡朴。此皆聖人因世應務麁迹。非所以爲聖者。所以爲聖者因。非言迹之所建者也）商太宰大駭（世之所謂聖者。孔子皆云非是。商太宰所以大駭也）曰然則孰者爲聖。孔子動容有間曰。西方之人（聖豈有定所哉。趣擧絕遠而言之哉）有聖者焉。不治而不亂（不以治治之故不可取也。治直更也。不同）不言而自信（言者不信）不化而自行（爲者則不能化。此能盡無爲之極也）蕩蕩乎民無能名焉（何晏無名論曰。爲民所譽則有名者也。無譽無名者也。若夫聖人名無名譽無譽）丘疑其爲聖。弗知眞爲聖歟。眞不聖歟（聖理冥絕。故不可擬言。唯疑之者也）商太宰默然心計曰。孔丘欺我哉（此非常識所及。故以爲欺團也。已上）今云。至聖者准此可知。又此次上明無倉子卽爲聖人之相。要者可見之。
    疏。謂自然虛空等生（文）原人論（引迷執篇）云。所言萬物皆從虛空大道而生者。
    抄。憑緣憑對（文）心法憑四緣。色法憑二緣等。故云憑緣也。對眞說妄。對生死說涅槃等。故云憑對歟。探玄記第三釋四種道理中。觀待道理云。觀待有二。一俗諦緣起。要相待生因。此通染淨。二眞諦之理。待了因顯。此唯約淨（已上）准此可知。
    抄。非氣非禀（文）。
    抄。氣變爲神（文）問。今云。神者何乎。答。私檢有二義。一義云。今神者總指五行之精靈也。禮記第十六（中庸第三十一云。鄭氏注）云。天命之謂性（天命謂天所命生人者也。是謂生命。木神則仁。金神則義。火神則禮。水神則信。火神則知。孝經說曰。性者生之質也。命人所禀受度也。已上）又有人引子注（普張機作）云。天地未分。陰陽未剖。混沌猶如鶏卵。曁乎一氣剖判乃生天地。純和之氣合而爲人。散爲萬物。太麁之氣乃生風木。太沈之氣乃生金石。太急之氣乃生陽火。太遲之氣乃生陰水。太和之氣分得冲氣。各偏迴互方生含靈（已上）有人卽依此文云。指禽獸名含靈（云云）准此等釋。一氣中自含五行等各別氣。故卽變化爲五行等。其五行性並名神者。卽如禮記注。可知之。一義云。今神者。別指人之精神。卽是心智也。故列子第一（天瑞第一）云。精神者。天之分。骨骸者。地之分。屬天清而散。屬地濁而聚。精神離形各歸其眞（天分歸眞。地分歸地。各反其本）故謂之鬼。鬼歸其眞宅（眞宅太虛之域）黃帝曰。精神入其門。骨骸及其根。我尚何在。何生之無形。何形之無氣。何氣之無虛。然則心智形骸陰陽之一體。偏積之一氣。及其離形歸根。則反其眞宅。而准此人之心智名爲精神也。思之可知。我無物也（已上）今云。自然者。卽列子云。眞宅者也。又列子云。謂之鬼者。論語第一（爲政第二）注云。人神曰鬼（已上）又如上所引禮記文。可歸一致。謂人而可行之道。不出五常。其併由天所命生也。然彼五常是五行之精神也。其精神者。卽人之心智也。
    抄。大乘有二義（文）大疏七下（第六地有支相續門）云。然依三世諸惑謝往。總名無明。略擧發潤有支本故。若約二世。雖諸煩惱皆能發潤。而發業位無明力增。故名無明。唯取能發正惑彼世善惡業者。以爲其體（已上）抄十六上云。初依三世。卽俱舍云。宿惑位無明則過去。若無明。若愛。皆名無名。二依二世。卽唯識文。緣能發業。豈無愛耶○彼論具云。此中無明唯取能發正惑後世善惡業者。卽彼所發乃名爲行。由此一切順現受業別耶。當果皆非行支。釋曰。卽彼下出行支體○此無明體是見道全修道一分（已上）問。卽此二義旣如次。是俱舍唯識之異說也。今何云大乘有二義哉。答。花嚴經十地品等具說二義故。自宗意若約時。則不出三世。故約三世。以配屬而重因果。不可有無窮過。若約法則不出因果。故通爲一重。亦無妨也。
    抄。性空通於初頓終教（文）會解云。
    抄。謂易云寂然不動。有云。是第七卷文也。廣窮明集張融門律引此易文。謬立外世爲同內典之義。故今特擧此文。指後儒之誤也。其故者彼具文云。無之所待者有也。無極而有生故。寂然不動（等文）案云。無極故寂然不動。而有生故。感而遂通方成天下之大事業。是卽大同佛教云。空有雙照。悲智雙行。故成辨二利之大事。故欲會同歟。又天下之故者。公羊達正義云故事也（云云）。
    抄。禮云人生而靜（文）禮記第七也（云云）。
    抄。老子云（文）老子經上（孔德之容章第二十一）窈兮。冥兮。其中有精（道唯窈冥無形。其中有精。實神明相薄陰陽交會也）其精甚眞（言道精氣神妙甚眞。非是飾也）其中有信（道匿功名。其信在中也。已上）。
    抄。莊子言有眞君（文）此眞君者。卽列子云眞宅。老子云。其精甚眞者是也。謂萬物之中實故名爲眞。是精靈實性也。古文孝經（聖治章第十）云。天地之性人爲貴（已上）旣是人之本源。亦名爲君。
    抄。縱有終身之喪（文）古文孝經（喪親章第二十二）云。喪不過三年。示民有終也（孝子有終身之憂。然三年之喪二十五月而畢。服節雖閣心弗之忘。若遂其本性則是無窮也。故以禮取中。制爲三年。使賢者俯就。不肖者企及所以。示民有竟之限也。已上）禮記第十四（條義第二十四）云。樂正子春曰○吾聞諸曾子。曾子聞諸夫子。曰天之所生地之所養。無人爲大。父母全而生之。子全而歸之可謂孝矣。不虧其體。不辱其身。可謂全矣。故君子頃步而弗敢忘孝也○黨擧足而不敢忘父母。黨出言而不敢忘父母（已上）。
    抄。而無他世之慮（文）盂蘭盆疏云。沒後異者有其三。一居喪異。儒則棺槨宅非安墓留形。釋則念誦追齊薦其去識（已上）禮記第二云。四寸之棺五寸槨。以斯知。其不欲速朽也（已上）。
    抄。雖齊生死（文）衆人喜生憂死。而聖人深悟氣聚爲生。氣散爲死。歸其眞宅。故不喜不憂。故云齊也。枯榮者盛衰也。准可知之。卽如論語第三云。子曰。賢哉。回也。一簞食。一瓢飮。在陋巷。人不堪其憂。回也。不改其樂（已上）注云。顏淵樂道（等文）莊子第二十一。
    抄。但以生死自天（文）意云。上二句所擧人之所行相。雖頗似是。而其見處不出自然虛無。方之釋民。尚不及小乘生滅因緣。豈非天地遙隔哉（爲言）故云但以等也。問。生死自天等者。何乎。答。原人論云。又言貧富貴賤賢愚善惡吉凶禍福皆由天命者。則天之賦命奚有貧多富少賤多貴少乃至禍多福少。簡多之分在天。云何不平乎（已上）發微錄云。皆由天命。論語云。死生有命。富貴在天○天之賦命下破其所計○賤者童也○天何不平者。旣富貴等多少分散由天與之。何不均平與之。而不平乎（已上）准此。今云生死自天等二句者。全是論語意歟。枯榮者。貧富貴賤故也。故知。生死枯榮共由天命也。但今云自天云任分者。只是語之變耳。故鄭玄云。天性之分（云云）分者。分配也。原人論云。天之賦命者。是也。有人云。若依道宗。則實如今抄所言。然若依儒宗。則存亡皆有分限。故云死生有命也。又明王天子之治世。賢富愚貧賢多。故云富貴在天也。此云在天者。是君王天子之天也。非蒼蒼自然之天也（云云）但今具引論語第六（顏淵第十二）云。司馬牛憂曰。人皆有兄弟。我獨亡（鄭玄曰。牛兄桓魋行惡。死亡無日。故我獨無爲兄弟之也）子夏曰。商聞之矣。死生有命。富貴在天。君子敬而無失。與人恭而有禮。四海之內皆爲兄弟也。君子何患乎無兄弟也（荀民君子疎惡而友賢。九州之內人皆可以禮親之也）今案此文意。死生有命者。自然天命（見）。
    抄。天乃自然之理（文）。
    抄。歸無物（文）老子經上（視之不見章十四）云。復歸於無物（已上）。
    抄。物自造化（文）御製經序云。蓋聞。造化權輿之昔。天道未分（已上）抄五上云。造化者。造作變化。易繫辭云。剛柔相推而生變化。又云。反化者。進退之象也。權輿者。爾雅云。初哉。首·基·肇（池嚮切。始也）祖元胎俶落權輿始也。二皆是始。言天道未分者（等文）上抄文云。聖人以事名等之處具引之。
    抄。二氣非氣異（文）列子第一（天瑞第一）注云。夫混然未判。則天地一氣。萬物一形。分而爲天地。散而爲萬物。此蓋離合之殊異。形氣之虛實（已上）。
    抄。棄智絕聽（文）老子經云。大道廢焉有仁義（大道之時家家有孝子。戶戶有忠信仁義不見也。大道廢。惡逆生。乃有仁義。可傳道也）智慧出焉有大僞（智惠之君賤德而貴言。賤質而貴文。下則應之。爲大僞奸詐也）六親不和焉有孝慈○國家昏亂焉有忠信○（已上）又云絕聖（絕聖制作。反初守元。五畫像。蒼頡造書不如三皇結繩無文也）棄智（棄智慧反無爲也）民利百倍（農事修公無私也）絕仁棄義（絕仁之見恩惠也。棄之義尚花言也）。
    抄。靈爽相續（文）下云靈識者。是也。或云精爽。亦同也。
    抄。縱言愼習（文）會解云。言愼習者。卽愼其所習也。如云修身愼行。愼言其餘則寡尤等（已上）。
    抄。七下云。論語子張學于祿。子曰。多聞闕疑。愼言其餘則寡尤。多見闕殆。愼行其餘則寡悔。言寡尤行寡悔。祿在其中矣。注曰。于求也。祿祿位也。雖未得祿。得祿之道也。故得祿在後。由學而能故在學中（已上）。
    一義云。上所指文不見愼習之義也。又論語第九（陽貨第十七）云。子曰。性相近也。習相遠也（孔安國曰。君子愼所習也）子曰。唯上智與下愚不移（孔安國曰。上智不可強使爲惡。下愚不可使強賢也。已上）文正云君子愼所習尤。可指此文也。
    抄。非日月然（文）有云。今日月者。自然義也。意云。佛教由因緣故。生因緣故。滅·住·異亦爾。故云非日月也（云云）有云。日月者時也。
    抄。日化月移（文）莊子。
    抄。力屭自爾（文）會解云。卽莊子謂藏舟於壑。藏山於澤。謂之固矣。然而夜半有力者。屭之而走。昧者不知也（已上）是第六卷文也。意云。譬如有人藏山於澤。カクシオホセタリト思安堵處。夜半有力者澤ナカラ屭外走。夜半故闇昧者全不知之。卽被盜也。迷情亦如是。日化月月移。而凡夫不知。愚執常住。於是有大力無常殺鬼。盜取我等色心。念念不停。轉變代謝也。是名非喩。例如涅槃經四方有四大山。迫來卽喩生死病死。豈有實四山祕來全有。可有之事假擧爲喩。是名非喩也。如此之義大同佛教。但彼云力屭亦自然。故不同也。
于時永和元年九月二日於東大寺戒壇院光明臺書寫之畢。
小比丘覺乘


演義抄四下纂釋第四

　　十異中第八天非天已下
    抄。故謀未兆（文）老子經下云。其安易治（治身治國。安靜者易守持也）其未兆易謀（情欲禍患。未有形兆時易謀止也）其脆易破（禍亂未動於縣。情欲未見於色。如脆弱易破除也）其微易散（其未彰着微少易散去也。已上）。
    抄。天之所不遁避故（文）問。
    抄。安乎天者棄於人（文）問。老子經上（善行章二十七）云。是以聖人常善救人（聖人所以常教人忠孝者。欲以救人性命也）故無棄人（使貴賤各得其所也。已上）如此經文者。老氏之旨全無棄人。今何云棄於人哉。答。
    抄。不在於爲也（文）老子經上云。道常無爲。而無不爲（道以無爲爲常也。已上）莊子內篇大宗師第六云。知天之所爲者。天而生也（天者自然之謂也。夫爲爲者。不能爲而爲自爲耳。爲知者。不能知而知自知耳。自知耳不知也。不知也。則知出於不知耳。自爲耳不爲也。不爲也。則爲出於不爲矣。爲出於不爲。爲故以不爲爲主。知出於不知故以不知爲宗。是故眞人遺知而知。不爲而爲。自然而生。坐忘而得。故知。稱絕而爲名去也）疏（雲行雨施。川源岳漬。非開人力。抑乃天生。能知所知並自然也。此解前知天之所爲。已上）郭象注。玄英疏也。
    抄。欲害於性（文）老子經上云。將欲取天下（欲爲天下主也）而爲之（欲以有爲治民也）吾見其不得已（我見其不天道人心已明矣。天道惡煩惱濁。人心惡多欲也。已上）。
    抄。利累於生屏利（文）老子經上（絕聖章十九）云。絕巧（絕巧言詐僞亂眞也）棄利（塞貪路門權門也）盜賊無有。
    抄。是以不求而自得（文）老子經下（道者章六十二）云。古之所以貴此道者。何不日求以得。注云。不日日遠求索。近得之於身也（已上）。
    抄。爲之者必敗（文）老子經下卷（其安易持章六十四）云。爲者敗之。執者失之（已上）上句注云。有爲於事廢於自然。有爲於義廢於仁息。有爲於色廢於精神也（已上）下句注云。執利遇患。執道全身。竪持不得。推讓反還也（已上）又經次下云。聖人無爲。故無敗。無執故無失（已上）上句注云。聖人不爲花文。不爲利色。不爲殘害。故無壞敗也（已上）下句注云。聖人有德。以教愚。有財以與貧。無所執藏。故無所失於人也（已上）。
    抄。聖與不肖性也（文）老子經下（天下皆謂章第六十七）云。天下皆謂我大。似不肖。夫唯大。故似不肖（已上）上句注云。老子言。天下皆謂我德大。我則詳愚。似不肖也（已上）下句注云。夫獨名德。大者爲身害。故詳愚似不肖。無所分別。無所割截。不賤人而自責也（已上）又云。肖善也（云云）應法記云。養子不及父。謂之不肖。肖似也。今但通取不似善人耳（已上）。

自下會解記第十

    抄。等取六全一少分（文）問。法無去來宗中。攝幾部乎。答。今抄云。都七全一少分（文）付之。折薪記第二卷云。大衆部等者。清涼云。等取七全一少分。都八全一少分。同有此計。一大衆部。二說轉部。三鶏胤部。四制多山部等（云云）此引今文。而加說轉部爲八全。其說轉部者。卽經量部也。此部說有種子。唯一種子現在相續轉至後世。故云說轉。然皆但依經爲比量。不依律論。故亦經量部（云云）今何除此說轉部。但云七全乎。答。哭庵觀復師所覽（文）鈔本云八全一少分歟。故彼折薪記。今會解記。同牒釋八全一少別。然今現流布高麗印本。并和國上古傳來之本。並云三法無去來宗謂大衆部等者○等取六全一少分○故上七部類同此計（已上）一段上下皆云七全。不見八全之義。何況說轉部旣是經部也。此經部中本經部屬第一我法俱有宗攝。末經部屬第四現通假實宗攝。其外何經部更可屬今第三宗爲八全乎。加之異部宗輪論云。其經量部本宗同義。謂說諸蘊有從前世轉至後世。立說轉名。非離聖道有蘊。永滅有根邊蘊有一味蘊。異生位中亦有聖法執。有勝義補特伽羅。餘所執多同說一切有部（已上）此外更無叙說轉部之文。依何經論可屬法無去來宗乎。明知。觀復師所覽之抄本。定是傳寫之加增歟。問。集成記引今鈔文。云八全一少分。但第二名雪山轉部。而會解記云。有本云雪山轉者。非也（已上）雖有此異。而彼兩記同引今抄。並云八全一少分。明知。現流布本云七全者。是傳寫之誤也。何況圓覺大抄三下（第七所詮宗趣）云。疏惑無過未。唯有現在者。第二法無去來宗也。說有現在及無爲耳。其過未之法體用俱無。此計有八全一少分。一大衆。二雪山轉。三鶏胤。四制多。五西山住。六北山住。七法藏。八飮光。制多·西山·北山之例餘多同大衆。飮光餘義多同法藏。雪轉餘義多同有部。無去來也。一少分者。化地本部○有叙雪山轉云餘義。多同說一切有部。亦無去來也（已上）圭峯疏抄始末於如是之法相等。全寫今疏抄。明知。今八全一少分之釋。亦全寫今抄文。爾者先德一同之所引。正符合彼圓覺大抄。豈此爲誤乎。以此思之。今現流布本云七全者。傳寫之誤云事分明也。如何。答。
    抄。四分律法藏部義（文）問。四分律法藏部義者。爲四分律卽是法藏義。爲當此四分律同法藏部義歟。答。兩方。若云四分律卽法藏部者。准南山等意。四分等五部律。佛滅一百年方始分出。然宗輪論中云。次後於此第三百年。從化地部流出一部。名法藏部（文）是以義淨三藏·定賓·靈祐等諸師。不許南山所立也。若依之爾者。名字旣同也。豈非同體乎。答。
    抄。僧祇律大衆部義（文）問。僧祇律大衆部義者。爲僧祇律卽是大衆部。爲當彼僧祇同此大衆部義歟。答。兩方。若云卽是大衆部者。行事鈔資持記上一上云。摩訶僧祇此翻大衆。以五百人亦大衆故。是則大衆（智論則云千人）名通二部。上座唯局窟內（已上）又云。摩訶僧祇此翻大衆（從衆爲名卽窟內部。已上）如此釋者。今現行僧祇律是窟內上座部。以五百人亦名大衆故。然今二十部中大衆部者。正是窟外大衆部也。何云僧祇律卽是大衆部乎。若云彼此所立義相相似故指同之。非謂彼僧祇律卽是今大衆部者。僧祇大衆是梵漢不同。明知。僧祇律卽大衆部云事。況今鈔主解釋明鏡。豈異本之哉。例如上云四分律法藏部義也。如何。答。會解云。實僧祇律大衆部義者。具云摩訶僧祇。此云大衆。此部是總以行解虛通不生偏執。順正部所見故。或摩訶僧祇云大衆者。此與大衆部名同僧祇大衆。卽上座窟內大衆故。不同窟外大衆部也。今旣云僧祇律大衆部者。是大衆部同僧祇律也。如上四分律同曇無德法藏部故（已上）。
    疏。四現通假實宗（文）問。現通假實者。其義如何。答。五教章云。現在世中諸法在蘊。可實在界處假（已上）今抄亦同之。但釋義不明。且一義云。歸敬儀通眞記下（大宋蕭山沙門釋了然述）云。然各於法所執不同。或三世皆有。或過未是無。或麁細皆實。或麁細皆假○今且據此方假實二解。以顯不同○曇無德部號假名宗（卽諸德但名宗。或曰。現通假實宗）計三科法在陰名實（一色四心。各有實性故）界處名假（攬陰成形。自無體性故。已上）又慈恩通賛疏。元縛鈔第二云。現通假實者。計現在諸法蘊中收。卽實不分依緣。故處界攝。卽假分依緣故（已上）准此等釋。三科皆有積聚。而蘊門但明一色四心。不分所依六根所緣六境。故無形對假合之義。是名爲實。其界處門分根境識。以形對假立。故名爲假也（爲言）一義云。會解云。若法在五蘊門中攝時。是實。若分五蘊爲十二處十八界（謂開色合心爲十二處。心色俱開爲十八界）旣開五蘊色心。爲界處故是假說也（旣開五蘊積聚爲界處。故界處名假積聚也。已上）末注釋今抄文也。意云。蘊門直明一色四心。各有實性故云實也。於此五蘊上。更開合方成處界。例如色心上假立生住等不相應行。故云假也。思之。一義云。鏡水抄第五云。言說假部者。當第六部。意言。世出世法皆有假實。蘊實。處假。亦從所立爲名。此部意云。現法之中通有假實。言假者。如眼根七極微成。又如一微上有無常等四義。故名爲假。五蘊體非聚。故名爲實也（文）。
    疏。謂說假部（文）問。引用何部爲第四宗乎。答。疏云說假部（文）付之。慈恩唯識述記云。薩婆多等麁細俱實（文）撲揚釋此文云等取說出世及說假部（文）如此釋者。說假部執麁細俱實。故同薩婆多可攝第二宗中。如何。答。異部宗輪論云。其說假部本宗同義。謂苦非蘊。十二處非眞實。諸行相待展轉和合假名爲苦。無士夫用○餘義多同大衆部執（已上）如來滅後第二百年。大衆部中更出說假部（云云）蘊門是實也。界處是假云事。故宗輪論述記（慈恩述）云。論苦非蘊。述曰。苦者逼迫義。蘊體非逼。故非是苦。次下記謂。諸行相待假色等諸法有義名苦。其實非苦。如無間果體實非苦所感諸蘊有苦相。合說名苦相。合說名苦蘊。其體非苦。生滅等法。諸行苦具。皆實有。論十二處非眞實。述曰。以依積聚沙亦積聚。積聚之法皆是假。故雖積聚假義。以攝於蘊蘊體非假。無依緣故。現世之識不名爲意。入過去時方名意處。依正義成體。非現在亦非實有。問。十八界等假實名爲亦有依緣積聚假義故。答。論諸行相待至無士夫用。述曰。此擇苦者現在之緣二種行法相待名苦。非由現在士用方有苦也。或有解言。欲界劣上界。欲界名苦。乃至有頂劣無漏。有頂名苦。故言相待。無由士夫乃有苦也（已上）部異執論云。分別說部是執義。本苦非是陰。一切入不成就。一切有爲法相待假故立名苦。無人功力（已上）。
    抄。其成實論（文）問。訶梨跋摩造成實論者。爲已入佛法後造之歟。爲當如何。答。會解云。此論是訶梨跋摩造。在僧佉中。已造此論。後入佛法。此論屬經部攝也（已上）意云。尚在數論外道衆中之時。已造此論。然造此論主迴入佛法故。次所造論亦爲聖教也（爲言）同抄十一上（夜摩偈讃品）云。諸宗正義堅實爲實。色等爲假。唯成實論色·香·味·觸實也。地·水·火·風假也。以其是數論弟子後入佛法。尚順本師故（已上）准此。數論弟子入佛法後所造論。尚順本外道時之數論師義（爲言）。
    抄。三藏云經部細實（文）唯識述記第二（本）云。四句分別經部十處麁假細實。大乘世俗麁實細假。薩婆多等麁細俱實。一說部等麁細俱假（已上）演秘第二云。疏薩婆多等麁細俱實者等。說出世說假部。說假部計蘊門皆實。說出世言出世並實。故麁細色在蘊出世悉皆實故。故疏等言此二宗各小分也（已上）問。經部意何法爲麁爲細。而在十處收之乎。答。能成之極微是細是實也。所成之色等是麁是假也。此能所成同在十處收之者。以細從麁。故色處等攝也。薩婆多亦在十處收。而有諍論者。演秘云。問。有部亦爾。何乃神耶。若正理難意。我麁細實可細從麁十處收。汝麁旣假。云何實細從麁十處。非法處耶。經部意云。雖假實異隨所成麁在於十處。非法處攝。故有諍也（已上）大乘意極微在法處攝之。
    抄。實義同故（文）問。現通假實宗中攝經部之故。如何釋之乎。答。抄云。實義同故現通假實攝（文）付之。凡現通假實宗者。蘊門明義云是實。界處門明義云是假。然經部師判麁假細實。通十處中攝之。故知。界處門亦通假實。豈爲同計乎。況旣云現通假實。何但以實之一義同。總指同現通假實宗乎。答。此事經雖未受明師口決。且一義云。雖彼經部不約三科別判假實。而於現在法中判麁假細實。其大義是同故云實義同。故現通假實攝也。今抄云。實義者。非現通假實之實也。意云。說假部約三科別判之。經部約能所成通判之。雖二部意有小異。而於現通假實之眞實義更無異徹。故爲同計也（爲言）今抄釋專會通此等之相違歟。思之。問。若爾。今以麁假細實之義。以經部爲現通假實宗之所攝者。但是一往擧異釋歟。爲當實是抄主之所存歟。答。
    抄。此說假與一說說出世別（文）問。何必但擧一說等二部對簡之。答。此三部者雖明義有異。而同計諸法是假。不同前諸宗中諸部並執皆實。故所謂雖大衆部等云過未無體用。此是無法也。而於有法。執皆實有。故不許諸法是假。然此說出世及一說之兩部諸法假也計。
    疏。五俗妄眞實宗（文）問。二十部中何部爲俗妄眞實宗乎。答。疏云。卽說出世部等（文）付之。晨旦人師麁細相望作四句中。薩婆多等麁細俱實（文）等取說出世（云云）准此。說出世部者。第二法有我無宗之所攝也。加之異部宗輪論標別二十部竟。次下卽云如是諸部本宗末宗同義異義我今當說。此中大衆部一說部說出世部鶏胤部本宗同義者。謂四部同說諸佛世尊皆是出世一切如來無有漏法。諸如來語皆轉法輪○過去未來非實有體○末宗異義者。如如聖諦諸相差別如是。如是有別現觀。有少法是自所作。有少法是他所作。有少法是俱所作。有少法從衆緣生（等文）本宗者。本計也。末宗者。末計也。現末宗異義中。不見別明諸法假實之文。而本宗同義中。別四部竟。總云過去未來非實有體。故知。四部可同攝法無去來宗中。何以大衆鶏胤二部。合屬第三宗攝之。說出世一說之二部離爲第五六之兩宗乎。遍檢十八部論部異執論宗輪論。未見別明說出世一說之二部所計之文。爾者。依何經論如是別判乎。答。部異執論云。大衆部一說部出世說部灰山住部。此四部是執義本。此說部說一切佛世尊出世無有如來。一法而是有漏。如來所出語皆爲轉法輪○過去未來是無。現在是有○執義異者。大衆部執義異餘三部。四聖諦悉眞實有○有如是諸義。諸部信樂不同。各有所執。是名執義異（已上）。
    疏。八眞空絕相宗（文）問。今別十宗中。終頓二教如何別之耶。答。准今疏抄。頓教爲第八。終教爲第九（云云）付之。先別五教中。終教爲第三。頓教爲第四。今何例別乎。況今疏云。然此十宗後後深於前前（已上）此以終教爲深。以順教爲淺。豈非顛倒乎。答。決擇云。疏八眞空絕相宗者。一收破相始教。二攝頓教。問。何故別教。終前頓後。別宗頓前終後。答。教約成佛遲速。終遲在前。頓在後。宗約攝法寬狹。頓狹在前（唯理法界）終寬在後（通三法界）又解。約無相義。正始兼頓。故在終前約絕待義。唯論頓義。故在終後（已上）一義云。今十宗中。前八宗是大乘法師所立也。第七名勝義俱空。第八名應理圓實。如其次第。正顯一乘方便三乘眞實之旨。今爲翻破彼妄立。故迴七爲第八。迴八爲第七。則頓教相想俱絕自當第八。終教空有無礙亦居第九也。一義云。疏上文云。有不安者。頗力改易（云云）委如抄三上分別。今亦顯其意。謂探玄等云八眞德不空宗。謂終教諸經等。九相想俱絕宗。如頓教等（云云）故今改易之歟。
    抄。上言空有（文）會解云。此出疏意。謂旣上言互融雙絕。而不礙兩取。何必更言眞如耶。故今云前說空有無礙。直據空有而言。若不更說眞如。揀濫不盡。以空有無礙尚濫但空故○此正以眞如二字揀濫但空也（已上）。
    疏。眞性有爲空（文）問。眞性二字者有法歟。宗法歟。答。抄釋云。有爲是有法。定空無性。是宗法旣除眞性二字。但用有爲空之三字。配釋有法與法。故知。眞性二字非有非法也。問。若爾。何安此二字乎。答。若但云有爲空者。卽違世俗諦。以世俗諦中有爲法是現有故。安眞性言。簡別之時。有爲空之總宗方得成意。故掌珍論釋眞性言云。勿違。如是自宗所許現量共知故。以眞性簡別立宗（已上）問。法相宗意於此比量付何過哉。答。付數多過。
    抄。此中有兩重比量（文）問。自宗意。可許以因明之立破。顯佛法深旨之義乎。答。十二門論疏云。如上所說。立破等義並悉方便。務令前機歸伏生信。未必得具佛法深旨。且如眞如無同法喩。故不得立者。豈可眞如爲非法也。是故要當離此立破之諍論等。方爲順實究竟義也（已上）無同法喩者。幽賛下云。應者云眞諦智境超言識道。非喩所喩（已上）護法論師名如應者也（是一）又唐經第十三光明覺品云。解脫明行者。無數無等倫。世間諸因量求過不可得（已上）大疏三上云。因明立量依世俗分別。定有定無故曰世間。今體絕有無。故彼莫能過。如說佛聲非定有。故不同外道立常。從法性生離造作。故不同菩薩所立無常。三科皆爾。豈將佛德判屬無常（已上）密嚴經中云。密嚴佛土阿若悉檀非因明者。所量境界（已上）又次上文云。何以故。宗及諸分是不定法。諸宗及因各別別故（已上）同疏第三云。言阿若悉檀者○此翻第一義諦（已上）又云。對無常法而立常宗。無常亦爾○因喩亦爾。以是相待假立法。故無有自性。是故說言宗及諸分是不定相○常無常各有分齊。亦各別故不能成密嚴佛土。良以遍周法界無彼此異。故無所對不成宗因。是故宣說諸宗及因各差別故（已上）。
    疏。卽般若三論（文）會解云。此言般若乃指諸部般若經。爾三論卽中百門也○卽前第八眞空絕想宗。旣配頓教故。今亦頓教義爾。況前非本非影中云。龍樹等宗多立此義○此由當時學者。謂學三論者。但明空理故。吾祖於今上下文中立爲頓義。以斥諸師。所以謂唯說於空。終爲學三論。不得意。及今時學人。又以般若三論爲始教。空義執計尤深。是不知清涼之深意矣。問。若以圭峯以八部般若等爲始教。豈亦失清涼之意耶。答。圭峯約大分明空。非不論三諦互融也。後人失清涼意者。上由錯解。圭峯言爾（已上）。
    疏。然十宗五教（文）圓覺大疏上（本）云。通大小乘。宗途有五。一隨相法執宗。卽小乘諸部○於中又三。一我法俱有宗（犢子部等）○二無我因緣宗（除一及三所餘諸部）○三因緣但名宗（一說部宗）○二眞空無相宗○三唯識法相宗○四如來藏緣起宗○五圓融具德宗○然此五宗對前五教互有寬狹。謂一宗容有多教。一教容具多宗故。又教約佛意。權實有殊。宗就人心所尚差別。故宗與教其旨不同（已上）問。大鈔三下云。問。今立五宗。何異前立五教。答。有兩異。一寬狹異。一宗容有多教者（容有者不必定有也）宗寬教狹。如第三唯識一宗。便自兼攝法性終教圓教。彼判法花。爲第三時不空不有教故。又說依花嚴經造唯識論。故據此則一宗攝三教也。第二空宗。則用佛密意攝頓教。第四如來藏宗。則正攝終頓二教。二教俱以眞淨一心。爲究竟實理故。但佛說時儀式不同。故成兩教（利根凡夫直說則名頓。會習權教人令入實則名終）唯小乘宗及圓融宗。各唯宗一教不宗於餘。執小者不信大故。不執者知大乘非己宗故。圓宗者。知前四教未圓。圓云宗寬教狹也。疏一教容具多宗者。則教寬宗狹。如小乘一教。自有二十部宗計不同。縱以類收亦有六別○大乘始教便具空宗相宗。終教亦自具性相兩義。頓教以顯性卽爲破相。又以纒染本空卽是法身。則具第二宗及第四宗一分法義。圓教則總具五宗中。所宗之法故云教寬宗狹。疏又教約下後體式異也。此乃教則皆是。宗則或非也。若約佛所宗。則大同於教。唯終頓一宗意宗於眞性（已上）。
    疏。教卽一經（文）問。清涼·圭峯並云宗教互寬狹（云云）其寬狹之義。爲兩師全同。爲當如何。答。會解引圓覺大疏竟卽釋云。然此二義料揀與今不同。初則直以宗教對論寬狹。不同今疏以宗教。就經說寬狹也。次約佛意人心。亦不同今次段約位所尚也（已上）問。今疏明宗教互有寬狹者。其相如何。答。決擇作兩釋云。一以經望宗教料揀。教寬宗狹。一經容有多教（寬也）一經唯是一乘（狹也）二以宗教望經料揀。一宗全攝多經（宗寬）一教但攝一經少分（教狹）又解。具數多少論寬狹。教寬宗狹。一經容多教（教寬也）一經唯一宗（宗狹也）攝經全分。論寬狹。宗寬教數狹。一宗全攝於多經（宗寬也）一教分攝於經文（教狹也）應擧喩云。經如一國。宗如帝王。教如民類。一國容有多民（寬也）唯有一王（狹也）民類各別不攝全國（狹也）一王總攝全國（寬也）思之（已上）。
    抄。涅槃般若等（文）問。圓覺略抄二上云。且如大般若六百卷文。唯無相一宗之義。卽少義多文。今此二十八紙。便具所列疏多之義。故云抄攝多也（已上）爾者今何云般若亦具五教哉。答。
    抄。就其偏重故標爲別（文）會解云。
    疏。賢首意取光統（文）玄第一云。五依光統律師。以因果理實爲宗。卽因果是所成行德。理實是所依法界。此雖義具。然猶未顯。六今總尋名案義。以因果緣起理實法界。以爲其宗。卽大方廣爲理實法界。佛花嚴爲因果緣起。因果緣起必無自性。無自性故卽理實法界。法界理實必無定性。無定性故卽成因果緣起。是故此二無二唯一。無礙自在。法門故以爲宗（已上）尋名案義者。圓經題名也。關脈義記云。該括始終撮其機要。總爲七宗。以統收一部文義爲題目也。又展此題目爲第一會○又展此一會爲後七會（等文）今疏亦配釋題名。唯有少異。而意大同也。
    抄。一本有緣起（文）問。本有修成之二種緣起。爲其體同。爲當如何。答。兩方。若云體同者。旣分爲二義。何云一體乎。況本有修生二門遙別。不可是云一乎。若依之爾者。花嚴問答下卷云。修生本有本有修生二句。其卽緣起法○唯本有但修生。此二句何爲因緣法乎（已上）准此。本有修生不二。是爲緣起法。若唯本有但修生之時。不可有緣起之義（見）今何本有修成各別建立緣起乎。答。問。大疏九下（法界品）云。卽器世間嚴○有三。一嚴重閣。二嚴園林。三嚴虛空。從略之廣。說有此三。表三緣起。謂嚴閣顯自體緣起。嚴林表有爲緣起嚴空表無爲緣起（已上）探玄記十八全同之。抄二十上云。疏嚴閣顯自體緣起者。法界體上緣起。萬德依此自體有爲無爲故。此三緣起卽光統意（已上）貞元疏第三全同之。爾者此三緣起與今二緣起如何配屬乎。
    抄。略則第十師其言則多（文）問。自下文相如何消釋乎。答。抄有二段。第一段約言略攝盡。以明賢首·光統之未盡理。此中亦二。初明二師不盡。謂賢首其言則多故。光統不攝總故。次云。若言法界緣起等者。明今疏盡理。謂旣總云法界緣起。總必攝別。故不同光統。旣以略言攝盡。故更不可存因果理實之言。故不同賢首也。第二段約言具。但明賢首之未盡理。卽抄云。若取廣說等已下是也。謂有二失。一關不思議。故云應言因果緣起等也。二不順經題次第。故云應言法界理實等也。問。何必以此二失。爲賢首之不盡乎。答。智論指今經。名不思議解脫經。卽貞元所譯法界品總有四十卷。悉題入不思議解脫境界普賢行願品。又唐經五十二出現品云。如來不思議大威德法門（已上）又云。若得聞此如來無量不可思議無障無礙智惠法門（已上）或又云。不思議乘菩薩（云云）准此等文。立今經宗之時。尤可加不思議之言。然賢首不加之。故爲不盡也。又諸經題目者。標一經之大宗。故所立名言尤可順經題名次第。謂大方廣是法界也。佛花嚴是緣起也。法界中開出理實。緣起中分出因果。故若順題次第。則應云法界理實緣起因果也（爲言）問。若爾。賢首意如何會通耶。答。會解云。言若取次第等者。以順一題次第也。若賢首意以法界爲所歸趣。故不取順題次第。所以置法界於後也（已上）探玄記亦配釋題名。非不存其義。且如上引。可見之。
    抄。方字兩用（文）大疏一下云。大方是體。大方無隅故。廣卽是用（已上）抄五上云。然大方廣三字總有三義。一三字別釋配體相用。如下廣說。二方廣兩字合之爲用。對上大字爲體。三者大方爲體。方字屬大。便成無方。言大方無隅者。語出老子德經。云上德若容○大方無隅。大器晚成。大音希聲。大象無形○意云。小則有其圭角。大卽絕其方隅。隅卽角也。借其言用。今大方卽法界等於虛空。何有隅角（已上）。
    疏。淨名但明（文）問。淨名經中。明芥子須彌之相入。爾者。爲局業用一邊。爲當通德相歟。答。鈔云。彼得業用。不得德相（文）付之。正見鈔所引文。但云有解脫名不思議者。是德相門（見）次云菩薩住是解脫等者。菩薩所得之本自具足德相。爲令物見。故以須彌入芥子中（爲言）是以他宗破今鈔云。淨名旣顯不思議用。花嚴亦彰法界融通。彼此圓妙皆不思議。復何優劣於其間哉。如何。答。維摩詰所說經卷中（不思議品第六。鳩摩羅什譯）云。於是長者維摩詰。現神通力。卽時彼佛遣三萬二千師子座高廣嚴淨。來入維摩詰室○其室廣博。悉皆包容三萬二千師子座。無所妨礙○維摩詰言。唯舍利弗。諸佛菩薩有解脫。名不可思議。若菩薩住解脫者。以須彌之高廣內芥子中○或有衆生樂久住世。而可度者菩薩卽從一劫以爲七日（等文）經自旣云現神通力。又諸佛菩薩住解脫時。方有芥子須彌相入（云云）明知。非謂法性實德法爾如是也。況正云或有衆生等。但明業用之一分云事。更無疑者哉。但於他宗人師之能破者。天台補注之釋歟。一不知花嚴指歸。一迷本經說相。不足會通者也。會解記具引彼釋。委返破之。可見。問。
    抄。分體宗用（文）會解記廣引天台玄義釋之。
    疏。廣如本品（文）大疏九下（法界品）云。
    疏。第一別開法界（文）問。自下四門全寫探玄。然探玄云。別開攝法界等（云云）如何。答。一義云。別開一味法界。以成因果卽攝法界。收入因果門中。故云爾也（云云）問。疏云。普賢法界爲因（文）然探玄第八云。以普賢門內通因果故（已上）今何局因乎。答。法門多途。各據一邊。若大分因果。則抄十九上云。若約因門。盡未來際常是菩薩。若約果門。盡未來際常是如來（已上）今疏且約此義也。若別就普賢門。以明該徹。則普賢有人有法。且貞元疏第一云。位前普賢行卽是因行。位後普賢行卽是果行。位中普賢義通因果（已上）此是人普賢也。彼探玄意明此旨也。具如抄一下釋歸敬偈中私引諸文。可見之。
    抄。卽集法經說有三阿難（文）法苑珠林第十二云。又依涅槃經。大聖說法旣有三乘傳法人。還有三名。一名阿難陀。此云歡喜。護持小乘法藏。二名阿難陀跋。此云歡喜賢。謂持中乘法藏。三名阿難陀娑伽羅。此云歡喜海。謂持大乘法藏。三名雖據體唯一（已上）准此。三種阿難者出涅槃經。今何云集法經乎。答。明三種阿難。不唯局集法經。廣出諸經歟。探玄記第二云。依阿闍世王懺悔經。有三種阿難（已上）妙樂疏記第一云。正法念中三阿難者。與集法傳三人大同（已上）演義抄五上云。三種阿難卽大乘集法經說。其中已引金剛仙論及眞諦般若疏。引闍王懺悔經等。並同此經（已上）准此等釋。總出四經一論中。故不相違。應知。問。清涼云集法經。妙樂云集法傳。何爲正乎。又檢藏經錄。不見集法經。今指何經乎。答。圓覺略抄第三上云。集法傳云。阿難有三（等文）明知。集法經亦名傳歟。例如付法藏因緣經。亦名付法藏傳。思之。但於藏經中不見集法經云難者。正見藏錄。初大乘經錄中。云法集經六卷（欲字凾）元魏菩提流支譯也（云云）後聖賢撰集中。有二經。一名法集頌經（槐字凾）總有四卷。尊者法救集也。明教大師賜紫沙門天息災譯（云云）二名法集名爲數經（鄕字凾）但有一卷也。此二經者。並是小乘經也。又有大乘法門經二卷（肥字凾）若除同字。則成大集法經歟。但遍檢此等諸經。未見說三種阿難之文。
    抄。但是一人（文）問。三種阿難者。但是一人（云云）爾者。爲機見不同。爲當隨德異名歟。答。大疏一下云。但隨機教別。故見聞不同（已上）抄五上云。卽約三種阿難。持於三藏。故云隨機教別見聞不同（已上）機見不同釋也。問。今抄云隨德名別。
    疏。於鐵圍山間（文）問。抄云。言鐵圍山間者。纂靈記說（文）爲香象大師之所存。爲當惠苑師之加增歟。答。兩方。若云大師所存者。探玄記第二云。准智論。是文殊師利稱我聞。以彼論云阿難在餘清淨處。結集摩訶衍藏（已上）旣但云清淨處。不云鐵圍山。明知。非大師所存云事。加之。正披花嚴傳。雖云依智論諸大乘經是文殊結集。全不云鐵圍山間結集之。然纂靈記及刊定記。同云於鐵圍山結集之。豈非惠苑師之加增乎。若依之爾者。今演義抄意。藏和尚其間經論所無。皆問日照三藏。及西域相傳。卽在鐵圍山間結集大乘者。卽其隨一也（爲言）准此。豈非大師所存乎。答。此事雖輒難定。且會解記云。鈔於鐵圍山間者。纂靈記說。然此傳本是賢首製等者。以花嚴傳記五卷云。京兆府崇福寺沙門法藏集。文有十章。一部類。二隱顯。三傳譯。四支流。五論釋。六講解。七諷誦。八轉讀。九書寫。十雜述。此賢首初集。後經修飾。至清涼時有二家。並賢首弟子。一淨苑法師修五卷。名纂靈記。二惠英法師兩卷。名花嚴感應傳。又近四明居士胡幽貞纂成一卷。今指纂靈記。未見其本。若賢首花嚴傳。但云智度論。諸大乘經多是文殊師利之所結集。此經則是文殊所結。佛初去後賢聖隨隱。異道競興。乏大乘器攝此經。在海龍王宮。六百餘年未能傳於世。龍樹菩薩入龍宮。自見此經淵府。誦之在心。將出傳授。因茲流布（上傳記文）但纂靈記修飾故有增加也（已上）。
    抄。金剛仙論（文）金剛仙論第一云。此中誰自稱而言我聞。解者多途。須菩提言。我與千二百五十比丘同聞此經。故曰我聞。然理道而言亦得道。阿難云我聞。別義則非也。三種阿難。大小中乘傳持三乘法藏。其義可知也。何以得知。須菩提云我聞。非餘人也。凡有義。驗知也。一以經文故下校量分中。須菩提問。當何名此經。我等云何奉持。以此文驗。故知。今言我聞者。是須菩提。雖復當時須菩提有如是問。後時言我聞者。何必是須菩提也。復更以何文驗知。是須菩提云我聞也。昔如來滅後凡有三時結集法藏。初在王舍城因陀羅窟中。五百比丘結集法藏。舍利弗等諸羅漢比丘。各自稱言。某甲經如是我聞。佛在某處說時。惡國王壞滅佛法。自此以後復有七百比丘。重結集法藏。皆云。某甲經。我從某甲比丘邊聞。不云我從佛聞。此之再集並是小乘之人結集法藏。又復如來在鐵圍山外不至餘世界二界中間。無量諸佛共集於彼。說佛語經說。欲結集大乘法藏。復召集徒衆羅漢八十億那由他。菩薩衆有無量無邊恆河沙不可思議。皆集於彼。當於爾時。菩薩聲聞皆云。如是我聞。如來在某處。說某甲經。須菩提云。金剛般若經。如是我聞。佛在舍婆提城說。故如今言我聞者。是須菩提也（已上）此論云。又復如來者。准今抄。云佛說。則應云如來記歟。似記字脫。
    疏。遮𤘽盤國有此具本（文）問。晋譯六十花嚴經。從何國請得之乎。答。或云于闐國。或云遮𤘽盤國。學者異義也。兩方。若云從于闐國請得之者。纂靈記（顯集第二）云。又案隋開皇三寶錄云。于闐束南二千餘里有遮𤘽盤國。其王敬重大乘。諸國名僧入其境者。並皆識練。若小乘學者。卽遣而不留。摩訶衍人卽請留供養。王宮內有花嚴·摩訶般若·大乘等經。並十萬偈。王躬受持。親執戶鑰○又此國東南可二十里。有山甚險。其內置花嚴大集○大雲等經。由一十二部。皆十萬偈。國法相承傳寶守護。初東晋有沙門支法領。志樂大乘。捐軀求法。囊糧杭策。以至遮𤘽盤國。竭誠請禱。遂得花嚴前分三萬六千偈。齎來至此。卽東抄在之。東晋朝所譯是○又案今于闐所進。蓋逾四萬偈（等文）今抄全寫此文也。貞元疏第二亦同之。准此。晋朝所譯從遮𤘽盤國請得之云事分明也。若依之爾者。玄第一云。五下本者。有十萬頌三十八品○西域記說。在于闐國南遮𤘽盤國山中。具有此。六略本者。卽此土所傳六十卷是。彼十萬頌中前分三萬六千頌。要略所出也○八翻譯者。有東晋沙門支法領。從于闐國得此三萬六千偈經。并請得北天竺大乘三果菩薩禪師（已上）准此。異本經在遮𤘽盤國山中。略本經者在于闐國。故彼國請得之（見）故綱目云。爰有東晋沙門。名支法領。從于闐國得此三萬六千偈。并請得大乘三果菩薩禪師（已上）解釋明鏡者歟如何。答。一義云。准纂靈記。從遮𤘽盤國得前分三萬六千偈（云云）此可爲定判歟。但於玄記等釋者。四分律葉流濟緣記四上云。于闐卽高昌。近於東度。與月支等皆土蕃耳（已上）准此。從晨旦至遮𤘽盤國。近過此于闐。到彼國。故擧中途所經之近處（卽於闐國也）隱究竟所到之遠處（卽遮拘盤國也）故但云于闐歟。卽開皇三寶錄云。其于闐國東南二千餘里。有遮𤘽盤國等者。此意也。更有餘義。如綱目見聞集中記之。
    疏。此經收入龍宮（文）問。佛滅後經幾年歲收入之哉。又龍樹菩薩入龍宮。誦得花嚴經者。有何證文哉。又龍樹傳得花嚴者。爲但暗誦傳得。爲當將來貝葉之本歟。答。如綱目見聞集中記之。
    抄。則東晋朝（文）會解云。言卽東晋朝所譯是也者。始用法領請至爾。後因秦沙門智嚴至罽賓。請覺賢至此土。至東晋安帝義熙十四年。方於道場寺譯之也（已上）。
    抄。法領半珠（文）御製序云。然一部之典纔獲三萬餘言。唯啓半珠。未窺全寶（已上）法花玄義第五云。此五番明妙。從因至果。以辨自行妙。半如意珠竟（已上）釋籤（後半）第六云。半如意珠者。迹十妙中以釋五竟。十法共成如意珠法。言珠法者。祇是妙法十中居半如意珠。若大經十三。卽以羅剎半偈名爲半珠。彼經半偈詮於半教。今之半珠卽是全珠。何者自行因滿已滿。是故今文以自望他。闕化他邊名爲半珠（已上）。
    抄。妙旨淪湑（文）龍龕云湑涓（相居反。落也。又露貌也）。
    疏。其色與非色（文）問。清涼大師意。樹形等世界出世之佛。可有言聲說法哉。答。
于時永和元九月二十九日。於東大寺戒壇院光明臺。書寫之畢。
願以此功德。先師澄玄律師并二親等之志聖靈。出離生死頓證菩提乃至法界平等利益。
                                  小比丘覺乘之


演義抄四下纂釋第五

　　第二品會差別（已下）
    抄。總爲說法之端倪（文）莊子大宗師篇云。反覆終始不知端倪（端緒也。倪畔也。反覆猶往來也。終始猶生死也。旣決忘其形質）墮體黜聽。故能去來生死。化俱往。化又無極。故莫知端倪（已上）。
    抄。如來長子（文）行願品云。一切如來有長子。彼名號曰普賢尊（已上）同疏云。言長子者。最尊勝故○若表法者。旣表法界。先萬物生無過此。故如有偈言。普賢眞身遍法界。能爲世間自在主。無始無終無生滅。性相常住等虛空。旣無有始。則是長義。不捨因行。故爲佛子（已上）。
    抄。先陳如來依報（文）問。初會名擧果勸樂生信分。何必先但擧依報果。而略正報果哉答。第二會別說十信法門中。先明如來三業正報。爲所信境。爲顯影略互具依正。俱爲所信境故。各說一果。而依正自備也。
    抄。故足輪放光照事警物（文）大疏三上云。光明覺品第九○釋名者。一開。二合。初開者。光明體也。覺者用也。此二各二。謂光有身智二光。覺有覺知覺悟。又光有能照所照。覺有能覺所覺。如來放身光。照身法界。令菩薩覺知見事無礙。文殊演智光。雙照事理。令衆覺悟法之性相。二合者。以事理俱融。唯一無礙境故。得一事卽遍無遍而不壞本相。身智無二唯一。無礙光故。涅槃經瑠璃光菩薩處云。光明者名爲智慧。知悟不殊唯一平等光（等文）抄八上云。而二光中各有兩重能所。謂如來放身光。能照也。照事法界。所照也。令菩薩覺知。能覺也。見事無礙。是所覺也。所覺卽照所成益。上卽長行中事。二文殊演智光。卽能照也。雙照事理。卽所照也。令衆覺悟。卽能覺也。法之性相卽所覺也。所覺亦照所成益。卽偈頌中意。疏二合中○文有六節。一合二境。卽前所照。若事理不融。餘皆不合。故先明之。言故得一事。卽遍無邊而不壞本相者。卽前所覺見事無礙。二身智無二唯一無礙光者。合二光也。引涅槃證者。瑠璃光菩薩放身光。文殊乃云。光明者名爲智慧。則知。二光不別。卽第二十一經。三知悟不殊下合二覺也○知事卽理。二覺合也○二種能所一時雙合。則能照所照能覺所覺。皆性融故。擧一全取○上開多約相。合多約性。卽開卽合不壞性相。故云光明覺也（等文）今抄雖文多。具有開合二義。而意難見。故廣引本品疏抄。委見可知。
    抄。歷境造修（文）大疏三下（淨行品）云。文中總有一百四十一願。菩薩大願深廣如海○此益示於體惑。餘皆倣此。又非無表。一百者。十信圓融一一具十也。四十一者。卽四十一位也。此諸位所有惑障由此能淨。所有勝行由此能行故（已上）且如第一願之菩薩。在家當願衆生知家性空免其適迫（已上）大疏云。然此諸願句雖有四。事但有三。義開爲六。言事者。謂初句願所依事。次句願所爲境。後二句是顯成益（等文）旣毎願皆以衆生爲所以境。故云悲智雙運也。
    抄。顯住體深玄（文）大疏三下云。須彌頂上偈讃品第十四初來意者○將演住門。先陳體性。性卽佛智。先讃如來。故品來也（已上）又云。三宗趣者○又顯佛德爲宗。令知住體爲趣（已上）問。何以佛智爲住門之體性乎。答。大疏三下（昇須彌頂品）云。三天說法各有偈讃。欲顯三賢。皆依佛智有差別故。離如來智無自體故（已上）。
    抄。得正定心（文）大疏三下（十住品）云。惠住於理。得位不退。故名爲住（已上）位不退名正定聚。故云正定心也。
    抄。故現十種境（文）梵行品大有二段。初說明淨行之因。後明因。所成果。初中亦二。初明自行清淨。卽離相之戒成。後明利他行淨。卽無緣四等也。初自行淨者。現十種境離相絕慮。謂一身。二身業。三語。四語業。五意。六意業。七佛。八法。九僧。十戒也。今抄雖文少。而含此等諸意。思之可知。
    抄。後後過前（文）問。發心品云。初發心菩薩卽是佛故（已上）彼疏釋云。若約圓融。此彼更無別佛（已上）今何云後後過前乎。答。
    抄。說於明門（文）凡此果中。先精進慧菩薩問云。發求一切智心。欲生無上菩提究竟之處者。於佛教中云何修習等（云云）法慧菩薩答云。修行護持衆戒。淨菩提心。乃至樂衆善等十法。則住不放逸。更得十種清淨。謂如說而行念智成就等（云云）然名明法界者。大疏四上云。統有四義。一法慧智慧於能所詮進趣行法。分明照了故。卽明所知法。二明是能詮。以能顯行故。法是所詮。可輒則故。此則詮旨合目○三明是智用。法是理行。及果境智合說。俱是所詮○四所修行法體離無明。亦唯所詮（已上）私云。問中云於佛教中云何修習等故。約能所詮釋之歟。
    抄。若四河入海（文）十地品具說十地竟。後以四喩通顯十地行相。是名地影像分。一者池喩。唐經第三十九云。譬如阿耨達池出四大河。其河流遍圓浮提○乃至入海○佛子菩薩亦爾。從菩提心流出善根大願之水○乃至入於一切智海（已上）大疏八上云。法中始從歡喜終至法雲。名次第行相。次第旣具入智海（已上）二者山喩。經云。佛子菩薩十地因。佛智故而有差別。如因大地有十山王○雪山王○須彌盧山（等文）次下以十山。如次喩十地也。三者海喩。經云。譬如大海以十種相得大海名○一次第漸深。二不受死屍○十普受大雨無有盈溢。菩薩行亦復如是○歡喜地出生大願漸次深故。離垢地不受一切破戒屍故。法雲地能受一切諸佛如來大法明。當無厭足故（已上）四者珠喩經云。譬如大摩尼殊有種性出過衆寶○一者從大海出。二巧匠治理○十者能隨王意。雨衆寶物。必衆生心充滿其願。佛子當知。菩薩亦復如是有十種事。出過衆生○一者發一切智心。二者持戒頭陀正行明淨○十者受佛智識墮在佛教。能爲衆生廣作佛事（已上）問。此四喩次第有何意哉。又用隨一之喩。何不足而用四喩哉。答。大疏八上總料揀此四喩。有諸門分別。初依地論意。釋云。池喩修行功德。卽諸地中起修行之。二山喩上勝功德。卽依修成德。德作高出故。三海喩喩難度。能度大果功德。卽修所成德能至大果故。謂大海難十德皆遍。故名能度。大海難由攬十德能成智海。故云大果○四珠喩轉盡堅因功德。謂從初地轉至法雲。障盡證堅故（已上）准此可知。問。若爾。今抄列四喩。何違此次第哉。答。釋此四喩有多義門。大疏云。又十地有三。一是修地。因前果後故。初二喩顯之。二是成地。隨分修成。卽是佛智故。珠喩顯之。三是地就佛智法開之爲十。故海喩顯之。以後一融前二。無有障礙（已上）修是能成之行也。成是所成之德也。法是修成所顯之法體也。故抄十七下云。第二修顯分別。以修成法三而收四喩。前二是修故亦是教。後一是成。亦順於證。三是法地。順佛果海故。以海喩融前二也。前二卽是修成。含池山珠之三喩也（已上）今抄所列正存此意歟。故前擧所融之三喩。後擧能融之海喩。故不同經所列也。但所融之三喩中。分能成之行修布列初後。以所成之德安中間。則顯德是修之所成歟。
    抄。十德該通（文）有二該通。抄十七下云。今以海喩十德互遍故喩證德（已上）又云。然下論隨文釋中○釋第三海喩云。因果相順故。云十德遍海。卽因順於果。海攬十德。卽果順於因（已上）准此等釋。十德互該通。又德與海互該通。可含此二義歟。
    抄。十地勝進立等覺名（文）問。晋經脫十定品故。置而不論且十通（晋名十明）十因等五果明等覺法門者。香象大師存此義歟。答。探玄記十五云。十明品第二十三○通論次下五品來意。謂前顯證位成滿。自下明其勝進行因。又前是位體。此辨行用。又前位內行。此位後行。又前本智證滿。今辨後智大用。由斯四義。是故來也。古人亦有配等覺妙覺。此經中不辨斯義。況前法雲地終心。已顯等覺之義（已上）不許配等覺之義歟。問。上四義中。第一云勝進行用。第三云位後行。若非等覺行者。何位修行哉。況離世間品說二千行法。探玄記十七云。其別行度世經。彼中別作六翻問。還作六翻答。古來相傳皆依彼文用科。此經卽爲六假○十位行○十住行○十行住位○十迴向行○十地證行○因圓果滿究竟位中行（已上）第六因圓果滿行中。有五百一十句法門。故探玄記配釋云。初三百二十句明因圓究竟行。亦是等覺位相似○一百九十明現果圓滿行。亦是妙覺位相似（已上）旣自作此釋。何云依此經中不辨斯義哉。答。
    抄。故須歷數至不可說（文）此指長行所說十大數也。經云。阿僧祇·無量·無邊·無等·不可數·不可稱·不可思·不可量·不可說·不可說不可說（已上）又云。阿僧祇阿僧祇爲一阿僧祇轉。阿僧祇轉阿僧祇爲一無量○不可量轉不可量轉爲一不可說。不可說不可說爲不可說轉。不可說轉不可說轉爲一不可說不可說。此又不可說不可說爲一不可說不可說轉（已上）凡此僧祇品有長行。有偈頌。大疏八下云。先長行明能數之廣多。後偈頌顯所數之無盡（已上）。
    抄。積不可說以至十重（文）此指偈頌初更說能數多。亦有十重之文也。經有四行半。今准疏釋。取意抄之。謂積不可說不可說轉。至不可說不可說轉（是一重）如是所積成。亦有不可說不可說轉（是二重）卽此諸不可說。一一是爲一剎。皆碎爲塵（是三重）卽此一一塵有不可說剎（是四重）此諸塵中剎一念遍碎爲塵（是五重）如是念念碎塵。復盡不可說劫（是六重）如是所碎塵。復有多剎（是七重）卽此多剎復碎爲塵（是八重）以多算數。經於多劫。數上諸塵（是九重）以上諸塵數劫一塵有十萬偈。不可說不可說轉劫。如是重重無盡無盡（是十重）。
    抄。三十一阿僧祇所說（文）大疏八下云。壽量品第三十一○上品彰其實德。此品以辨隨機。雖積少至多。顯時無不遍。卽前多德之一故麁廣之○染淨土之報壽。隨機見之分限。以顯無盡之命無限之量（已上）准此疏釋及今抄意。云上品所明能數所數之廣多無盡者。通論一劫時與法。亦是彰實德。然今壽量品別時劫無際限。亦別明佛壽隨機。說脩短無限量（爲言）。
    抄。念劫圓融（文）彼品偈頌大分爲二。前明普賢德廣說不可盡。得明佛德深廣普賢窮究。初明普賢德中亦二。初明能數多。卽今云念劫圓融等者是也。彼明所數廣。卽今云塵剎該攝等者是也。初能數多者。如上抄之。所數廣者。經云。爾劫稱讃一普賢。無能盡其功德量。於一微細毛端處有不可說。諸普賢一切毛端悉亦爾。如是乃至偏法界（已上）問。若云今念劫圓融等言。卽指彼明能數多之文者。彼文云念劫者。但爲明塵數廣多。故擧碎塵之時分。不爲必明念劫圓融。今若指彼明能數多之文者。何可如是釋哉。明知。可指他處之文也。如何。答。自宗意。作隨文就義兩釋故。若隨文釋。則約圓教。尤如來難。若就義釋。則依別教意。縱擧碎塵之時分。而亦圓融有何難哉。文相起盡可檢能數多之文。不可指他處歟。
    抄。如來壽量品（文）問。十定等六品辨等覺法門（云云）然今壽量品但明如來壽量。豈非妙覺哉。答。大疏釋僧祇·壽量·住處三品云。然此三品初一通明佛菩薩德。次品正顯佛德。兼明菩薩。後品唯明菩薩。所以爾者。亦是等覺亦名佛故。位後普賢是佛菩薩故（已上）又壽量品經有三段。初別擧十剎相望。謂始從娑婆世界。終至鏡光明世界。並以先剎之劫。爲後剎之日也。次擧略顯廣故。經云。佛子如是次第。乃至過百萬阿僧祇世界（已上）後擧其玄極云。最後世界一劫。於勝進蓮花世界賢勝佛剎。爲一日一夜。普賢菩薩及同行大菩薩等。充滿其中（已上）大疏云。擧普賢等充滿。明極位所居。由此名爲兼顯菩薩（已上）准此等經釋。可知之。
    抄。上就實說（文）問。若依品次第。則今云上就等者。應指壽量品。而彼中不云塵塵是諸佛菩薩所居。今何如是結先生後哉。答。阿僧祇品云。一微塵中能悉有不可言說蓮花世界。一一蓮花世界中。賢者如來不可說。乃至法界悉周遍。其中所有諸微塵世界。若成。若住壞。其數無量不可說○一一剎中有如來壽命劫數不可說（等文）。
    抄。卽次下三品（文）探玄記十五（不思議品）云。此下三品果法亦有諸德。將配三身。謂初法。次報。後化。恐不順。以此品中廣顯八相等用。豈唯法身乎。亦有將配佛體相用。後二品可然。初品有妨。以此品中亦有相用。今謂此品總顯佛德體用殊勝。次相海品別顯勝德之相。後小相品別辨勝德益用（已上）大疏云。有將此三。配體相用○今依賢首。初品總顯佛德體用（等文）今抄亦正依賢首意釋之也。
    抄。離世間品（文）探玄記十七云。此品名離世間。亦有四義。一約妄執爲世間。卽空爲離○二約緣起爲世間。無自性故名爲離也○三約行。謂常在世。而非世故云離也四約位。人天是世。二乘爲離。二乘爲世。菩薩爲離。菩薩分段變易俱爲世間。佛果究竟方以爲離。今此所辨六位行相故。因果二位俱卽世而非世。故云離也（已上）大疏九上約法行位之三種。廣釋之竟。總結云然此今文中。
    抄。多聞闕疑（文）論語文也。如抄上文云縱言愼習之處已引之。
    疏。二明流類謂修慈經等（文）問。今分支流類兩門者。爲清涼新加。爲當依用古德所立歟。答。抄云。古德見今經所無。將爲流類等（云云）准此。依古德所立（見）付之。正見探玄記云。九支流者。謂此大經隨力受持分成多部等。次下擧兜沙經乃至羅摩伽經。依八會諸品配屬之。次列修慈分等三經。次擧八十花嚴經竟。總結云。並大經支流隨器分流（已上）明知。香象大師但立支流一門。不立流類義也。是以纂靈記云。支流第九兜沙經一卷（是花嚴名號品）大方廣花嚴入如來不思議境界經二卷（或疏釋方廣字）大是隋北天竺三藏闍那崛多（此言智德）譯（或言共笈多譯）度諸佛境界智光嚴經一卷。失譯人。大方廣入如來不思議境界經二卷。大周于闐沙門實叉難陀譯。右二經同本異譯。並云在普光法堂說。大方廣佛花嚴境界分經一卷。唐載初年。于闐三藏提雲般若譯。大方廣佛境界經一卷。實叉難陀譯。右二經同本異譯。並是菩提樹下說。大方廣普賢所說經一卷（說佛身內有不可說世界事）實叉難陀譯。大方廣佛花嚴修慈分經一卷。提雲般若譯。右已上不思議境界等經。現本花嚴內雖無此等品。然勘梵本。並皆具有固是。此經別行品會。爲梵品不題品。次不編入大部（已上）此亦但題支流。而判不思議境界等諸經並是此經別行。全同探玄說云。並大經支流隨器分流之解釋也。爾者。鈔主今解釋。依憑在何處乎。答。會解記先引探玄記竟。卽次下注釋云。據此則古德旣謂並大經支流。則知。探玄意不將爲流類。次科謂古德流類。唯是花嚴傳意也（已上）次引纂靈記竟。次下卽釋云。據鈔云古德見今經所無將爲流類者。正取爲梵品不題品次。不編入大部。故云將爲流類（以纂靈記者。依九會收兜沙等經。次方辨此經等。故清涼是流類也）若據上引探玄并傳記。云固是此經別行品會。則古德意自謂爲是支流也。但古德不作清涼明分支流流類二科。仍判去取唯在清涼爾（已上）今案此釋。有三意勢。一云。探玄記不立流類。花嚴傳中分支流流類二門也。二云。
    抄。多是隨方之人（文）花嚴傳第一（論釋第五）云。法師大原晋楊人也○乃頂載此經。入清涼山清涼寺。求文殊師利菩薩哀護攝受。冀於此經義解開發○時後巍熙平元年歲。次大梁正月。起筆於清涼寺。敬造花嚴論○至二年初徙。居玄瓮山嵩巖寺。注釋同前。時孝明帝靈太后胡氏。重道欽人○安置法師乾殿樓上。准前修論○法師與弟子雲源。候時緝綴。忘寢與食。神龜三年秋九月。其功畢。略經廣論。凡一百卷。首尾五年。成就十祑（已上）會解釋如次下引。可見之。
    抄。故取太原當處明之（文）問。取太原當處明者。爲釋彼論序云於懸瓮山等之意。爲當釋傳云在清涼之義歟。答。二卷清涼傳上云。山在長安東北一千六百餘里。代州之所管（已上）又廣清涼傳上（大花嚴寺妙濟述）云。此山磅磚數州。綿五百里。左隣常岳。右控洪州○北臨朔野。限虜障之闕。南擁汾陽。作神州之勢勝（已上）正見佛祖統記第三十三東晨旦地理圖。五臺在代州內。五臺南有北岳（佛祖統記云五岳○北岳常山在眞定府。已上）此北岳南有太原也。傳云。常岳者。卽此北岳也。故知。今會通論序意也。故會解云。抄況傳中所明經歷數方終百軸者。謂清涼寺懸甕山嵩巖寺。并洛陽東柏堂微音殿式乾樓上首尾五年。方足百卷。故清涼謂。序但云懸甕山嵩巖寺感應而造。美其當處也（已上）。
    抄。苗裔（文）或邊國云邊裔也。
    抄。從祖（文）祖父之兄弟云從祖也。例イトコヲ從父兄弟云也。其故父之兄弟名從父。其子名兄弟。卽イトコニ當。右傳第十（宣公上）云。注云。穿趙肖之從父。昆弟子也（已上）從父昆弟之子者。イトコナリ。或又イトコヲハ但云從弟。故涅槃經三十一云。從弟阿難（已上）准此等文。可知之。
    抄。知其已證不還果（文）高僧傳第二（譯經篇中）云。常與同學僧伽達多共遊罽賓國。同處積年。達多雖服其才明。而未測其人也。後於密室。閉戶坐禪。忽見賢來。驚問何來。答云。暫至兜率。致敬彌勒。言訖便隱。達多知是聖人。未測深淺。後屬見賢神變。乃敬心祈問。方知得不還果（已上）。
    抄。振維僧徒（文）振興廢迹。維繫絕也。振字若振動之時。他聲也。若振興之時。平聲也（云云）。
　　抄。涉路○鳥道躋雲（文）有本云。邊字者。誤也。
    抄。毎清暉啓曙（文）有人云。清暉者。日光也。啓曙者。夜明也。意云。晝則潜伏幽林。夜則奔波永路。此則由憚人目故歟（云云）此義不爾。花嚴傳具文云。清旭（許玉反始出時）啓旦。則崎嶇凌險。潜晷告昏。則枕廗氷雪（已上）准此。晝則凌險涉路。夜則枕冰而臥（爲言）問。若依唐本。云皓月良霄及奔波永路（已上）良霄者。晴天無雲之夜明月也。意云。縱雖夜而若明月時不逗留。奔長途（爲言）何云告昏則枕廗冰雪乎。答。
    抄。乃崩波永路（文）波大皷クツレカカルカ如。夜夜旅行イソク意歟。但如唐本者。可作奔歟。抄。資糧時絕（文）花嚴傳云。難途萬數。糧用中竭。分粒繼喰。爰憑聖祐。僅而得濟（已上）聖祐者。下引劉謙之傳中云。心祈妙德以希宜祐（已上）准此可知。
    抄。常怏然不足（文）志不滿之貌也。
    抄。八俊之二（文）會解云。言八俊者。卽道生·僧肇·道融·叡景·影·惠嚴·惠觀·道憑（已上）。
　　抄。以希聲初啓（文）花嚴傳云。大教濫觴業之始也。以希聲初啓。未遑曲盡。但標擧大致而已（已上）今抄云。時月淹久等者。釋上云。少見本者之由也。
    抄。瑑玉成器（文）禮記第十一（學記第十八）云。玉不琢不成器。人不學不知道（已上）。
    抄。屬玄奘○東歸（文）花嚴傳云。承沙門玄奘傳教東歸。思慕玄門。留情晨旦。旣而占風聖代。杖錫來儀（已上）。
    抄。十大德（文）問。十大德者。以賢首爲其數歟。爲當賢首之外別有十人歟。答。此事難思。且續古今譯經圖紀（智昇撰）云。沙門地婆訶羅○譯方廣大莊嚴經一部一十二卷○大方廣佛花嚴經續入法界品一卷○凡一十八部合三十四卷。沙門戰陀般若提婆譯語。沙門惠智證梵語。勅召名德十人。助其法化。沙門道成·薄塵·嘉尚·圓測·靈辯·明恂·懷度等。證義。沙門思玄·復禮等綴文筆受（已上）正列十人中。不擧賢首。而但列九人。未知其一人。然今疏云。大德道成○大乘基法師等同譯（等文）明知。以基法師加爲十人也。問。法界無差別疏云。有于闐國三藏法師提雲般若。此云天惠○於垂拱年內屈至神都○安置魏國東寺。令共大德十人翻譯經論。仍令先譯花嚴。余以不敏猥蒙徵召。旣預翻譯○沙門法藏筆受（已上）如此釋者。以賢首爲十人之隨一云事分明也（是一）況基法師者。永淳元年（壬午）十一月十三日入滅。明年改元爲弘道（癸未）又明年改元爲光宅（甲申）又明年改元爲垂拱（乙酉）豈於此垂拱年內。所令共譯之十大德中。加基法師哉（是二）如何。答。定置十大德。隨時不定。但日照翻譯之時。必可以基師加用之。如次上抄之。然於永淳元年入滅者。探玄記第一云。永隆元年三月內○日照。有此一梵本。法藏親共交勘。至此闕文。奉勅與沙門道成·復禮等譯出補之（已上）卽此永隆但得一年（庚辰）其明年改元爲開耀（辛巳）又明年改元爲永淳。故永隆年內翻譯之時。基師亦預譯場。無妨也。但於無差別疏釋者。編年通論第十四。弘道元年帝崩。中宗卽位。數月天后廢爲虛淩王幽于房州。天后臨朝稱制。是爲則天。明年七月沙門十輩詣闕。上大雲經。感稱則天。當卽晨極。則天大悅。賜十沙門紫方袍（已上）帝崩者。高宗也。明年者。光宅元年也。准此。則天改先帝十僧。別置十沙門。故無差別疏云。沙門法藏筆受。沙門復禮綴文。沙門圓測惠端弘置等證義（已上）旣此惠端弘置非前日照譯場所列之人數。明知。隨時不定也。但於賢首者。此時亦非十人數內。是加請歟。故佛祖統記第三十云。法師法藏○則天朝爲沙彌筆名字禁。通天元年詔於太原寺。開花嚴宗旨。感白光皇然自口。而出須臾蓋萬衆歡呼。都稱奏其事。則天有旨。命京城十大德爲授滿分戒。賜賢首戒師。詔入大遍空寺。佐實叉難陀譯花嚴經（已上）又編年通論第十四云。萬歲通天元年。詔沙彌唐法藏。於太原寺開花嚴宗旨○（私云。自下全佛祖統記）及儼去世藏以巾幘說法。於是京城耆德連名抁表。乞度爲僧。凡藏落髮受具。皆則天時旨（已上）若依此統記通論之兩說。則日照譯經之時。賢首年三十八。猶是童形而奉勅也。提雲般若·實叉難陀之譯場。爲沙彌。預徵召。證聖元年（乙未）有實叉難陀翻譯。其明年改元爲通天。此通天元年以十大德受滿分戒。故知。賢首非十大德人數也（已上）。（已上。依兩傳所說。且如是抄之）一義云。會解記抄。賢首餘如列傳者。若雀志遠其詳討尋未得具本。依纂靈記宋僧傳等略叙。纂靈記（云云）卽今抄引三度光者。是其餘云。及儼將去世。賢首尚居俗服。語諸德云。此賢者蓋無師自語。願假餘光共成佛事。大法興藏其唯此人。至感享中諸德連狀以聞。因之削染。未進具戒。
    抄。後梁王武三思（文）花嚴傳云。後因梁王所奏。請置伽藍。勅圓注名香山寺（已上）。
    抄。月殿淩[火*雲]（文）有云。月殿是佛殿歟。高聳淩雲。宛如月雲。故云爾歟（云云）有云。莊嚴映徹如月殿。故云爾歟。波涵者。池也。景者。日月星宿等也。意云。天象之影沒入池水中。故云。倒景也。玉篇云。涵（下滔切。沒也）龍龕云。涵（胡感反。水入船也。又胡南反。水也）抄。弘景禪師有表（文）進上國王之書云表也。會解云。言弘景有表。其文在玄宗文表第一卷（已上）。
    抄。七曜垂象景麗於三明（文）會解云。言七曜者。卽題七字。親題如七星垂象。麗於三光之明也（已上）。
    抄。八體成文（文）會解云。卽書有八體。一曰大篆。二曰小篆。三曰刻符。四曰蟲書。五曰摹書。六曰署書。七曰殳書。八曰隷書也。亦恐是書字有八法。卽八法成體。如永八畫。備八法之體也。一默爲側。二橫爲勒。三竪爲拏。四挑爲趯。五左上爲策。六下爲掠。七右上爲啄。八下爲磔。  此爲側。側者側也。不得平直其筆。  此爲勒。勒如錐戛石。不得臥筆。丨此爲竪。竪牽爲弩。不得有直。直則無力。  此爲挑。挑爲趯。須存鋒勢而出。  此爲策。斫筆背發而仰收。丿此爲掠。筆鋒左出而須和。  此爲啄。次疾爲之。  爲磔。不得疾而不得遲。此八勢能通一切字也（已上）●。
    抄。光敷於五義（文）會解云。五義未詳（已上）。
    抄。法寶分行而錯落（文）凡長行名散花。以是散說故。偈頌名貫花。或四言。或五言等。文字定數。如貫珠故。但今云。淨花者。注維摩經第七（僧肇注）佛道品云。布以七淨花（已上）注云。什曰。一戒淨。始終淨也○心淨三乘制煩惱心。斷結心。乃至漏盡心名爲心淨。三見淨法眞性○四度疑淨○五分別道淨。善能見是道宜行。非道宜捨。是名分別道淨。六行斷知見淨○七涅槃淨也（已上）。
    抄。故經序云甘露（文）抄五上云。序遂得甘露流津等者。三感徵也。十四日是辛酉。庚申卽十三日。壬戍卽十五日。先後一日各有感徵。謂則天於十三日夜。夢見遍天之內皆降甘露。十四日纔開譯經。十五日天降甘露（已上）。
    抄。斯乃如來降躋（文）意云。呈祥摽異。並是如來降臨應躋。以令符同九會之文理。豈朕庸虛感如是之應哉（爲言）有本云。膚虛（文）。
    抄。三端（文）有云。舌端·筆端·釼端並取決斷利疾之義也（云云）可尋本文。
    抄。利如星釼（文）。
    抄。託病在床令喚世親（文）婆藪槃豆傳（眞諦譯）云。阿僧伽法師住於丈夫國。遣使往阿踰闍國。報婆藪槃豆云。我今疾篤。汝可急來。天親卽隨使還本國。與兄相見。諮問。兄答云。我今心有重病。由汝而生。天親又問云。何賜由。兄云。汝不信大乘。恒生毀謗。以此惡業。必永論惡道。我今愁苦。命將不全。天親聞此驚懼。卽請兄爲解說大乘。兄卽爲略說大乘要義。法師總明殊有深識。卽於此時。得悟知大乘理。應過小乘（等文）。
    抄。世親卽讀花嚴（文）問。正見傳文。不云別讀花嚴。如何。答。槃豆傳云。捨是就兄遍學大乘義。後如兄所解悉得解了（已上）次上文云。彌勒菩薩教無著法師。修日光三摩提。如說修學卽得此定。從此定後。昔所未解悉能通達○花嚴等諸大乘經。悉未解了。彌勒於兜率陀天。悉爲解說諸大乘經義。法師並悉通達（已上）今取此等文意。如是引釋歟。
    抄。造十地論（文）問。世親論主見具本花嚴。廣造一部經之論釋歟。答。大疏一下云。世親纔見十地。卽爲論釋（文）問。槃豆傳云。阿僧伽法師殂歿後。天親方造大乘論。解釋諸大乘經。花嚴·涅槃·般若·維摩·勝鬘等。諸大乘經論悉是法師所造（已上）花嚴傳第一云。又別傳云。天親造花嚴經論。旣未獲具本。此十地或見隨得翻之（已上）准此。見具本經。廣造一部經之論釋（見）清涼纔見十地之解釋。豈不違此等論文文哉。如何。答。
    抄。答曰皆不得（文）問。世親菩薩者。何位菩薩哉。答。
    抄。良爲造大乘論（文）問。天竺論師釋花嚴經。但天親歟。爲當通他師歟。答。花嚴傳第一（論譯第五）云。近問西來三藏梵僧。皆云金剛軍菩薩造十地釋論。有一萬二千頌。翻可成三十餘卷。又堅惠菩薩亦造略釋。並未傳此土。于闐國見有其本。實叉歸日已附信索。如得亦擬翻出。又瑜伽菩薩地中。住品內廣寫此經十地品文。次第兼釋。良以此經三賢十聖位分最廣。旣爲諸部之龜鏡。是以造釋者。非一聞（已上）。
    抄。有閹官（文）龍龕云。閹（英廉反。男無精者也。又於檢反。閉門人也。已上）凡大國囚官令守中禁者。幼稚時切其卵。髭鬢共不生。全如女人。然今由經力。髭鬢悉生。男根忽出。故云復丈夫相也。
    抄。歲次大梁（文）大梁酉也。
    抄。後魏安豐郡王（文）此與中山之二王。並是諸侯王。非天子。北澗文集云。古諸侯今知州（云云）知州者。國司也。延明與元熙者二王之名也。宗室英靈者。後魏一屬之中拔群之人。故云英靈。
    抄。樹諸穀楮（文）有本作穀字者。誤也。無何（ナントナクシテイクバクナシクテ）。
    抄。爽有親故暴死（文）親故者。親屬之故人也。論語第四（泰伯第八）云。君子篤於親。則民興仁。故舊不遺。則民不偸（苞氏曰。興起也。人君能厚於親屬。不遺忘其故舊。行之者也。則民皆化之。起爲仁厚之行。不偸薄之矣也。已上）蜀葵。
    抄。鄕閭異之（文）周禮第三（地官司徒第二）云。五家爲比。五比爲閭（二十四家）四閭爲族（一百家）五族爲黨（五百家）五黨爲州（二千五百家）五州爲鄕（萬二千五百家。云云）。
    抄。爲立孝門（文）孟蘭盆新記云。國家凡於州縣。有孝行者。卽賜旌表。榜其門閭。斯亦勸奬之意（已上）。
    抄。弘文館工書張靜（文）太宗·高宗之兩代立弘文館。安置十三經等。如上抄之。工書者。書筆有善巧者也。卽今時云能書也。張靜者。張卽之先祖也。張之（漢朝）張顛（ナント云ヘル）皆是一族。並能書也。今屈請此張靜令書花嚴經。故云爾也。
    抄。樊玄智（文）此是居士也。問。花嚴傳云。樊玄智徑州人也（已上）今何云安定人乎。答。
　　抄。途經㶚橋（文）㶚是水名也。經此水之橋。故云爾也.
    抄。漱以灰水（文）燃藁爲灰.
    抄。卽般若彌伽薄（文）唐本無薄字。但花嚴傳云。于闐國有一沙彌。名般若彌伽。薄有戒行。毎誦花嚴（等文）如此釋者。薄只是語字也。如云於是歟。此花嚴傳初標列中。但云般若彌伽。而薄字也.
    抄。被摧衂（文）醫書云。鼻卹（云云）龍龕云。衂（音內鼻於血也。又女六反。折挫也）.
    抄。寶輅（文）龍龕云。[車*(艹/眞)]（俗於高反）輅（同）𨎲（正音路車也。古天子所乘之車曰𨎲）。
    抄。對波勁敵○潰散（文）。
    抄。詢求定捨（文）。
    抄。慨茲獨善（文）自利修善名獨善也。求法高僧傳下卷云。貞固律師○遇善導禪師。受彌陀勝行。當爾之時。交望棄索訶之穢土。卽欲趣安養之芳林。覆思獨善傷大士行。唯識所變何非淨方。遂往峴山恢覺寺澄禪師處。創蒙半字之訓。漸通完器之言（已上）。
    抄。本州都督（文）和國大宰府云都督。卽是九州大守也。然今但一州大字云都督也。
    抄。餘廣如傳然或（文）花嚴傳云。諮承教海。日盈三百○其坊字褊隘露坐者多。遂使瓶鉢繩床。映滿山谷○然足不出寺。乘五十年。學成禪學者將餘八百。自外希風景。漱波瀾復過乎數信矣。余毎尋傳記。多見古人。雖衡岳惠思。十信顯其高位。台山智者五品標其盛烈。至於奬訓門人。使成其羽翼者。未有如斯之衆也。若非行位超絕俯迹同。凡必是妙德加持。助其弘誘耳。又恒岳之西清涼東南名之大黑山。有清信女。先來盲目常獨在山中坐禪。口忽聞空曰。五台佛光山內。文殊師利菩薩在彼教化。汝可往彼。必得悟道○其間險阻二百餘里。盲女抁手先登。初無引示。脫見之驚起卽受深宗。據斯以言。脫或大聖之權迹耳（等文）又云。端然坐化。時年八十一。貞觀十六年也（已上）。
    抄。依衍法師出家（文）花嚴傳云鄴宲大莊嚴寺衍法師也。休遠二法師者。惠休·惠遠歟。謂幹曰。爲我等者。傳云。謂幹曰。汝與我諸弟子（等文）。
    抄。初學五明諸論（文）花嚴傳云。本婆羅門種。初學五明諸論。天文·書·算·醫·方·呪術靡不該博。後遇見阿毘曇雜心。尋續驚悟深崇佛法○及受具戒。博式通三藏。須之辭小乘師。進學大乘師（等文）准此傳文。可見今抄也。
　　抄。博文瞻學（文）有人云。瞻字可作贍歟。ニキワウ。
    抄。尤明禪性（文）諸本多云禪性。而花嚴傳云禪法也。
    抄。意神理標峻（文）意者。寶意也。
    抄。忽有持笏執名者（文）龍龕云。笏（音忽忽忽也一名手板。已上）有人云。文選注。笏忽也。言備其忽忘（云云）意云。人出仕時。其日內所有事。臨時恐忘却。頸書書付板手持也。故和國公家出仕人皆持之。但日本笏ヨメリ。然玉篇云。笏（呼骨切。珽也。手執者）故知。シヤクトヨム誤歟。執名者。唐土法賓客行他所時。非但以語告某甲來。簡書已名。遣亭主方。其簡名贄。故出行之時必持此贄。故云執名也。橘州文集云。漫贄在手（已上）意云。學無常師。在在處處遍參。故此贄染汚由云也。
　　抄。京兆杜陵人也（文）問。續高僧傳第二十六（或通上）云。釋法順。姓杜氏。雍州萬年人（已上）今何相違乎。答。會解云。准傳記云。姓杜氏。雍州（卽西京京兆府）萬年人也（西京郭下兩縣謂萬年。長安今和尚本住啓夏門外數里杜光村。屬萬年縣界。杜光村卽杜陵也。已上）。
    抄。居山將種葵（文）問。續高僧傳云。甞引衆驪山。夏中栖靜地。多蟲蟻無因種菜（等文）。
    抄。因詣南山（文）續高僧傳云。因行南野將度黃渠。其汎溢厲涉。而度岸。旣峻滑雖登。還墮水忽斷流。便隨陸度。及順上岸。水尋還復。門徒目觀而不測其然（已上）今抄云南山者。
　　抄。別傳云是（文）續高僧傳載于感通篇。而不云文殊化身。
    抄。年十七○太白山（文）佛祖統紀第三十云。藏年十六詣四明阿育王舍利塔。錬一指誓學花嚴（已上）今云。太白山者。終南山。
    抄。奉庭闈（文）嚴親云庭闈。故親教訓云庭訓也。但親名庭者。
    抄。姓王失其名（文）問。胡幽貞感應傳云。垂拱三年○時塵律師報藏公云。今夏賢安坊中郭神亮檀越。身死經七日。却蘇入寺。禮拜見薄塵。自云（等文）懶庵樞和尚心地法門卷上云。賢首國師謂塵律師云。賢安坊中郭神亮。暴亡七日方蘇（等文）又唐本抄云。姓王名明幹。何爲正乎。答。會解云。抄纂靈記云。京兆人。姓王。名明幹等。若花嚴傳乃云。文明元年京師人。姓王。失其名（云云）事同今抄。若胡幽貞一卷傳乃云。垂拱三年四月中。賢首於大慈恩寺講花嚴。後散講謁大德成塵二律師。報賢首云。今夏賢安坊中郭神亮。身死七日後蘇入寺。禮拜薄塵。自云。入冥僧令誦偈曰。若人欲了知（云云）○評曰。賢首自叙乃云。亡其名。苑師修記乃云王明幹。而胡幽貞纂惠英所記。乃云郭神亮。今據花嚴傳云。永隆年中雍州長安縣人。郭神亮梵行清淨。因忽暴終。諸天引至兜率天宮。禮敬彌勒。有一菩薩。語亮云。何不受持花嚴。對曰。爲無人講。菩薩曰。有人現講。何以言無。亮後蘇具向薄塵法師。論叙其事。以此而詳。賢首之弘轉法輪。亞迹參聖徵矣（此傳文）據此乃塵公爲賢首流。乃郭神亮入天宮之事。而胡幽貞叙作入冥之事。叙事不實。此可見矣。然花嚴感應事。若記人不同。說有二三後人讀之。豈肯信之爲實耶。當以今抄引者爲正。必苑師後詢得其名故也（已上）今引花嚴傳。其王氏之事在第四卷諷誦部。郭神亮之事在第三卷智儼傳末。故今云亞迹參聖徵者。賢首續智儼之遺迹（爲言）所引符合現行之傳文。但會解記所揲之抄本云。姓王。名明幹。而現行之抄本并纂靈記共云。姓王。失其名。全同花嚴傳。又會解記上文。釋鐵圍山間結集之事云。今指纂靈記。未見其本（已上）旣不見其本。何必苑師詢得其名之義可決定哉。明知。彼所揲之本是後人妄加也。須以今現行之抄本爲正也。
于時永和元年九月二十四日。於東大寺戒壇院光明臺。書寫之畢
                                                      小比丘覺乘之