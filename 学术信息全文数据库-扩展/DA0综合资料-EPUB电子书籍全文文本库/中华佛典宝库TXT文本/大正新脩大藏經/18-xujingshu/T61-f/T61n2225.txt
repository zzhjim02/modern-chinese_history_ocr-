No.2225
金剛頂大教王經私記卷第一。

沙門曇寂撰

　　今釋此經略有三分。初陳綱緒。次演題額。後解經文。
　　初綱緒者（今擧開題解不須自述矣）。
　　宗家開題云。蝸角民盲羅睺。蚊脥族聾大鵬。況乎法佛三密。四種言語不能及。曼荼四身。九種心識不得緣。
　　解云。此初明小知不及大知。此有二。是初擧喩明顯乘小機絕見聞最大教王。盲聾卽不見不聞之喩也暗用莊子意。彼第一云。連叔曰。然瞽者無以與乎文章之觀。聾者無以與乎鍾鼓之聲。豈唯形骸有聾盲哉。夫知亦有之。又用花嚴如聾如盲喩。亦通矣。蝸角蚊脥同喩小機。羅睺大鵬俱比教王。蝸角者。莊子雜篇曰（第二十五）戴晋人曰。有所謂蝸者。君知之乎。曰然。有國於蝸之左角者。曰觸氏。有國於蝸之右角者。曰蠻氏。時相與爭地而戰。伏尸數萬。逐北旬有五日而後反（云云戴晋人。有道者也。齊惠王。與魏威王戰。惠王之臣惠子。令晋人諫之。晋人擧此喩以喩之）。羅睺。法花文句第二云。羅睺此云障持。障持日者也。是畜生種。身長八萬四千由旬。口廣千由旬。寶珠嚴身○又日放光照其眼。不能得見。擧手掌障日。世人咸言日蝕怪儉。種種邪說。掩月亦如是○昔有婆羅門。聽明廣施。四千車載食。於廣野施。有一佛塔。惡人所燒。卽以四千車。載水滅火救塔。歡喜發願。願得大身。欲界第一。既無正信。好鬪愛戰。以喜施故。生光明城。作羅睺修羅王也。蚊脥。文選第三。鷦鷯賦云。陰陽陶烝。萬品一區。巨細舛錯。種繁類殊。鷦螟巢於蚊脥。大鵬彌乎天隅。將以上方不足。而下比有餘。普天壞以遐觀。吾又安知其小大之所如。善法曰。晏子春秋。景公曰。天下有極細者乎。對曰。有東海有蟲巢於蚊睫。再飛而蚊不爲驚。臣不知其名。而東海有通者。命曰鷦螟。莊子曰北冥有魚。其名曰鵾。化而爲鵬。怒而飛。翼若垂天之雲（文）莊子第一云。北冥有魚。其名爲鯤。鯤之大不知其幾千里也。化而爲鳥。其名曰鵬。鵬之背不知其幾千里也。怒而飛。其翼若垂天之雲。是鳥也海運則將徙於南冥。南冥者天池也。水擊三千里。搏扶搖而上者九萬里。去以六月息者也。法佛三密等。此正明經甚深義。法佛三密者。正指教主毘盧遮那法界體性自性法身（此中與禮懺同。四種身外立法界體性智也）。是佛自證境界故。言語道斷。故云四種言語不能及。釋論第二云。言說有五。云何爲五。一者相言說。二者夢言說。三者妄言說。四者無始言說。五者如義言說。如是五中。前四言說虛妄說故不能談眞。後一言說如實說故得談眞理。馬鳴菩薩據前四故。作如是說。離言說相（文）是釋本論離言說相之文也。前四種者。依楞伽經。第五卽依三昧契經。四種言說是生滅門。配四家大乘。故云四言不及。第五卽眞如門。言說法身說法眞實語故。今除之但云四種。故二教論云。唯有自性法身。以如義眞實語。說是絕離境界。是名眞言祕教。曼荼四身等。此明自受法樂相。二教論下云。又金剛頂瑜祇經云。金剛界遍照如來。以五智所成四種法身。於本有金剛界金剛心殿中。與自性所成眷屬。乃至微細法身祕密心地。超過十地。身語心金剛等（云云）。又云。諸地菩薩無有能見。俱不覺知（云云）。又分別聖位經云。自受用佛。從心流出無量菩薩。皆同一性。謂金剛性。如是諸佛菩薩。自受法樂故。各說自證三密門（云云）。如是等並是自性自受用。理智法身之境。是法身等自受法樂故。說此內證智境界。與彼楞伽法身說內證智境。應化不說文冥會。此則顯教所絕離之處也（文）。
　　解云。曼荼謂三十七等集會。三十七等一一聖尊皆具四身。故能所具並擧云曼荼四身。此是自受法樂境界故。都絕心緣。故云九種心識不得緣。釋論第二云。心量有十。一者眼識心。二者耳識心。三者鼻識心。四者舌識心。五者身識心。六者意識心。七者末那識心。八者阿梨耶識心。九者多一識心。十者一一識心。如是十中。初九種心。不緣眞理。後一種心。得緣眞理。而爲境界。今據前九。作如是說。離心緣相（文）。此釋本論離心緣相之文也。於中八識是生滅門。第九一種生滅所入。法相三論談八識故。是生滅門。二家大乘立九識故。卽生滅所入也。第十心識是眞如門。心識此爲密乘。故總指諸顯教云九種心識。凡釋論有三門。一生滅門。二眞如門。三不二門也。宗家引用釋論亦有二門三門之異。今依二門分別故。生滅門爲顯。眞如門爲密。然二教論生滅眞如二門。總爲修因滿顯教。以不二門爲眞言教。卽是三門分別也。
　　是故名言絕而機水涸。身土隱而應月沒。大惠懇請能仁不許。迦葉至扣寂尊猶閟。海妙但見月光。地藏略讃日蔽。大衍稱其絕離。地論顯其不說。
　　解云。此明自證境界都絕感應也。是故者。踏前起後之辭也。名言絕者。名於法中是遍計攝。言依覺觀稱爲戲論。俱與法體不相應。故云絕。起信論云。是故一切法。從本已來離言說相。離名字相。離心緣相。畢竟平等無有變易。不可破壞。唯是一心。故名眞如。記釋云。是故者。是所執本空故。眞心不動故。由此一切諸法皆卽眞如也。離言說相者。非在言說音聲中故。離名字者。非在文句詮表中故。此二句言語路絕。非聞慧境也（云云）。而機水涸者。機依言教而發聞惠。既絕名言。何有機感。故云機水涸。水卽機感之喩也。夫自樂境界甚深微妙。等覺十地俱絕窺窬。故二教論云。自性自受用佛。自受法樂故。與自眷屬各說三密門。謂之密教。三密門者。謂如來內證智境界也。等覺十地不能入室。何況二乘凡夫誰得昇堂身土隱等者。身謂法身。土卽自證。非是九種住心因人所見。故云隱。法身常現自證長莊。是此身土常恒顯現。不能見聞卽機之過。所謂甚深祕藏者。衆生自祕之耳。非佛有隱也。卽此之謂也。機水涸無。豈有何應。故云應月沒。月卽應現之喩也。大慧下。擧經及論證其義也。初擧楞伽。大惠卽對告主也。二教論下引經云。楞伽經第九云。我乘內證智妄覺非境界。如來滅世後誰持爲我說。如來滅度後。未來當有人。大惠汝諦聽。有人持我法。於南大國中有大德比丘。名龍樹菩薩。能破有無見。爲人說我乘大乘無上法。喩曰。我乘內證智者。是則示眞言祕密藏。如來明記。若人說通。有智之人。不須狐疑。楞伽第二又云。復次大惠。法佛執佛說一切法自相同相故。以執著虛妄體相。因分別心勳習故。大惠是名分別虛妄體相。大慧是名報佛說法之相。大惠法佛說法者。離心相應體故。內證聖行境界故。大惠是名法佛說法之相。大惠應化佛所作。應佛說施戒忍精進禪定智慧故。陰界入解脫故。建立識想差別行故。說諸外道無色三摩拔提次第相。大惠是名應佛所作。應佛說法相。復次大惠法佛說法者。離攀緣離能所觀故。離所作相量相故。非諸聲聞緣覺外道境界故。又第八卷云。大惠應化佛作化衆生事。異眞實相法說。不說內所證法聖智境界。喩曰。今依此經三身說法。各有分齊。應化佛者不說內證智境界明也。唯有法身佛說此內證智若攬後文斯理卽決之（文）。
　　解云。能仁不許者。釋迦此云能仁。卽應化佛。應化佛未曾說眞言祕藏內證智境。故云不許。論喩釋甚明矣。迦葉下。擧涅槃經證。迦葉卽對告主也。經第八（文字品）云。迦葉菩薩白佛言。世尊云何如來說字根本。乃至善男子。有十四音名爲字義。所言字者名曰涅槃。常故不流。若不流者則爲無盡。夫無盡者卽是如來金剛之身。是十四音名爲字本（云云）。住心論第十云。問花嚴般若涅槃等經。皆說四十二字。與此經四十九字何別。答花嚴般若所說字門者是末也。涅槃所說雖是本母。然但說淺略義。祕之深祕義（文）。此經四十九字者。卽指此經及大日經所說字門也。華嚴般若說合字故。非是根本字。故云末。涅槃雖本母。但是淺略未顯深祕。故云寂尊猶閟。意明甚深奧義祕而不顯也。寂謂寂默。牟尼之翻名也。海妙但見月光者。已上二句明應化不說。此明機不及也。大乘同性經下云。東方過阿僧祇恒沙等佛刹。彼有佛刹。名清淨光輪功德莊嚴寶樓界廁。彼佛刹有佛。名開敷精妙具莊嚴神通法界輪一蓋孔聲毘盧遮那安自在王如來○彼佛刹中有菩薩摩訶薩。名海妙深持自在智通（云云）。經說四乘十地。謂聲聞十地。緣覺十地。菩薩十地。如來十地也（如來十地者他受用報身十地也）。然海妙欲見佛身。如來現初地報身。汝見之耶。海妙見之。現第二地報身。汝見之耶。其時海妙但見月光朦朧不能見相好（云云）所引意明海明菩薩於第二地報身。唯見月光朦朧。何況法身色相乎。地藏略讃等。百千頌大集經地藏菩薩請問法身讃（不空譯）云。歸命禮法身。住於諸有情。彼由不遍知。輪迴於三有。其性卽生死。淨時亦復然。清淨是涅槃。亦卽是法身○日月常無垢。以五種覆蔽。雲霧與煙等。羅睺手及塵。如是心光明。覆蔽於五垢。貪愛瞋恚眠。掉擧與疑惑（文）。意明地藏但讃在纒法身而未如祕經云以五智光照常住三世無有暫息平等智身等故是顯略也。大衍稱其絕離者。次引論證。是初釋論也。具云釋摩訶衍論略云大衍。梵漢並稱也。稱其絕離者。歎祕密藏也。二教論擧論五重問答畢云。又曰。何故不二摩訶衍法無因緣耶。是法極妙甚深獨尊離機根故。何故離機。無機根故。何須建立。非建立故。是摩訶衍法諸佛所得耶。能得諸佛。諸佛得。不故。菩薩二乘一切異生亦復如是。性德圓滿海是焉。所以者何。離機根。故離教說故（云云）。喩曰。所謂不二摩河衍及圓圓海德諸佛者。卽是自性法身。是名祕密藏。亦名金剛頂大教王。等覺十地不能見聞。故得祕密號。具如金剛頂經說（文）。地論。謂天親十地論也。彼論釋十地經我但說一分經文云。是地所攝有二種。一因分。二果分。一分者是因分。於果分爲一分。故言我但說一分（文）。二教論上云。華嚴五教第一卷云。今將開釋迦佛海印三昧一乘教義。略作十門。初明建立乘者。然此一乘教義分齊開爲二門。一別教。二同教。初中亦二。一是性海果分。當是不可說義。何以故。不與教相應故。卽十佛自境界也。故地論云因分可說果分不可說者是也。二是緣起因分。卽普賢境界也（云云）。喩曰。十地論及五教性海不可說（文）。與彼龍猛菩薩不二摩訶衍圓圓性海不可說言懸會。所謂因分可說者顯教分齊。果性不可說卽是密藏本分也。何故知然。金剛頂經分明說故。有智者審思之。三大異域。一心別源。廢詮之客。憩郊放牛。絕慮之賓。臨廟待雞。氷照椎輪。摧轅染淨之岳。水波游艇。折楫風水之海。
    此明四家大乘皆在因滿未知不二也。於中初二句總明因滿相。釋論有因滿果滿二門。果滿者謂不二位。因滿者一心三大。於此一心三大開前後兩重。於其前重有八法八門（一心下。分生滅眞如二門。彼二門亦分能入門所入法。三大亦各各分眞生二門。亦各各分能所故。合成十六門法也）後重亦開八門八法。總成三十二法。是云因滿。合不二果滿。總說三十三種。具如論第一卷（二十八紙）今文意明。一心三大各各相分成三十二門。故云三大異域等。域謂區域。一心是本。故云別源也。廢詮之客下。正明四家大乘各住因滿。是初第六住心也。二教論上云。慈恩法師二諦義云。瑜伽唯識二諦各有四重。乃至勝義諦四名者。一世間勝義諦（亦名體用顯現諦）二道理勝義諦（亦名因果差別諦）三證得勝義諦（亦名依門顯實諦）四勝義勝義諦（亦名廢詮談旨諦）前之三種名安立諦。第四一種非安立勝義諦。又云。勝義勝義者體妙離言。迥超衆法。名爲勝義。聖智內證。過前四俗。復名勝義諦。又云。第四勝義勝義諦者。謂非安立。廢詮談旨。一眞法界也（文）。解云。廢詮談旨是彼宗之極處故。擧其宗極云廢詮談旨之客。客謂寓客。未入不二都。故稱云客。次賓亦爾憩郊者。爾雅邑外曰郊。憩息也。言自留止廢詮外郊。未知內證智。故云憩郊。寶鑰云。此位住心之佛未到心源。但遮心外之迷。無開祕藏之寶。斯之謂也。放牛者。於羊鹿牛三車之中。彼爲牛車。故云放牛。寶鑰釋他緣乘名云。緣法界有情故他緣。簡聲獨羊鹿故大名。運自他乎圓性故曰乘
　　絕慮之賓等者。此明第七住心也。此宗談第一義諦中一切戲論息寂滅絕離。故云絕慮。慮卽戲論也。二教論云。龍猛菩薩。般若燈論觀涅槃品頌曰。彼第一義中。佛本不說法。佛無分別者。說大乘不然。化佛說法者。是事則不然。佛無心說法。化者非是佛。於第一義中。彼亦不說法。無分別性空。有悲心不然。衆生無體故。亦無有佛體。彼佛無體故。亦無悲愍心。又云。第一義中如幻如化。誰說誰聽。以是故如來無處所。無一法爲說。喩曰。今依斯文明知。中觀等息諸戲論寂滅絕離以爲宗極。如是義意皆是遮情之門。不是表德之謂。論主自斷入道初門。有意智者留意九思之（文）賓卽客也。其義如前臨廟待雞者。西域記第十云。至馱那揭磔迦國（亦謂大安達羅國南印度境）國大都城圍四千餘里○城南不遠有大山巖。婆毘吠伽（唐言清辯）論師住阿素洛宮。待見慈氏菩薩成佛之處（文）待雞者。卽待彌勒出世三會曉也。論師自執絕空入窟期慈尊者。未知不二妙道故也。故云臨廟等以顯其不極也。氷照椎輪等者。此明第八住心也。氷照喩寂照智。氷喩智體照比智用。寶鑰云。寂光如來融境智而智見心性。應化諸尊願行願而分身隨相。寂而能照。照而常寂。似澄水之能鑒。如瑩金之影像。濕金卽照影。照影卽金水。卽知境卽般若。般若卽境。故云無境界（文）椎輪者。是車之初。最素質者。以喩大白牛車也。陸士衡羽扇賦。夫創始者恒樸。而飾終者必妍。是故烹飪起於熱後。玉輅基於椎輪。文選序云。夫椎輪爲大略之始。大略寧有椎輪之質（文）。言大白牛車妙則妙矣。而比曼荼羅教無盡莊嚴。猶如椎輪比於大輅（淮南子注大輅天子車也）故以椎輪喩白牛也。摧轅染淨等者。染淨謂染淨本覺一乘妙體。故法華開題云。妙法者且有六種淺深。一染淨本覺妙法。二清淨本覺妙法。三一心法界本覺妙法。四三自一心本覺妙法。五一如本覺妙法。六不二本覺妙法。此就六重且分顯密妙法者。初五顯妙法。後一密妙法。又前五中初四顯。後一祕。又四本覺中更有顯祕。初顯後祕。如次可知。今所說經者。染淨本覺之妙法也。何以得知。他受用身應化佛隨機所說故（文）染淨本覺者。是後重生滅門。天台所立不出後重生滅所入一法界心故。摧轅者。喩住自乘不能進。謂因滿一乘大白牛車沈睡於染淨本覺妙樂不欲進後位。故云摧轅。寶鑰云。問如是一法界一道眞如之理爲究竟佛。龍猛菩薩說。一法界心非百非背千是。非中。非中背天。背天演水之談足斷而止。審慮之量手亡而住。如是一心無明邊域。非明分位。水波游艇等。此明第九住心也。水波者。彼宗宗極之喩也。五教章上云。然此一乘教義分齊開爲二門。一別教。二同教。初中亦二。一是性海果分當不可說義○二是緣起因分。卽普賢境界也。此二無二全體遍收。其猶水波。思之可見。游艇者。喩彼所乘。游謂浮游。艇是小船也。風水龍王圓融無礙。高則高矣。而尚在因分可說。未知果分不可說故喩小船。寶鑰云。雖入此宮初發佛。五相成身可追尋。卽此義也。折楫者。亦住自乘之喩也。寶鑰云。風水龍王一法界。眞如生滅歸此岑（文）風水龍王者。生滅所入名。判此住心爲論所說生滅所入三自一心之本覺也。釋論第二（五紙）明所入十名中。第三名出生龍王。此有眞生二門差別。論云。三者名爲出生龍王。此中有二。云何爲二。一者出生光明龍王（眞如所入）二者出生風水龍王（生滅所入）第一龍王以淨光明（純淨法）而爲依止。第二龍王以風水德（染淨二法）而爲依止。二種本法出生龍王亦復如是。一體本法以純淨法而爲其體。三自本法以染淨法而爲其德。乃至無始契經中作如是說。譬如大海中有大龍王。名曰出生風水。從其德頭頂出生澄水（生滅門淨法）從其尾末出生標嵐（生滅門中染法）由是龍故。大海（生滅門）風水（染淨）常恒相續無有斷絕。一心龍王亦復如是。能出一切差別（五有爲）平等（四無爲）種種諸法。常恒相續無有斷絕。又論第三云。風者喩無明住地。水者喩本覺眞心。
    妙雲開塔之朝。金薩灌頂之時。三密祕藏赫神光而曜大虛。五智大我湛妙相以坐靈臺。十六輪王各領自國。四攝宰輔分職利他。恒沙萬德森羅自居。無盡莊嚴塵麻非喩。各奉大日之垂拱。如衆星共北辰。三十七圓智微細住自然。四種曼荼羅本居金剛性。四種法身共陳斯道。十八瑜伽同示此趣。
　　解云。此正明今經也。於中初二句先明此教流傳閻浮之所以也。付法傳上云。第三祖者釋迦如來掩化之後。八百年中有一大士。名那伽閼賴樹那菩薩薩埵（唐云龍猛菩薩。舊云龍樹訛略語也）誕迹南天。化被五印。尋本則妙雲如來。現迹則位登歡喜（云云）。開塔之朝者。龍樹開塔之因緣。具如義訣。恐繁不引。金剛薩埵灌頂之時者。謂於塔內親受灌頂也。付法傳上云。遂則入南天鐵塔中。親授金剛薩埵灌頂誦持此祕密最上曼荼羅教流傳人間（文）。三密祕藏等者。正明流傳。三密祕藏卽指金剛頂經。出生義云。大種性人法緣已熟。三祕密教說時方至（文）既出塔內流于閻浮。故云赫神光等。曜大虛者。卽出塔流世之意也。五智大我等者。自下明金剛頂所說法門。所謂五智十六四攝八供等卽是金剛界曼荼羅法門也。五智大我卽五如來也。五智可知。大我者。疏第五云。大我謂諸如來。成就八自在我。於法得自在者及諸摩訶薩埵也（文）此等諸尊各具三十二相八十隨好。故云湛妙相。法華所謂微妙淨法身具相三十二是也。坐靈臺者。座表所證五方如來所證法門各各有異。毘盧遮那住普門法界門。阿閦住菩提心門。寶生住福德門彌陀住智慧門。不空住精進門。其所坐。師子座·象座·馬座·孔雀座·迦婁羅座。卽表此義。五種雖異而都言之則不出心蓮。故云坐靈臺。靈臺者。心之異名也。莊子雜篇（第二十七三）靈臺者。有持而不知其所持。而不可持者也。注靈臺心也。十六輪王者。謂十六大菩薩。所持三昧各各不同。故云各領自國。金剛薩埵主本有菩提心。乃至拳菩薩主悉地成就等是也。四攝宰輔者。四攝謂鉤索鎖鈴。宰謂主宰。各宰一職也。輔謂輔佐。各輔政事。故云分職利他。輔佐法王行如來事也。此中五佛喩垂拱之君。十六菩薩喩萬國君長。四攝比朝廷百揆。四波八供略而不明也。恒沙萬德者。此二句明現劫十六尊五類諸天乃至無盡無餘諸佛也。恒沙萬德者。祕經云。各於五智光明峯杵。出現五億俱胝微細金剛。遍滿虛空法界也（文）。二教論釋此文云。此明三十七尊根本五智各具恒沙性德（文）。所謂各具五智無際智。謂之恒沙萬德。森羅謂多羅列也。自居者。自謂自爾。猶言法爾。居謂居住。言一一功德皆是法爾常恒不壞法身。簡彼暫現卽隱佛身。故云自居。祕經次文云。常於三世不壞化身利樂有情。無時暫息。卽是也。無盡莊嚴者。恒沙萬德顯現於外。是云無盡莊嚴。卽曼荼羅之異名也。第一疏云。佛從平等心地開發無盡莊嚴藏大曼荼羅已。還用開發衆生平等心地無盡莊嚴藏大曼荼羅。妙感妙應皆不出阿字門（云云）又云。如來亦爾。將必定師子吼宣說一切智門。故先奮迅示現無盡莊嚴藏。所謂莊嚴者。謂從一平等身現一切威儀。如是威儀無非密印。從一平等語普現一切音聲。如是音聲無非眞言。從一平等心普現一切本尊。如是本尊無非三昧。然此一一三業差別之相。皆無邊際不可度量。故名無盡莊嚴也。塵麻者。擧喩顯無盡義。塵謂微塵。義訣云。以一切世界末爲微塵。此諸世界尚不知數。況復爲塵一塵一佛（文）麻謂油麻。蓮心軌云。諸佛如胡麻遍滿虛空界。各奉大日等者。此二句正明曼荼羅相。無盡莊嚴海會諸尊。圍繞中央毘盧遮那。謂之曼荼羅。奉請奉仕。表眷屬義。大日是曼荼羅主故。以喩君王。故云垂拱。第三釋曼荼羅義中云。若以輪王灌頂方之。則第三重如萬國君長。第二重如朝廷百揆。第一重如宗枝內弼。中胎如垂拱之君。故花臺常智爲大漫荼羅王也。如衆星等者。論語第一云。子曰爲政以德。譬如北辰居其所而衆星共之。疏皇侃云。北辰者北極紫微星。所福地也。衆星謂五星及二十八宿已下三星也。三十七圓智等者。此二句嘆曼荼羅德。一切諸法至極醇熟。平等一味（無比味所謂醍醐也）一處聚集（聚集義）云曼荼羅。謂三十七智其相各別皆悉一相一味（文）到於實際更無少分未等一法未滿。故云圓智。聖位云。佛德三十六皆同自性身。禮懺云。如上金剛界大曼荼羅三十七尊並是法佛現證菩提內眷屬毘盧遮那互體。卽是也。微細住自然者。祕經云。大日金剛峯微細住自然。今是轉用明三十七智與本法身無地二無別。故云三十七圓智微細等。微細者。虛空無礙義。謂三十七智衆相差別。不泯差別互相融會。是云微細。下文云。一一福德資糧。一一智慧資糧。住於果位量同虛空。然各各分齊。各不雜亂。又各各智相。法住法位。性相常住。無有變易。故云住自然。又華嚴大疏第三十四（下九三）云。達磨馱都此云法界。亦云法爾（文）法爾卽自然。亦法界者。卽實際。疏第一云。由此衆德皆悉一相一味。到於實際。故名集會。故知三十七尊皆住實際云住自然也。四種曼荼等者。所謂大三法羯也。此嘆所說法也。居金剛性者。金剛性所謂阿字門。疏第十二云。阿字門如來金剛性而功德藏具足無缺常住妙理之門也（文）。所說法門無量無邊不出四曼。四曼者。●●●●四字。其體阿字。故云本居金剛性。聖位云。自受用佛從身流出無量菩薩皆同一性金剛性。亦卽是也。四種法身等者。此二句能說教主。謂一一諸尊皆具自性受用等四種法身。爲自受法樂故各說此經。故云共陳此道。寶鑰下云。眞言密教兩部祕藏是法身毘盧遮那如來與自眷屬四種法身。住金剛法界宮及眞言宮殿等。自受法樂故所演說。十八會指歸等其文分明。十八瑜伽等者。謂金剛頂一十八會。會會雖異。皆說三十七尊瑜伽法門。故云同示此趣也。
　　斯乃不捨此身頓證佛位不共佛法速疾神通之教也。自非輪王種性祕密加持。何能聞不思議法信難信之教。
　　解云。初二句嘆祕經頓成功德也。故總指上所說云斯乃。大日經第三云。不捨於此身逮得神境通遊步大空位而成身祕密（文）身祕密者。謂證得法身三密（具如卽身義釋）卽是頓證佛位也.不共佛法者。釋經云。純一者表如來瑜伽。不與三乘同共教。故唯如來究竟內證。不共佛法。法圓樂智（文）速疾神通之教者。疏第一云。龍樹以爲。如人遠行。乘羊去者久久乃到。馬則差速。若乘神通人於發意頃便至所詣。不得云發意間云何得到。神通相爾。不應生疑。則此經深旨也。又釋眞言道清淨句法云。所謂清淨句者。卽是頓覺成佛神通乘也。自非輪王等。此明感應勝相也。輪王種性者。簡三乘機而明祕教相應機。機教相應入灌頂壇受祕密戒者。總云輪王種性。疏第八擧輪王太子灌頂職位。以顯法王子灌頂相者。意在此矣。然疏第一釋第三劫菩薩中。擧輪王太子喩以明初地淨菩提心功德彼釋明初地正所被機。今是轉用少分相應機亦稱輪王種性。若云不爾。未得初地者豈無入灌頂而修行此法乎。故第三卷云。以先安住心諦理人自不可多得。但使從本淨流出已。正趣是中者卽可運無礙慧爲建立悲生曼荼羅也。應思之。又聖位經云最上乘者。出生云。大種性人。菩提心論云。上根上智人等皆是也。祕密加持者。明法佛神變加持。凡祕密經所要。所謂諸佛加持護念。故大日經名神變加持經。夫毘盧遮那常住大悲加持三昧。有機則應。猶如方諸向月水降圓鏡向日而火生。謂之祕密加持。以加持故卽能發生宿殖之機。若其不爾凡夫豈得聞甚深法而生信乎。故云何能聞不思議之法等。疏第四（三十一）云。十方世界諸衆生。少有志求聲聞者。求緣覺者復少。求大乘者甚希有。求大乘者猶爲易。信此法者最爲難。故以普眼觀之。堪受是法者。猶須彌大海之塵渧耳。
　　於綱緒中私開十門。一辨能說教主。二明說經時分。三演說經會處。四明經本不同。五述經本支流。六明結集異說。七辨流傳緣起。八演教體。九辨宗趣。十明所被機根。
　　第一辨能說教主者。經云。一時薄伽梵。乃至常恒住三世一切身口心金剛如來。理趣釋云。婆伽梵者。能破義也。所破卽四魔也（文）。夫薄伽梵有多義中。獨取能破義者。意爲明法身斷德義也。故知。薄伽梵者卽自性法身也。疏第一云。薄伽梵者卽毘盧遮那本地法身。本地法身卽是自性法身也。二教論云。自性自受用佛。自受法樂故。各說三密。謂之密教。又云。唯有自性法身。以如義眞實言。能說是絕離境界。是云眞言祕教。金剛頂經是也（文）。破四魔者。卽自受用德也。故第十四（二十五右）云。毘盧遮那世尊正等覺坐菩提座。觀十二字眞言四魔降伏。此法界現生三處流出天摩降者。謂大日如來坐菩提場時。平等觀法界而說十二句眞言王。卽以此力能降四魔除其罪垢也。然四種魔中。三摩無色。是佛於阿迦尼吒天時。已降伏之。唯天摩有相。爲欲令世界中知自在力故。復於此土而現伏天摩也（文）。應知毘盧遮那世尊。於尼吒天降伏三摩。成最正覺。稱爲自受用佛。卽是此經教主也。已降四魔故稱云婆伽梵也。問自性自受是二身名。何故合呼云自性自受。答自性理也。自受智也。智證於理。爲自受用。爲顯理智冥會稱云自性自受。其實是自受用佛也。故性靈集第九云。理佛智佛祕宮受樂。乃至密則本有三密以爲教。具說自證理。如義語眞實說者也。理佛智佛者。謂理智冥會。卽自受用佛也。故五密軌云。若依毘盧遮那佛自受用身所說內證自覺聖智法（云云）二教論引此文釋云。是金剛頂所談毘盧遮那佛自受用身所說內證自覺聖智法者。此則理智法身之境界也。
　　第二說經時分者。今此經自受法樂常恒三世不絕說故。以一切時爲其說明。故經云。常恒三世一切身口意金剛如來（云云）大日經第一云。毘盧遮那佛一切身業一切語業一切意業。一切處一切時於有情界宣說眞言道句法（文）又經云一時。梵云●●●。●●●者。一義（見第六疏）等義。故知一時者。卽是一切時也。然小野纂要云。若准釋迦說教次第。法花後說眞言教。金剛頂三十七尊出生義云。起化城以攝之。由糞除以誘之。及干大種性人法緣已熟。三祕密教說時方至。遂却住自受用身。據色究竟天宮。入不空王三昧。普集諸賢聖削地位之漸階。開等妙之頓旨（文）若依出生。次法花說此經。其時分明。云何會釋。凡此經宗有淺略深祕二重說。出生所說淺略隨他說。隨於機情定其說時也。所謂一切時者。隨自深祕說。若約佛界。則與自眷屬常恒說法。機根熟者則入說會。聽味妙法。是故約機云乃至遂却住自受用身等。既云自受其實是常恒說也。慈覺疏引出生會云。若依此文（出生義）應云大日如來說法有時。何故今云一切時耶。答此亦且就一分機熟而爲時。至是非謂爲普說之時。又云。大興善寺傳法阿闍梨云。諸宗所立皆是隨機。若准實義辨說毘盧遮那如來說法時。應云一切時也。
　　第三辨說經會處者。經云。一切如來遊戲處住阿迦尼吒天宮中大摩尼殿（云云）明其會處亦有淺深二門。若淺釋者。卽所謂第四禪色究竟天是也。若深解者。謂隨如來有應之處無非此宮。卽是常恒不斷之說處也。祕經云。唯此佛刹盡以金剛自性清淨所成密嚴華嚴。以諸大悲行願圓滿諸有情福智資糧之所成就。慈覺疏云。言阿迦尼吒天者。不是世間所說三有色界頂天。是則毘盧遮那心中本有大菩提心光明心殿。故瑜祇經云。金剛界遍照如來。以五智所成四種法身。於本有金剛界自在大三昧耶自覺本初大菩提心普賢滿月不壞金剛光明心殿中（云云）阿迦尼吒此云色究竟。心是諸法究竟所歸故。爲究竟。故華嚴云。三界唯心也。實相功德妙住之境。金剛五智心王都故。爲天王宮（文）良惟色究竟之稱。足表密嚴會場。祕密心殿實有所以歟。
　　第四辨經本異者。此有二。先辨其異。次正明今所釋經。初辨異者。開題云。此經都有十萬偈十八會。通號金剛頂瑜伽。別名者隨會樹號。初會名一切如來眞實攝大乘大教王。卽此經是也。乃至此十八會瑜伽。或四千頌。或五千頌。或七千頌。都成十萬頌。又一本開題云。是經有十萬頌三百卷（大般若經二十萬頌譯爲六百卷應併思矣）又大日經開題云。此經總有三本。一法爾常恒本。諸佛法曼荼羅是也。二分流廣本。龍猛所誦持傳十萬頌經是也。三略本。有三千頌（云云）又依義訣。彼塔內本都有三本。一無量頌廣本。訣云。其大經本。阿闍梨云。經夾廣長如床。厚四五尺。有無量頌。在南天竺界鐵塔之中（云云）又云。菩薩大藏塔內廣本絕世所無。二次略本（開題云。分流廣本是也）訣云。此經有百千頌。廣本非此土所聞。是諸佛菩薩等甚深祕密境界相。亦非聲聞緣覺及人天小智之所聞知。此地梵網經兩卷。從此經中出淺略之行相也。其中廣相未有堪。此略瑜伽西國得灌頂者說授相付。而其廣本亦不傳之。其百千頌本。復是菩薩大藏經中次略本也（文）。次略本者。是龍樹大士於塔中所記持之經也。又訣明此義云。此大德至心懺悔發大誓願。然後得入此塔中。入已其塔尋閉。經於多日讃此經王廣本一遍。謂如食頃。得諸佛菩薩指授所堪記持不忘。便令出塔。塔門還閉如故。爾時書寫所記持法。有百千頌。此經名金剛頂經者。菩薩大藏塔內廣本絕世所無。三略本。訣云。此經百千頌本。此國未有。此略本者。於開元之初。金剛菩提三藏云。我從西國發來度於南海。其有大船三十餘隻。一一皆有五六百人一時同過大海。行至海中逢於大風。諸船及人竝皆漂沒。我所附船亦將沒。爾時兩本經夾。常近於身受持供養。其時船主見船欲沒。船上諸物皆擲海中。當時怖懼忘收經夾。其百千頌亦擲海中。唯存略本（文）。此略本者。恐是略出經（金智譯）所云四千頌者。海雲記云。金剛頂梵夾略本四千偈。中本十萬偈。廣本則無量百千俱胝那庾多微塵數偈（文）。今統衆說總有四本。一無量頌廣本（唯在塔內不傳此土也）二百千頌本（宗家云分流廣本。海雲云中本）略本有二。一四千頌（金智譯略出經）二三千頌（不空譯大教王經也）問宗家所謂法爾常恒本與訣所謂無量頌本爲同爲異耶。大經要義辨其異云。法佛恒說者。指性海常談故。不可當結集本。彼塔內本。既定經夾云四五尺。結集云無量頌。非法爾。彼性海談者。金剛頂經略釋云。雙圓性海常談四曼自性。重如月殿恒說三密自樂。人法法爾興廢何時。機根絕絕正像何別。
　　次明今所釋經者。卽大廣智三藏所譯三卷經是也。依十八會指歸初會有四大品。一金剛界品。二降三世品。三遍調伏品。四一切義成就品。於中第一三四各說六曼荼羅。第二一品獨說十曼荼。總合成二十八曼荼羅也。今此經。別譯第一金剛界品中。大曼荼羅成身一會。爲三卷故。其品題云金剛界大曼荼羅廣大儀軌品。金剛頂經略釋云。初會中有四品。乃至四品中各具四智印。初品四印中。先廣說大曼荼羅儀則。故云儀軌品。然宋譯三十卷教正譯初會全分故。總具四大品二十八曼荼羅也。今此經。對彼宋譯當從彼初卷至第六（二十九紙）卷。然彼經。闕四大品中各一印曼荼羅。恐是梵本有異故耳。又依宋譯及指歸文。初會終說諸部祕密成就助成方便（宋譯第二十四(六丁)所明一切如來攝眞實。一切儀軌隨應方便大教理分第二十三之一已下四分是也。經卷云。自下四分並諾佛祕密教理所攝也）。兼說普賢菩薩降於閻浮現釋迦身八相作佛等事。如是總第一會也。今且出初會六曼荼羅。
    金剛界品。
    金剛界大曼荼羅。成身會。
    陀羅尼曼荼羅。三昧耶會。
    （宋譯經題云。金剛祕密曼荼羅廣大儀軌分。然經中云。大毘盧遮那如來入一切如來金剛總持三昧出生金剛加持。故云陀羅尼曼荼羅。又三十七尊眞言中皆有玉呬野語。故云祕密曼荼羅也。）
    微細曼荼羅。微細會。
    （三十卷第七云。金剛智法曼荼羅廣大儀軌分。經中云。爾時俱德金剛手。復入一切如來微妙金剛三摩地（云云）三十七尊眞言皆有速（引）叉摩（二合）句。此翻微妙。亦云微細。）
    一切如來廣大供養羯磨曼荼羅。供養會。
    （又經第八。金剛事業曼荼羅廣大儀軌分云。爾時具德金剛手。復入一切如來無上供養廣大儀軌舒遍羯磨三昧（云云）。）
    四印曼荼羅。四印會。
    （又經第八（十一）現證三昧大儀軌分第五云。爾時具德金剛手。以自加持及世尊毘盧遮那加持力故。宣說一切如來部所生一切如來族大儀軌廣大法用攝一切成就事業悉地四印曼荼羅（云云）。）
    一印曼荼羅。一印會。（三十卷經不說之也）
    然現圖金剛界曼荼羅總圖九會。於此六曼荼加理趣。降三世羯磨會。降三世三昧耶會。總成九會。其理趣會卽第六會也。三世二會於物會中。降三世曼荼羅而開出也。
　　第五辨經本支流者。龍樹所誦十八會十萬頌經總爲本部。其餘皆從此而分出故。總爲支流也。故略出經云。我今於百千頌中金剛頂大瑜伽教王中。爲修瑜伽者成就瑜伽故。略說一切如來所攝眞實最勝祕密之法（文）三十卷教王出初會全分。三卷教王出初會有四品中之第一品。故皆是本部之支流也。今具擧諸經辨之。
　　金剛頂瑜伽略出經念誦法經四卷（金剛智譯）。
　　（此經多分略出初會。兼雜他會說。總說四會。於中成身羯磨三摩耶三會。從初會金剛界品所說大曼荼羅中第一金剛界大曼荼羅出。大供養一會從第四廣大供養羯磨曼荼羅出。又說召罪。摧罪。業障除等印明。是皆從第二降三世品出(見三十卷經第十。十紙)此外初起行住作法並正覺壇十三尊曼荼等。皆是應從餘會中而出矣。）
　　金剛峯樓閣一切瑜伽瑜祇經一卷（金剛智譯）。
　　（古來有二義。一此經十八會外深祕經(云云)一凡金剛頂不可出十八會。故此經亦十八會所攝(云云)。）
　　金剛頂修習毘盧遮那三摩地念誦法一卷（金智譯）。
　　（心覺發問集意。此軌從金剛界品所說一印曼荼譯出。依十八會指歸一印曼荼羅具十七尊。十七尊者大日爲中四波八供四攝總成十七尊。此軌中亦說此十七尊也。）
　　虛空藏求聞持儀軌一卷（善無畏譯）。
　　（此軌從初會中一切義成就品而出。彼品說寶部法。金剛頂開題云。第四一切義成就大品中說六曼荼羅。此中說寶部虛空藏法(云云)儀軌內題下注云。出金剛頂一切義成就品。）
　　金剛頂蓮花心念誦儀軌一卷（不空譯）。
　　（此軌有成身羯磨三昧耶大供養四會。與略出經其義相同。此等外有慾大樂等印明。應是從第六理趣會中而出矣。）
　　金剛頂三十七尊分別聖位經一卷（同譯）。
　　（出金剛界品第一曼荼羅中成身會）
　　金剛頂壽命陀羅尼經一卷（同譯）。
　　金剛頂壽命陀羅尼儀軌一卷（同譯）。
　　（此二本出初會第二降三世品）
　　大樂金剛不空眞實三昧耶經一卷（同譯）。
　　金剛頂瑜伽他化自在天理趣會普賢修行念誦儀軌一卷（同譯）。
　　（此二經從第六會而出）
　　金剛頂瑜伽金剛薩埵五祕密修行念誦儀軌一卷（同譯）。
　　（此軌應是從第十三中而出。指歸云。復說祕密中曼荼羅十七尊支分。共成五尊同居一蓮臺等故。）
　　金剛頂勝初瑜伽中略出大樂金剛薩埵念誦儀軌一卷（同譯）。
　　金剛頂勝初瑜伽普賢菩薩念誦法一卷（同譯）。
　　大樂金剛薩埵修行成就儀軌一卷（同譯）。
　　（此三本從第八會而出。彼會名勝初瑜伽故。）
　　金剛頂一切如來眞實攝大乘現證大教王經二卷（同譯）。
　　（此經大都與蓮心軌同也）
　　諸佛境界攝眞實經三卷（罽賓三藏般若譯）。
　　（此經亦應從初會金剛界品而出。然與不空所譯三卷教王等說相大異）
　　佛說一切如來眞實攝大乘現證三昧大教王經三十卷。
　　（施護三藏宋朝太平興國年中翻。初會四大品皆具。）
　　佛說最上根本大樂金剛不空三昧大教王經七卷。
　　（法賢三藏宋太平興國中譯出。是十八會中第六會廣本也。不空所譯理趣經彼會略本。故段段曼荼羅等不說之。七卷經具說之。又明世出世間種種悉地。與指歸說符合矣。）
　　佛說一切如來金剛三業最上祕密大教王經七卷（施護譯）。
    （十八會中第十五會名祕密集會瑜伽。此經應是從彼會出。檢其說相與指歸文最符合矣右多依杲師抄出之。）
　　第六判結集淺深者。慈覺疏云。佛於六波羅蜜經中。收攝法會以爲五分。一素恒覽。二毘那耶。三阿毘達磨。四般若波羅蜜多。五陀羅尼門。而擧五人以爲滅後傳教者。謂阿難。鄔婆離。迦多衍那。曼殊室利菩薩。金剛手菩薩。如次令各受持一藏。若依此義者。應云金剛手之我聞也。若依結集伴者。義通阿難。亦將阿難故。智度第一百云。佛滅度後。文殊師利彌勒諸大菩薩。亦將阿難集是摩訶衍。是故義亦通也（文）。智證大日疏鈔亦大同此釋也。辨云。此釋不可依。智度云集是摩訶衍。不云集陀羅尼藏。明摩訶衍者。是顯諸大乘。非陀羅尼藏也。阿難何關金剛頂陀羅尼藏結集乎。應知此釋不解祕密義也。祕藏記云。結集修多羅藏（阿難）毘尼耶藏（優婆離也）阿毘達磨藏（迦旋延也）般若藏（文殊）祕密藏（普賢）是守護國界經所說。又顯教中說云。佛滅度後。普賢文殊菩薩。率阿難於鐵圍間。結集諸經。是則總。守護國界經所說別耳（文）。解云。總者與智度說同。總云摩訶衍。別者如守護經。別開陀羅尼藏。爲金剛手所持。應知金剛頂等祕密陀羅尼藏。唯金剛手結集。阿難不關也。況且自性法身與自眷屬各說三密門。謂之金剛頂大教王。既云與自眷屬。阿難何關。又大日經開題云。問何人如是指言。答有三釋。初●●●●之詞也。次●●●●親之指言也。三●●爾有。無人增減。無人增減●●●●者。金剛薩埵釋云。離傳聞出工言。我金剛薩埵親大日尊聞也。復次廣眼尊親指自證境表如寶智說。言如是我聞覺知（此釋眞僞未審。然義甚深故今用之）解云。有三重釋。第一與守護說同。卽是金剛薩埵結集故。自指云如是我聞。第二是一重深釋。海會諸尊皆悉如來。能聽所聽皆金剛性。一體無異。唯是一毘盧遮那。故云●●●●親之指言也。第二十卷疏明金剛手觀音等種子皆悉具因行證入方便五義畢云。以是義故金剛手者。卽是大日如來。觀世音亦是大日如來。文殊師利者亦是大日如來。乃至鬼神八部。一一亦有此義。亦卽是成大日如來。體雖是一而義各異。所以瑜伽中云。毘盧遮那言。我卽是文殊觀音等。我卽是天。卽是人。卽是鬼神。卽是龍象。如是等無不卽是者由此義也（文）今且分別說聽。大日爲教主。金手爲對告主。其金剛手卽毘盧遮那故。金剛手聽卽是大日自聽。故云如是我聞。第三約法。是祕中深祕也。凡此經自受法樂法爾常恒說。故云●●爾有。大日經云。此眞言相。非一切諸佛所作。不令他作。亦不隨喜。何以故。以是諸法法如是故。若諸如來出現。若諸如來不出。諸法法爾如是住。謂諸眞言。眞言法爾故（文）。法自說法。法自聽法。故云無人增減。第十一疏云。此阿字卽是佛口。卽是佛心。卽是說者。卽是聞者。法界依力。無等之力而生。平等語表出無量聲。卽是如來普門導利之語業作用也（文）。又梵網開題云。一一字字句句。皆是諸尊法曼荼羅身也。因緣結集學彼本有不得自由（云云）。是故金剛薩埵結集時。安如是我聞之詞。其源依毘盧遮那親指之言。毘盧遮那亦作始說之。法性法爾離造作所成。一字一文遍法界。無始無終亙三世。各各聲字帶理趣。法然而有故離佛天人造作（文）意明。金剛薩埵結集時。安如是我聞之語者。學彼法然本有而云如是。如是者。顯法爾義。故劉虯注無量義經云。至人說法。但爲顯如。唯如爲是。故云如是（文）法住法位稱如。第七云。龍樹云。此中法位卽如是之別名（文）爲顯此法爾如云是。故知顯法住法位。常恒如是非是佛自作。故云如是。我今結集亦復如是。結集法爾說聽而非造作。正顯此義云如是。夫宗家建立法爾常恒經本故。於其結集亦立法爾義。是祕密不共甚深之妙旨也。
　　第七明流傳緣起者。此亦有二。初總明閻浮流傳。次明大唐翻譯時節。初閻浮流傳者。毘盧遮那於自證宮授之金剛薩埵。金剛薩埵自持在南天鐵塔。以待龍樹開見。佛滅度後八百年中。龍樹大士自入塔內。親隨薩埵受之。從厥以來次第相承流傳閻浮。性靈集第九云。如實智雷震於法界殿。祕密曼荼傳於閻浮提。從金剛薩埵傳授龍猛菩薩。師師相傳迄今不絕（文）金剛頂義訣云。其大經本。阿闍梨云。經夾廣長如床。厚四五尺。有無量頌。在南天竺界鐵塔之中○時有大德。先誦持大毘盧遮那眞言。得毘盧遮那而現其身及多身。於虛空中說此法門及文字章句。次第令寫訖卽滅。卽今毘盧遮那念誦法要一卷是。時此大德。持誦成就願開此塔。於七日中遶塔念誦。以白芥子七粒打此塔門乃開。然後得入此塔中。入已其塔尋閉。經於多日誦此經王廣本一遍。爲如食頃。得諸佛菩薩指授所堪記持不忘。便令出塔。塔門還閉如故。爾時書寫所記持法。有百千頌。此經名金剛頂者（文）（此中稱大德者。卽龍樹菩薩。具如付法傳引十卷楞伽辨之）又付法傳下云。金剛智三藏說。如來滅後有一大德名龍猛。卽蒙薩埵灌頂加持。誦持所有祕密法門。宣布人間。又如前楞伽經如來懸記是其明證（文）。
　　次明翻譯時節者。貞元錄第十五云。至癸已年天寶十二載令赴河西至武成城住開元寺。譯金剛頂一切如來眞實攝大乘現證大教王經三卷。行軍司馬禮部郎中李希言筆（云云）開元二十九載之秋金智示寂。其後不空三藏再詣南天。謁於龍智傳受大本金剛頂經等。天寶五載還于唐國。至十二年於武威城開元寺譯十卷經。三卷教王卽其隨一也。吾大師入唐求法。大同元年歸朝。載錄奏進。是本朝之流傳也。
　　第八演教體者。若順常途教。或以名句文爲體。如唯識論（第二。三紙已下）或唯以聲爲體。如雜集論（第一七紙）或具前二方爲其體。如維摩經（菩薩行品）或以唯識爲體。如無性論（第一）或以眞如爲體。如起信論等。乃至大唐天台賢首等諸師各各不同。具如彼疏記。今此經以要言之。曼荼羅爲體。曼荼羅者。卽諸尊各各三昧。於自證會自受法樂各說三密卽是教體也。經初所說五相眞言。是五佛三昧。次說金剛薩埵等諸大菩薩眞言三昧是也。又諸尊各各音聲及名句文等攝常途所謂聲名句文等。又其各各三昧。所謂唯識眞如。乃至法藏等所立海印炳現等。一一皆攝盡更無有餘。故稱云攝眞實大教王。諸佛境界攝眞實經第一云。我今說是深妙法（三十七尊眞言三昧）三世諸佛心中之心。一切如來佛法攝入此經。一切佛法從此經出。是法名爲一切如來眞實境界大乘瑜伽微妙對法（云云）。又其所謂諸尊三昧卽是衆生自心。於中五佛四波是心王花藏。十六尊等無盡諸尊。卽是所具百法心數眷屬。故大日經疏第五云。內心妙白蓮者。此是衆生本心。妙法花陀利花祕密幖幟。華臺八葉圓滿均等如正開敷之形。此蓮華臺是實相自然智慧。蓮花葉是大悲方便也。正以此藏爲大悲胎藏漫荼羅之體。其餘三重是從此自證功德流出諸善智識入法界門耳（文）。以此准知今此金剛曼荼羅無盡海會。亦卽衆生自心圓明月藏。迷此心者稱爲衆生。悟此心者名爲諸佛。迷悟雖異不出此心。是以諸佛皆說此心。而令衆生如實悟入。故實以此心爲體卽非他也。此心卽是曼荼羅。第十二釋摩訶薩意處云。卽指此衆生自心之處卽一切諸佛大悲胎藏漫荼羅也。故知今此教體廣之則曼荼海會無盡莊嚴諸尊三昧。統之則衆生一心普賢圓明本具月藏也。
　　第九宗趣者。當部所崇曰宗。宗之所歸曰趣。宗有總別。總謂三密爲宗。兩部雖異不出三密平等法門故。故出生義云。法緣已熟三祕密教說時方至（文）疏第一釋越三時如來之日加持故身語意平等句法門云。平等法門則此經之大意也。又三密平等卽眞言義故。總云眞言宗。疏第一云。眞言梵曰漫怛羅。入眞言門略有三事。一者身密門。二者語密門。三者心密門（云云）。其別者。兩部異宗。彼名胎藏宗。此名金剛頂宗。胎藏名理。金剛稱智。愚按妙（興教大師）云。問何以得知金剛界是智。胎藏界是理。答祕藏等中分別說故。又胎藏大日住定印是表圓寂也。金剛大日結智拳印卽顯大智也。又云。胎藏之名已是理之攝持不共等義。金剛之稱亦是智之能破能勝等義。又胎蓮花爲宗。理之清淨攝持不共等義故。金月輪爲宗。表智之能照能破明了等義（云云）。一心本法雖體性平等。理智功德義門不雜亂。故於不二獨尊之境界開兩部理智曼荼。理攝持故胎藏九尊凝乘蓮之相。智光照故金剛五佛嚴坐月之貌。點塵身雲恒沙心數亦以如是。論其法體全理全智無妨無礙也。又不二義章云。卽理是智謂之金剛。卽智是理謂之胎藏。已各圓滿何互相對。各離待對俱居不共。又云。若擧金胎藏不出此外。若胎爲主金剛攝入此中。各獨尊無比。不二唯一。相卽互融。輪圓周備（文）今正金剛頂爲宗故。金剛頂名通十八會。具如下解。趣者。謂境行果。境謂所觀境圓明月輪。故經云。我見自心形如月輪。行謂三密。果卽五相。故菩提心輪云。凡修習瑜伽觀行者。當須具修三密行。證悟五相成身義（云云）。
　　第十明所被機根者。此亦有二。一正被。二普通。初正被者。出生義云。大種性人。法緣已熟。三祕密教。說時方至。遂却住自受用身。據色究竟入不空王三昧。普集諸聖賢。削地位之漸階。開等妙之頓旨（云云）。大種性人者。簡三乘一乘一切顯機。今眞言門菩薩。受身語意戒。生在佛家者（初地位也）稱族姓子。卽大種姓人也。第五疏云。初句言佛子者。梵云矩羅是族義。部義。補怛羅是男子義。若世諦釋。於四姓中。生皆名大族。故云族姓子。今得生如來家。於諸族中最爲殊勝。故名族姓子。經云若族姓子住是戒者當以身語意合爲一者。此戒梵云三縛羅。是共緣共成此戒之義。所謂惠方便等所集成（云云）理趣釋云。毘盧遮那如來名遍照（教主）報身佛（自報）於色界頂第四禪色究竟天成等正覺。爲諸菩薩說四種自證自覺聖智（云云）。此諸菩薩者。卽大種姓人。故得聽味自覺聖智也。又大日經云。復次眞言門修行菩薩行諸菩薩。無量無數百千俱胝那庾多劫。積聚無量功德智慧。具修諸行無量智慧方便皆悉成就（文）應知對一切顯機云眞言門修行菩薩。正是此經正機也。
　　次普通機者。金手發問佛隨問答者。非但爲會座大菩薩等。其實爲欲遠及未來令有緣者皆入此道。故理趣釋云毘盧遮那。在大衆中爲未來有情修瑜伽者。對諸十地菩薩。說受持讀誦具修行福利。速滅無始時來無量諸重業障。乃至未來際以悲愍廣大願力。周遊六趣利樂有情。由聞及修不染不受諸不善異熟業。獲得世間出世間殊勝悉地。卽於大十六生作金剛薩埵菩薩等。乃至金剛拳菩薩。最後身便成毘盧遮那身也（文）。又云。佛告金剛手菩薩。若未來有情聞此中修理趣福利。心不獲豫能發淨信修行。則現世惡報及來生能轉定業。疾證無上菩提也（文）。應知今日入灌頂壇。隨分修瑜伽者。皆是密乘有緣之人。若如說修行。成就世間出世間悉地豈是唐損乎。故大日經說三劫六無畏次第漸入相。疏第三云。漸次證入者。如初無畏時。以聲字觀修曼荼羅行。第二無畏於有相觀中修曼荼羅行。乃至第六無畏於平等心中修曼荼羅行。離垢以去各於自地觀心中修曼荼羅行（云云）。又釋第一無畏云。佛言祕密主。彼愚童凡夫修諸善法害不善。當得善無畏者。善義通於淺深。今此中意明十善業道。如世人以十不善道因緣。漂沈惡趣無有窮已。後得順世八心。也漸受三歸戒於無量世生人天中。後至涅槃以免離三途劇苦。名最初蘇息處也。若眞言行者。初入三昧耶依三密供養修行位與此齊等也。又第十卷釋聲字觀云。卽是最初發足處也（文）。應知初入三昧耶三密修行者爲第一無畏。卽是最初發足處。謂之未來有緣機。從此漸進乃至第六無畏稱爲正機。正機者。謂見心佛入佛自證。自證雖高從發足處而起。良惟我等凡愚。遇難遇之法。信難信之教。應佛懸記而得未來機之稱。自非宿殖之漸善諸佛之加力豈有此事。實可貴實可喜矣。

金剛頂大教王經私記第二。
沙門曇寂撰。

　　第二解題名者（又擧開題解不作自解也）。
    開題云。次演題額者。所謂金剛頂瑜伽一切如來眞實攝大乘現證大教王經是其額也。
　　解云。此標題名。今依指歸標名。故云金剛頂瑜伽。經題無瑜伽兩字也。題額者。正字通云。題梯尼切。音啼。說文額也。又云。額說文顙也。增韵題也。又云。書題。註疏有孟子題辭。所以題號孟子之書（文）題卽額也。連綿云題額也。
　　此有二總與別也。總者金剛頂瑜伽五言是也。此經都有十萬偈十八會。通號金剛頂瑜伽。別名者隨會樹號。初會名一切如來眞實攝大乘現證大教王。卽此經是也。
　　解云。此明題有總別二義。金剛頂瑜伽者。是十八會通稱。一切如來眞實攝等者。初會別名。故指歸標云金剛頂瑜伽有十萬偈十八會。次一一題中皆略去金剛頂瑜伽言。意顯此五字通諸會。此經都有十萬偈等者。述明金剛頂瑜伽言十八會之通稱也。十萬偈者。所謂十萬頌廣本也。此偈者。以梵文三十二字爲一偈。所謂首盧偈也。法花義疏第二云。偈有二種。一首盧偈。凡三十二字。是外國數經之法。數經之法者。莫問長行與偈頌。俱具三十二字便爲首盧。二結句偈。要以四句備足然後爲偈。別名等下。引指歸文明十八會各各別名。卽此經也者。宗家加釋。意明初會卽今所釋經也。
　　次第二會名一切如來祕密主瑜伽。於色究竟天說。具四大品。廣說微細實相理。及廣說降魔醯首羅天摩醯首羅天以偈與金剛菩薩酬答。
　　解云。具擧指歸文。下皆准知。此會廣說降摩醯首羅故名祕密主瑜伽。祕密主者。是能降主也。故初會中明降三界主大自在中云。一切如來增上主宰金剛手等。亦當准知。凡降魔者。皆是金剛部三昧故。於色究竟天者。色究竟天是諸佛成覺處。除滅魔醯首羅根本無明成最正覺故。此處最相應矣。具四大品者。三十卷第十四。大金剛部廣大儀分云。我今次第當演說最上四印曼荼羅其相猶如金剛界（文）。今亦准知。應是猶如初會說耳。說微細實相理者。此會所降色界頂魔醯首羅。其實衆生自心無始無明。自非實相法門豈得除之乎。智度五十六云。魔有四種。乃至此中以般若力故。四魔不能得便。得諸法實相煩惱斷。則壞煩惱魔。天魔亦不能得其便（文）。祕密宗云實相者。謂五色五大。故第六疏釋五色中云。令種種普門身皆同一實相色。亦云法界不思議色（文）法界者。卽實相也。又第四釋警發地神偈云。如實相世尊昔在菩提漫荼羅。降伏無明住地魔王及與塵沙大衆時。以般若波羅蜜手屢舒五力。案一切衆生心地（云云）。以降魔故稱佛云實相世尊。其印般若手。謂大空也。五力卽實相故云實相世尊也。又第十四釋十二眞言王云。大日如來坐道場時。平等觀於法界而說此十二句眞言王。卽以此力能降四魔除其罪垢也（文）。十二眞言其體五大三密。卽是實相。故云以此力能降四魔。應知佛界大魔界五大同一實相。謂之實相理也。微細者。降色界頂根本無明微細魔故。其能除法亦復微細。祕經除自然障名微細定。應思之。微細梵云●●。亦云微妙。又不動尊降三界主大自在天。祕密漫荼羅品其所持刀云微妙大慧刀。刀表實相智。卽是微細實相法門也。降魔醯首羅者。前云於色究竟天。卽知是色界頂大自在天也。第十四云。大日如來（云云前引之）然四種魔中。三魔無色。是佛於阿迦尼吒天時已降伏之。唯天魔有相。爲欲令世界中知自在力故。復於此土而現伏天魔（文）。今依此釋。色界頂魔卽表煩惱蘊死三種魔。然宋譯第九及理趣經第三等。皆云往詣須彌頂金剛摩尼樓閣等故。知是第六天魔也。故總有二種降魔。於色界頂自受用成正覺時。除滅三魔。又爲令一切衆生見佛威神故。詣須彌頂降第六天魔。是化身降魔也。第六疏釋大勤勇聲除衆生怖畏中云。爾時地神歡喜展轉稱說。乃至聲及淨居。爾時大梵天等八部衆等見此伏魔之外迹。是故有名稱生。號爲大勤勇者。然我實成佛處則非彼等所能測量也（文）。
　　第三會名一切教集瑜伽。於法界宮殿說。一切如來異口同音問金剛薩埵菩薩一百八問。金剛薩埵一一答。
　　釋經五部具會章云。此中曼荼羅廣大。如一切教集瑜伽經所說。薦福大和尚金泥瑜伽曼荼羅是也（文）。依此言之。一切教集瑜伽者。與五部具會同也。釋經意金剛部中曼荼羅皆具五部。一一聖衆具無量曼荼羅。四印等亦復無量。餘寶部等三部亦爾。稱云一切教集瑜伽者。是此義故耳。今所引略。指歸具文云。此經中說大曼荼羅五部。一一部中五曼荼羅各具三十七。都成一大曼荼羅。一一尊各說四印。所謂大印三昧耶印法印羯磨印。各說成就法。此經中說一百二十五種護摩爐。所求各異（文）。此文與釋經說其意大同也。
　　第四會名降三世金剛瑜伽。於須彌盧頂說。金剛藏等八大菩薩一一尊。各說四種曼荼羅（所引文略具文往見）。
　　解云。金剛藏者。謂金剛手也。大日經第二云。金剛藏之右所謂忙莽雞（文）文殊及虛空藏亦云金剛藏。寶菩薩百八名中云。嚩日羅（二合）孽婆。因菩薩百八名中云。嚩日囉（二合）句捨。又百八契印云。金剛藏。●唵●跋●曰羅●三●昧●耶●薩●埵（文）。●●●恐具藏義。卽是今金剛藏之梵名也。八大菩薩者。具如理趣釋。
　　第五會名世間出世間瑜伽。於波羅奈國空界中說。略說五佛曼荼羅等。
　　解云。指歸次具文云。及諸菩薩諸外金剛部曼荼羅。一一曼荼羅具四種。各說引入弟子儀及求悉地法（文）佛菩薩是出世間。外金剛部卽爲世間。故云世出世間瑜伽也。
　　第六會名大安樂不空三昧耶眞實瑜伽。於他化自在天宮說。此經中說普賢菩薩曼荼羅及毘盧遮那金剛藏等曼荼羅。
　　解云。此中所說所謂理趣經也。他化自在者。謂欲界頂也。普賢曼荼羅者。卽初段十七尊曼荼羅。是本有三昧故云普賢曼荼羅也。毘盧遮那者。謂第二段。金剛藏者。指第三降三世品。若約八菩薩。是金剛手曼荼羅故云金剛藏。等者。等取觀自在已下諸文也。所引文略。具文往閱。
　　第七會曰普賢瑜伽。於普賢菩薩宮殿中說。普賢菩薩等至金剛拳及外金剛部一一尊。各說四種曼荼羅。
　　指歸具文云。說引入弟子儀。說受四種印修世間出世間悉地。此經中說修行人無時無方不依世間禁戒。以菩提心爲先。無爲戒爲本（文）。解云。普賢瑜伽者。又有普賢金剛薩埵瑜伽念誦儀軌一卷（不空譯）恐從此會出。軌明道場觀云。次想自心在須彌頂本初心無二邊普賢境界。又云。曾入金剛界曼荼羅受菩提心戒。於諸有情有大悲愍。拔濟安樂心不惜身命（云云）。今云菩提心爲先者。卽此義也。無爲戒爲本者。無爲戒卽菩提心戒也。疏釋無爲戒云。獲除蓋障三昧時。心之本性卽是尸羅。非造作法。不由他得。故云言住無爲戒也（文）。心之本性尸羅者。卽普賢大菩提心也。普賢宮殿者。謂須彌頂也。蘇悉地疏第一明經說處云。若明處者。應指普賢宮。卽須彌山頂。金剛手所住無非普賢宮故也（文）。普賢梵云●●●●●。與●●體同。又月云●●。須彌卽普賢圓明月輪大菩提心也。宜矣其住須彌頂也。
　　第八會名勝初瑜伽。於普賢宮殿說。大略同第七會。
　　具文云。於普賢宮殿說。普賢菩薩等至金剛部。各各說四種曼荼羅。說實相理及分別諸曼荼羅儀則。稍廣於第七會說大略同。勝初瑜伽者。不空譯勝初瑜伽軌從此會出。故具題云金剛頂勝初瑜伽中略出大樂金剛薩埵念誦儀軌。普賢菩薩等者。若准第七會當云普賢菩薩等至金剛拳菩薩及外金剛部。恐是文略耳。
　　第九會名一切佛集會拏吉尼戒網瑜伽。於眞言宮殿說。此中說立自身爲本尊瑜伽。訶身外立形像。
　　此會殊甚深。具擧文辨之。所引次文云。廣說實相理。并說五部根源。并說瑜伽法。具九味。所謂花麗（金剛薩埵）勇健（毘盧遮那）大悲（持金剛）喜笑（觀自在）嗔怒（金剛光）恐怖（降三世）厭患（釋迦牟尼佛）奇特（金剛笑）寂靜（瑜伽中毘盧遮那）。解云。此會說祕密戒。夫戒者。諸佛大事因緣故皆悉集會。故以爲會名也。第三釋同共集會入大悲胎藏三摩地。文云。卽以此本願因緣故。一切如來同共集會。如僧中有大事因緣（若結界若說戒之類）。則衆僧集會同共印持。以一戒一見故。不應別衆也。今將說滿足一切智智法門。亦是諸佛大事因緣。以同一本誓同一法界故。皆悉集會共以神力加持也（文）。今亦如是。是諸佛同道戒故。皆悉集會也。拏吉尼者。疏第十眞言釋云。次荼吉尼眞言。此是世間有造此法術者。亦自在呪術能知人欲命終者。六月知之。知己卽作法取其心食之。所以爾者。人身中有黃。所謂人黃。猶如牛有黃也。若得食者。能得極大成就。一日周遊四域。隨意所欲皆得。亦能種種治人。有嫌者以術治之極令病苦。然彼法不得殺人。要依自計方術欲死者去六月卽知之。以術取其心。雖取其心然有方術。以餘物代之。此人命亦不終。至合死時方壞也。大都是夜叉大自在。於世人所說大極。屬摩訶迦羅。所謂大黑神也。毘盧遮那以降伏三世法門。欲除彼故化作大黑神。過於彼無量示現。以灰塗身在曠野中。以術悉召一切法成就乘空履水皆無礙諸荼吉尼。而呵責之。猶汝常噉人故。我今亦當食汝。卽呑噉之。然不令死彼。伏已放之悉令斷肉。彼白佛言。我今悉食肉得存。今如何自濟。佛言。聽汝食死人心。彼言。人欲死時。諸大夜叉等知彼命盡爭來欲食。我云何得之。佛言。爲汝說眞言法及印。六月未死卽能知之。知己以法加護。勿令他畏得損。至命終時聽汝取食也。如是稍引令得入道故有此眞言。又天台別行疏上（二十五）云。復噉精氣鬼。人心中有七渧甜水。和養精神。鬼噉一渧令人頭痛。三渧悶絕。七渧卽死（文）。按甜水卽●●●甘露命根也。如來臍眞言釋云。●●●甘露也。甘露者。智智之別名。一切智智卽衆生本心也。故知甜水卽甘露。甘露卽是心也。故疏云。取其心食之。又菴摩羅識與●●●同。菴摩羅識。所謂自性清淨心。亦名汗栗太。卽是衆生本心也。應知甘露一切智智者。正是三世無礙戒體性也。然荼吉尼噉滅一切衆生本性戒體故。卽是菩提心障礙也。網梵云●●●（戲論義具第五疏釋）是障礙之喩也。第五釋戒相偈中云。復次裂諸想網。是三嚩羅（三世無礙戒）義。謂戲論諸見之網。經緯相成。重復交絡。故名爲網。今行者觀身口業自無別體統末歸本唯是一心。而此心實相常是平等法界。是故住此戒時。種種身口意業。皆同一相。無量見網皆悉淨除。是故得名住無戲論金剛印也（文）。以此義故。毘盧遮那現摩訶迦羅降伏三世身而降伏彼。三世者。謂三毒三界。差別見網。今約所降三世名荼吉尼網戒。其實所謂三世無障礙戒也。理趣釋云。摩訶迦羅者。大時義。時謂三世無障礙義（文）又荼吉尼屬大黑者。表攝障礙以爲功德也。眞言宮殿者。眞言梵云●●。具形音義三。卽三密平等義。與三世無礙義同。卽說處相應矣。第五云。三嚩羅者。是平等義。佛言。以身口意合無一者。卽是住三平等法門。所以得名三世無障礙戒也。此中說等者。明所說法門。夫三世無礙者。所謂心之本性卽是尸羅。非造作法。不由他得。故云立自身爲本尊等。卽是初地已上心佛顯現境界故。廣說實相理者。心之本性尸羅者。卽是自心實相。正是此會所謂法門也。五部根源。猶如疏釋方便究竟句云醍醐之妙果三密之源是也。具九味者。此中所說。全與大日經白檀曼荼羅九位同白檀曼荼羅者。正是第六夜所授三世無障礙智戒也。是皆第一重諸尊。於曼荼羅中。極無比味。無過上味故云味。又戒具解脫義。所謂如來解脫味也。今具配解者。金剛薩埵者。謂彼阿闍梨位也。薩埵是阿闍梨三昧故。花麗者所謂尸羅莊嚴也。毘盧遮那者。彼云五如來位。此總德故。卽具五智。彼此不違也。毘盧遮那者。謂內心大我勇健菩提心。故稱云勇健。持金剛者。謂金剛手。是大悲拔苦三昧故云悲。觀自在卽蓮花手。住現法樂。故云喜笑。金剛光者。當彼不動尊。金剛光者。謂日輪。義與火生三昧同。嗔怒卽不動威怒王也。降三世者。彼此不異。釋迦者。當三角佛心印。亦名大勤勇印。第六釋菩提樹下降魔義云大勤勇。三角釋迦共大精進義也。厭患者。患謂三毒。厭患卽破有義也。金剛笑者。南方如意珠尊眷屬。卽當一切菩薩如意珠位也。奇特者。所謂奇特怪哉之笑也。瑜伽中毘盧遮那者。當佛母虛空眼。母是定義。故云瑜伽中毘盧遮那。寂靜者。大悲義。大悲色白也。第五釋佛母云。畢竟淨句是彼教門之外飾。故曰縞素以爲衣。卽此之謂也。
　　第十會名大三昧耶瑜伽。於法界宮殿說。此經說偈云。愚童覆無智。不知此理起。餘處而求佛。不悟此處有。十方世界中。餘處不可得。心自爲等覺。餘處不說佛。
　　解云。大三昧耶者。大梵云●●。普賢眞言釋云。●●●●大中之大。空中之空。又●我也。●性地（見六度經第九）我性卽佛性也。理趣經云。所謂一切有情如來藏。以普賢菩薩一切我故。是也。三昧耶者。是平等義。一切衆生。等具佛性。無有差別。故云大三昧耶。偈云心自爲等覺。卽明此義也。法界宮殿者。佛性亦名法界。疏第九云。以見法界故名爲普賢。應知法門說處其義相應矣。愚童覆無智者。愚童謂六道凡夫。無智卽無明也。疏第一云。愚童薩埵。謂六道凡夫。不知實諦因果。心行邪道。修習苦因。戀著三界。堅執不捨。故以爲名。又釋無始生死愚童凡夫執著我名我有文云。無始生死者。智度云。世間若衆生若法。皆無有始。經中佛言。無明覆。愛所繫。往來生死。始不可得。乃至菩薩觀無始亦空。而不隨有始見中。不知此理趣者。謂不知一切衆生悉有佛性理趣也。若依大日經是明外道違理心也。餘處而求佛者。謂初二劫行者雖聞悉有佛性理。尚心外而求故云也。疏釋第二劫畢云。然上來原始要終。自發一毫之善。以至於超度人法有無二障。雖宗極炳著。轉妙轉深。猶是對治心外之垢。尚未開此心中祕密種種不思議事。從此以後方乃說之。十方世界中等者。述明心外無佛義。可知。心自爲等覺等者。此卽第三劫菩薩境界也。疏釋如來應正等覺非青非黃等文云。此宗辨義。卽以心爲如來應正等覺。所謂內心之大我也。內心大我者。所謂佛性。見此佛性云正等覺顯現卽是第三劫菩薩。心自證心。不由他得。故云餘處不說佛。
　　第十一會名大乘現證瑜伽。於阿迦尼吒天說。廣說實相理及三十七尊四印等。
　　尼吒天說次文云。毘盧遮那等至金剛毘首羯磨菩薩及八大供養四攝出生。同眞實攝瑜伽。一一尊具四種曼荼四種印。廣說實相理心建立曼荼羅儀則（文）。此明於色究竟天成最正覺流出三十七尊。故云大乘現證瑜伽。等者。等四佛四波。至金剛毘首等者。乃至東西南總明十六尊。合次八供四攝。總成三十七。此明三十七尊流現。故云出生。是此出生諸佛自證。故心建立等卽是所謂祕密曼荼羅儀則也。
　　第十二會名三昧耶最勝瑜伽。於處空界菩提場說。此經中於自身上建立曼荼羅。說自身本尊瑜伽。廣說阿字門通達於染淨有爲無爲無礙。
　　菩提場說次文云。毘盧遮那等四部中上首菩薩。金剛拳等二十八菩薩。及外金剛部。各各說四種曼荼羅四印等。此經中（云云）。於虛空界菩提場者。謂於菩提場虛空界中說。猶如第五會於波羅那空界中說。此說處表阿字大空無礙。故此經廣說阿字門也。等者。等取四佛。四部中上首者。四部謂阿閦金部。寶生寶部。彌陀蓮部。釋迦羯磨部也。上首謂金寶法業也。王尊已下十二菩薩。及四波八供四攝云二十八菩薩。總成三十七也。於自身上建立等者。與大日經祕密曼荼羅同。具如第十六卷疏釋。廣說阿字門者。若入阿字門則達有爲無爲等一切諸法本來不生。自住實際。故疏釋第六無畏云。爾時於有爲無爲二種扼縛得息處。卽是眞言行者虛空無垢菩提心也。又云。因果自他有爲無爲等一切諸法。入此如實智中。究竟平等。同一實際。無淺深之異（文）入如實智者。卽入阿字門也。故第七疏云。若見本不生際者。卽是如實知自心。如實知自心卽是一切智智。故毘盧遮那以此一字爲眞言（文）入阿字門卽是無生法忍（此義具如大日疏私記辨）得無生忍者。卽入祕密曼荼羅。故上云。於身上建立曼荼羅。卽此義也。
　　第十三會名大三昧耶眞實瑜伽。於金剛界曼荼羅道場說。十方一切諸佛異口同音請金剛薩埵。唯願說三昧耶眞實教法。我等先已受訖。唯願金剛薩埵爲菩薩說。薩埵得請已。說普賢菩薩十七字眞言等。
　　解云。等者。等次文。今具出之。說適悅不定曼荼羅。具十七品。說四種曼荼羅。說一百八道契。說通求世間出世間悉地。隨此諸菩薩及外金剛部。各各說本曼荼羅十七尊支分。各復入本尊身。共成五尊同居一蓮花臺。說一字眞言。從眼口及一切支分。變異卽成印。但住大印。結羯磨印。不待先行。不籍結護加持。亦假迎請。宿業罪障不能陵逼。亦不障礙。速疾成就（文）。大三昧耶眞實瑜伽者。卽金剛薩埵三昧。故理趣經題云大樂金剛不空眞實三昧耶。此會說十七字眞言。卽斯義也。金剛界曼荼羅道場者。謂三十七尊集會故。云金剛曼荼等。故禮懺云如上金剛界曼荼羅三十七尊。又此道場名卽表衆生自心。百八契印偈云。臍輪次上金剛宮。心王明月藏中住。疏第八釋正覺壇云。方壇卽是大因陀羅。心王金剛界（文）。應知此心卽是金剛界。此心具三十七尊。故云曼荼羅。蓮花三昧經云三十七尊住心城。又菩提心論三摩地段廣明三十七尊流現相。禪要云。三摩地者。更無別法。直是一切衆生自性清淨心。故知金剛曼荼羅道場者。卽是一切衆生自性清淨心。良惟此義與普賢三昧最相應矣。十方一切諸佛者。謂五佛及無盡無餘佛也。我等先已受訖者。受授也。古通用。故指歸中授皆作受。受四種眼。爲弟子受速證菩提法等是也。得請已說等者。於第六會佛說十七字眞言。具如理趣釋。今亦爲菩薩說。故云得請已說等。普賢者。本有薩埵之稱號。正是說本有三昧故云普賢十七字等。適悅不定者。不定恐不空寫誤。具十七品者。恐應是理趣經十七段矣。說一百八道契者。有金剛頂毘盧遮那一百八尊法身契印一卷（善無畏譯）恐從此會中而出。共成五尊等者。此卽五祕密曼荼羅也。一字眞言者。應是理趣經所說重吽字也。
　　第十四會名如來三昧耶眞實瑜伽。此經中普賢菩薩。十六大菩薩四攝爲一身。及五部圓融。如來部卽金剛部。蓮花部卽寶部。互相涉入。
　　次全文云。法界卽眞如。般若卽實際。於假施設有異。於本卽一體。次普賢諸菩薩及外金剛部。各各說本眞言曼荼羅本印契。如來三昧耶等者。此亦金剛薩埵三昧。此中說相與理趣經五部具會相似。恐是無量無邊究竟如來故云如來三昧耶等。普賢菩薩等。杲師鈔云。普賢延命也。十六大菩薩四攝云爲一身故也。普賢延命二十臂也。此持物十六四攝三昧耶也。可思之（文）。今助一解云。前會說十七尊眞言及五祕密曼荼羅。依此思之。此明五部具會。十六大菩薩者。應是欲觸等十六尊。合普賢總成十七尊也。四攝成一身者。四攝者。召縛引喜。總言之則攝持義。謂攝持十六尊爲普賢一身。云四攝成一身。卽五部具會義也。五部圓融者。明五部具會相。謂十六大菩薩以爲四方。四方卽金剛部等四部。合中普賢總成部也。如來部卽金剛等者。杲師引祕經金剛卽寶光。蓮花卽羯磨。如如同一卽此身五佛文（云云）所引文與今不同。文明可見。今是與五密軌同。軌云金剛薩埵五密爲如來部。卽是金剛部。卽是蓮花部。卽是寶部。五身同一大蓮花（云云）（應知今十六菩薩者卽是欲觸等五密文分明也）又宋譯經第二十七（二十四）云。薩埵無始亦無終。斯乃虛空出生相。乃至最初覺了自心已。成佛菩提如教說。卽彼所成佛世尊。出生一切如來部。由是便成如來部。卽此說爲金剛部。淨蓮花部成亦然。此復說名大寶部。此佛所說一切如來輪法門（文）。問此中擧佛金蓮寶四部。何故不擧羯磨部耶。答寶及羯磨本自相同。不待圓融。故唯擧寶部也。具明其義。四大品中一切義成就品卽是北方羯磨部也。然指歸明一切義成就品六曼荼羅中。皆是寶部三昧。明第一曼荼羅中云。入此曼荼羅除貧匱業。說求豐財求佛菩薩位及世間榮位。乃至第四羯磨曼荼羅具三十七尊○說加持掘伏藏事業法。并說寶部中廣大供養諸佛儀（云云）。又宋譯經第二十一卷云。一切義成就大曼荼羅廣大儀軌分第十九。爾時一切如來又復雲集。咸共稱讃。已得一切如來灌頂寶者。執金剛尊。聖虛空藏菩薩摩訶薩一百八名而伸勸請頌曰。虛空藏尊利有情。摩訶薩埵大光耀。大寶復爲妙勝寶。稽首歸命金剛寶（此百八名皆悉明空藏尊功德往見）。又第二十三（十九）云。依法當結羯磨印。想空中畫金剛寶。其寶置自分位中。想已得成羯磨主（文）。又第二十二三所明。一切義成就曼荼羅中。一一眞言皆有囉怛那句。印皆作寶形。明羯磨部寶部三昧也。又五密軌（十三）云。寶部一切義成就。是以擧寶則具羯磨故。總云五部圓融也。又諸金剛杵配四部時。五股爲東。三股爲南。獨股爲西。十字爲北。南方三股二股相合爲十字故。寶卽羯磨也。又三股杵名事業金剛（見疏第十三卷）應知南方三股卽事業義也。又●●此云事業。●●具福德義（見藏品帝釋眞言中）亦應併思。又羯磨總通如來部等四部是總故不擧也。諸佛境界經中卷明五佛印中。明中東南西四印畢。次說北方不空成就無怖畏印云。一者中方毘盧遮那如來。能滅無明黑暗。出生般若波羅蜜等。盡虛空界洞達光明。二者東方不動如來。能摧一切頻那夜迦惡魔鬼神等。悉令不動。三者南方寶生如來。能除貧乏。施天宮殿。天飮食。天衣服。天音樂。悉皆圓滿。四者西方無量壽如來。能與行者三昧大樂。如是四義具足圓滿。由是義故名無怖畏印（文）明北方羯磨總具四部也。法界卽眞如等者。眞如理也。法界謂事法界。界名分齊。緣起事法不相雜亂。謂之事法界。是卽明事理無礙也。般若謂能證智。實際卽所證境。是明境智無二一體。此會中不說說處。演密抄第一引指歸文云。第十四會名如來三昧耶眞實瑜伽（與上同處）。應知於金剛界曼荼羅道場說也。
　　第十五會名祕密集會瑜伽。於祕密處說。所謂喩師婆伽處說。號般若波羅蜜宮。此中說教法壇印眞言住禁戒。似如世間貪染相應語。佛言。汝等清淨相應語有何相狀。我之此語加持文字應化緣方便引入佛道。亦無相狀。成大利益。汝等不應生疑。廣說實相三摩地四種曼荼羅四印等。喩師婆伽者。杲師云。喩師二字漢語。婆伽兩言梵名。喩師婆伽處。可訓。師者佛也。喩佛女人（云云）。此解甚拙。今按喩師婆伽應是梵語。喩師言未知何義（更檢）。婆伽卽祕密義也。故云祕密處。教王經下云。次當說祕密成就。於婆伽入身。女人或丈夫一切想入已。彼身令遍舒（文）又佛說大悲空智金剛大教王經第一云。如是我聞。一時薄伽梵。住一切如來身語心金剛喩施婆倪數祕密中祕密出生妙三摩地。時彼世尊從是三摩地起讃言。善哉善哉。金剛藏菩薩摩訶薩。奇哉金剛薩埵大薩埵三昧耶薩埵。大悲空智金剛大菩提心之所開示（文）大悲者定也。蓮花也。空智者慧也金剛也。所謂蓮金相合。稱此云祕密。欲說此祕密法事故。入喩施婆倪三摩地也。理趣釋觀音章云。以自金剛與彼蓮花二禮和合成爲定慧。是故瑜伽廣品中密意說二根交會（世間貪染相應語者卽此義也）五塵成大佛事。以此三摩地奉獻一切如來亦能從妄心所起雜染速滅。疾證本性清淨法門（文）成大佛事者。所謂現法樂住也。故第五釋觀音云。此像及菩薩身。皆住現法樂熈怡微笑之容（文）。又第二十釋無量壽尊云。此是受用佛。卽是成大果實。受用其果無量不思議現法之樂（文）。又祕密八印中。觀音眞言有薄伽嚩（世尊）語。薄伽具現法樂義可見。又現法樂者。定慧和合而生妙樂。所謂金剛薩埵●●●大貪染三昧也。第十七云。梵音蘇羅多是著義也著微妙之法故。名蘇羅多。復次蘇羅多者。是共住安樂義。謂共妙理而住。受於現法之樂也。又理趣釋云。妙適者。卽梵音蘇羅多也蘇羅多者。如世間那羅那哩娛樂。金剛薩埵亦是蘇羅多。以無緣大悲遍緣無盡衆生界。願得安樂利益。心曾無休息。自他平等無二。故多蘇羅多（文）應知喩師婆伽者。是祕密義。祕密者。定慧和合而生妙樂。以事顯理。故以世間貪染相應語。顯內證祕密事也。又婆伽者。是女人義。謂女人爲祕密處也。女人多欲爲義。故次云貪染相應語。疏釋六十心中云。云何女心。謂隨順欲法者。亦是人趣心。但以多欲爲異耳。如經說言。女人多欲百倍於男子（云云）。號般若波羅蜜宮者。擧其異名也。女是定義。定卽實相般若。從此生無礙知見人故。亦名般若宮。故空智經云。瑜施婆伽出生妙三摩地。疏第一云。復次帝釋聲論謂女人爲婆伽。是欲求因緣息煩惱義。又是所從生義。金剛頂宗卽翻此義云女人者。卽是般若佛母。無礙知見人皆悉從是生。其有志求因緣得與相應。煩惱戲論皆悉息滅。非如世間欲熱雖小止息而實更增也。以密教不可直宣故。多有如是隱語。學者當觸類思之（文）。夫般若有實相觀照二種實相定也境也。觀照卽能證智也。以心實相智覺心之實相。境智皆般若。此時得現法樂。現法樂者。卽菩提心生。得此心者。不思議解脫菩薩。是云生無礙知見人。第十一釋得見法安樂住文云。或令見法住安樂行發歡喜心也（卽法喜初地也）又云。五欲者。謂四無量及菩提心。一切聖人以此現法而自娛樂供養如來。卽是眞法供養法身佛也（文）。理趣釋云。他化自在宮者。名爲欲界頂。他化自在天王宮殿菩薩。證第六地。現前地菩薩住般若波羅蜜觀。多作此天衆王。爲天人說般若波羅蜜。其天界五欲殊勝超越諸天。是故毘盧遮那佛。爲金剛薩埵說大樂大貪染加持現證瑜伽理趣。速疾由是得聞不染世間雜染諸煩惱。超越魔羅之境（文）應知五欲與般若相應。五欲者。其實四無量及菩提心現法之樂。四無量者是悲。菩提心者卽智。所謂大悲空智。卽是蓮金相合生妙樂也。似如世間貪染等者。謂女人淫樂等雜穢語而說甚深理趣。卽是金剛薩埵大樂大貪當相卽道法門也。除蓋障等者。此菩薩除滅貪染爲其三昧。以相違法而爲疑問。亦是法門相應之標記也。世間大人者。謂指佛。猶如言人中尊等。麁言雜染者。麁言卽雜染。四分戒本云。麁思婬欲語者波逸提。卽此義也。佛言汝等者。遣取淨相執。凡一切語皆觸七處起故。從緣無性。豈有可何相狀。然執實有淨語者。卽是偏計所執也。加持文持者。凡一切語本來不生。無染淨相。無相狀中加持文字。隨應化度成大利益。云何於此生疑。故云不應生疑。
　　第十六會名無二平等瑜伽。於法界宮說。此中說生死涅槃。世間出世間。自他平等無二。動心擧目。聲香味觸。雜染思慮。住亂心無二。同眞如法界皆成一切佛身。
　　解云。無二平等瑜伽者。意明生死涅證等一切染淨諸法無量差別。皆悉同眞如法界平等無二。本來與佛不異。故結云皆成一切佛身。然杲師引祕經佛母品等。彼明由誦佛母眞言功德所作三業皆同佛業。與此相似義卽不同耳。於法界宮者。演密鈔云。此經義（大日經）當第十六法界宮處說也。所以知者。此經云如來加持大金剛法界宮（云云）今云。此解恐不爾。法界宮名同。非是日經說處也。何者此經廣本有十萬偈。大日經亦有十萬偈（具如疏第一卷）若爾都成二十萬頌。未聞十八會二十萬頌說。應知毘慮經非十八會中所說也。恐旦兩部異宗所傳不同。彼師只自讀經。不知師師相承說。故爲此解而已。
　　第十七會名如虛空瑜伽。住實際宮殿說。說三十七尊四種曼荼四種印。此中修行者與一一尊相應。皆量同虛空。法身相應離一切萬物。法體光明量同虛空無來無去。此亦說虛空三摩地相應法。
　　解云。如虛空瑜伽者。此會中說勝義曼荼羅。故名如虛空瑜伽。都部要目云。五輪地輪水輪火輪風輪空輪。此經中三種修行。菩提心以爲因。大悲以爲根。方便以爲究竟。依勝義世俗。若依勝義修行。建立法身曼荼羅。是故此經中說先抨虛空中曼荼羅。是故觀本尊法身。遠離形色。猶如虛空。住如是三摩地。若依世俗諦修行。依四輪以作曼荼羅。本尊聖者若黃色住地輪曼荼（其形方名金輪）。聖者若白色住水輪曼荼羅（其形圓名水輪）。聖者若赤色住火輪曼荼羅（其形三角）。聖者若青若黑住風輪曼荼羅（其形如半月）。應知依勝義修行建立法身曼荼羅等者。卽此中義也。住實際宮殿者。智度第三十二云。如法性實際者。是三諸法實相異名。又云。破地相以爲微塵。以方破塵終歸於空亦失堅形。如是推求地相則不可得。若不可得其實空。空則是地之實相（云云）應知大空不可得名爲實際。今說勝義曼荼羅故。處亦與法相應。故以大空不可得爲其說處。故云實際宮殿也。此中修行者等者。明如虛空瑜伽相。法身相應離一切萬物等者。卽與要目觀本尊法身遠離形色猶如虛空同也。
　　第十八會名金剛寶冠瑜伽。於第四靜慮天說。金剛薩埵菩薩。請佛爲大梵天說五部瑜伽。
　　具文云。請佛爲大梵天娑訶世界主說五部瑜伽曼荼羅引入弟子儀。具三十七。亦說四種曼荼羅。具四印。下至外金剛部爲弟子受學心念誦。於月輪上右旋列眞言字。住心一一字。實相理相應。周而復始。亦通成世間出世間悉地。不假持珠遍數以爲劑限。但證理門心不散動。住本尊瑜伽爲限。此經中微細說不成就二十種相。及說隣近悉地多種相（文）。金剛寶冠瑜伽者。此中說五部瑜伽曼荼羅。卽是五佛三昧故。應云寶冠瑜伽。智度第九（二十二）釋多寶世界名中云。言此寶大菩薩所有以爲寶冠。寶冠中皆見諸佛。又了達一切諸法之性（文）。解云。寶冠中見諸佛者。諸佛謂五佛。卽是五佛寶冠也。又寶冠具了達諸法之性義。下云實相理相應卽此義也。第四靜慮者。俱舍第二十八（定品）云。第四靜慮名不動者。無災患故。災患有八。其八者何。尋伺四受入息出息此八災患。第四都無。故佛世尊說爲不動（文）今此會中說心念誦下云但證理門心不散動（文）。卽與彼不動地相應故於第四禪說也。大梵天者指歸云。娑訶世界主。今說處云第四禪故。是第四禪梵王必矣。然法花序品云。娑婆世界主梵天王。天台文句判爲初禪天。嘉祥義疏有多義中。第四禪主名梵天王。今按俱舍等小乘論。唯初禪梵王云大梵天王。大乘說四禪皆有梵王。新譯仁王上云。若菩薩摩訶薩。住百萬億佛刹。作初禪梵王。修萬億法明門。方便善巧智化一切衆生。若菩薩摩訶薩。住百億微塵數佛刹。作二禪梵王。修百萬微塵法明門。雙照平等神通願智。化一切衆生。若菩薩摩訶薩。住百萬億阿僧祇微塵數佛刹。作三禪梵王。修百萬億阿僧祇微塵數法門。以四無礙智化一切衆生。若菩薩摩訶薩。住不可說不可說佛刹。作第四禪大梵天王爲三界主。修不可說不可說法明門。乃至常遍法界利樂衆生（文）此經說。第四禪天云大梵天王爲三界主。前三禪中不置大言。亦不云三界主。驗知今云大梵天娑訶世界主者。卽是第四禪天也。不假持珠遍數等者。洛叉翻爲十萬。亦云見。持珠遍數十萬爲限。是有相淺略洛叉也。見謂通達（見道）。通達卽證理。是名深祕洛叉。住證理門卽是見義也。
　　此十八會瑜伽。或四千頌。或五千頌。或七千頌。都成十萬頌具五部四種曼荼四印。具三十七尊。一一部具三十七尊。乃至一尊成三十七。亦具四種曼荼羅四印。互相涉入如帝釋網光明交映展轉無限。一一佛等身分。一一毛孔。一一相。一一隨形好。一一福德資糧。一一智惠資糧。住於果位量同虛空。然各各分齊各不雜亂。圓證四身。自性身受用身變化身等流身。
　　指歸等流身次文云。是能作頓利樂一切有情諸菩薩聲聞緣覺及諸外道。名爲瑜伽金剛一乘教王法。
　　解云。或四千頌等者。辨經頌數。謂或四千頌或五千頌。會會有不同。合十八會總成十萬頌也。具五部等者。略明經說相。謂十八會十萬頌其說雖多。要不出五部四曼四印三十七尊也。一一部等者。如上所標五部中各具三十七尊。謂金部三十七。乃至羯部三十七等也。乃至一尊等者。謂金部三十七尊其一一尊亦各各具三十七。乃至羯部亦爾。一一部皆爾故云乃至。所謂各具五智無際智之謂也。亦具四種曼荼羅等者。非啻一一尊各具三十七。亦各各具四曼四印。是對上總中四種曼荼四印云亦也。互相涉入等者。擧帝網喩明圓融無礙義。此中有二義。謂金剛部中三十七尊一一尊具三十七四曼互相圓融。乃至羯磨亦爾。又非只一部諸尊各各圓融。五部相對一一諸尊互相圓融。故云展轉無限。一一佛身等者。此明圓融無礙各各諸相不相雜亂。上是差別無差別。此卽無差別差別。卽不思議二諦也。一一佛等身分者。謂三十七尊一一尊亦具三十七。指其一一尊而云也。一一相等者。謂三十二相八十隨好也。一一福德等者。依智度第十五及第二十七施戒忍爲功德分。精禪惠爲惠明分。卽福智二嚴也。住果位等者。此二句通於一一佛等已下文。謂三十七尊一一佛等皆是毘盧遮那內證功德差別智印。故與本法身無二無別故云住於果位。其一一相好無盡。無盡故云量同虛空。華嚴經說報身（他報）相好重重無盡。況是法身相好乎。故聖位經云。報身佛（自報）頓證身口意三種淨業。遍周法界。於一一法門一一理趣一一毛孔身分相好。盡虛空界不相障礙。各住本位以成遍照光明毘盧遮那自受用身他受用身。然各各分齊等者。此二句正明圓融不相雜亂也。同證四身者。一一尊各各具四身也。指歸此次文。是能作等者（如上出之）上明諸尊內證。此明化他相。文易可知（已上解指歸文畢）因辨會處者。演密抄第十一云。已上一十八會有一十四處。謂法界宮有三會（三。十。十六）。普賢宮有二會（七。八）。金剛界道場二會（十三十四）。俱十四處（文）。今按第二會色究竟天。第十一會阿迦尼吒天。此二名唯是梵漢異。華嚴音云。阿迦尼吒具云阿迦尼瑟吒。言阿迦者色也。尼瑟吒究竟也。言其色界十八天中此最終極也（文）。卽知是重處也。又第一會指歸不言說處。經云。一切如來遊戲處住阿迦尼吒天等。若爾阿迦尼吒有三會故。都成十二處。何云十四處乎。杲師抄又云十四處十八會。又第十八會於第四靜慮說。與色究竟其異云何。杲師辨（云云）。今云。第四靜慮總指第四禪。色究竟天第四靜慮中是終極處。各有標記。擧總別處以爲二處也。今明其標記者。十二處十八會總爲十萬頌。法門雖廣所說法體不出五部瑜伽。是以五與十二十八數猶如五蘊十二處十八界攝一切法故名爲一切法。今亦如是。五部瑜伽十二處十八會攝一切法門盡故名云攝眞實大教王。法門標相意在于此。
　　若修行者普通達此理趣。與本尊三摩地相應。卽與如上諸尊平等無異。
　　解云。是宗家加釋。意明。如上所明十八會瑜伽是所依教法。眞言行人依此教法而修行故。略示其修相。其意可知。
　　如上十八會同說金剛頂相應之法故。通總名金剛頂瑜伽。如上總別名略釋畢。
　　解云。此結釋也。指上十八會十萬頌中五部四曼等云金剛頂相應之法。是所修行法故。故下云。金剛頂瑜伽是行。如來現證是果（文）是眞言行者所修行法故。總名金剛頂瑜伽也。如上總別等者。金剛頂瑜伽是總。十八會是別。具擧文釋之故云略釋畢。
　　就第一會中有四大品。一名金剛界。二名降三世。三名遍高伏。四曰一切義成就。卽表四智印。大羯法三等印如次配之。此四品中就總別二名中釋得名所由。
　　解云。已上廣就十八會一一經題釋總別名畢。此還明就初會中品號亦有總別二名也。有四大品等者。先示四大品相卽擧指歸文。卽表四智印者。要目云。一切印契一切法要以四智印攝盡。大智印以五相成本尊瑜伽。三昧耶智印（以二手和合金剛縛發生成印）法智印（各本尊種子法身三摩地一切契經文義）羯磨智印（以二金剛拳如執持器仗標幟如身威儀形）大羯法三等者。此十字宗家加釋也。杲師云。問羯是北方也。何配南方降三世品耶。答南方寶通北方之義。先段--。但降三世配羯磨事理趣經第三段調伏難調釋迦如來（云云）又云。時金剛手大菩薩欲重顯明此義故持降三世印（云云）。此段釋迦金剛手降三世合爲一段。然釋經釋此段曼荼羅已上降三世品（文）釋迦北方羯磨部也。依此義降三世品配羯磨曼荼羅也。降伏立相義事業故配羯磨部也。祕藏記降三世亙南北二方見。准此等釋可得其意（文）此解難依。且南方應爾。何故三昧耶智印配一切義成就品耶。今按恐是寫誤當作大三法羯。故結護云。四印會者。表四種曼荼羅義。大三法羯是也。又理趣經轉法輪章及要目等皆此次第。更有何所以爲大羯法三耶。此四品中等者。正明就品號有總別二名。此中略示大方不具明也。品題云。金剛界大曼荼羅廣大儀軌品之一（文）金剛界是總。餘皆爲別。故次之卷皆略金剛界三字云大曼荼羅廣大儀軌品之二等。
　　或古德云。諸經題名或約人立名。阿彌陀藥師經等是也。或據法得號。大般若大涅槃經等是。或約喩名之。譬喩經是。法喩合立。妙法蓮花經是。或人法喩俱擧。大方廣佛華嚴經是。
　　解云。已下廣經題總別名義。於中是先擧他釋爲准。其義可知。
　　今此經題名。准古德淺略釋具人法喩三。金剛頂是喩也。一切如來人也。餘字法也。復次有十對。一人法一對。如來人眞言等法故。二法喩一對。金剛頂喩眞言等法故。三理智一對。如來現證能證智眞如實相所證理故。四體用一對。眞如實相體大乘教王等用故。五教理一對。大乘教王等教眞如實相理故。六行果一對。金剛頂瑜伽是行如來現證是果。七能所一對。如來能入智金剛所入定故。八因果一對。如來因。如來卽菩提。菩提心爲因故。現證果故。九非因非果一對。眞如實相法然之理常恒之法非因緣生。是故眞如非因實相非果。眞則眞如實則實相故。九體相一對。眞如實相是體一切如來是相故。十相用一對。一切如來相大教王用故。
　　解云。此正明今經亦具三也。眞言以總持爲宗故。人法融通互不相礙。次十對釋卽斯義也。大日經開題云。言人者卽是人。一一字人種子故。言法者悉是法。一一字法智印故。言喩者諸譬以淺顯深故。以此義故指古德釋云淺略也。復次有十對者。明就人法喩有十對也。初二對可知。第三中。如來現證能證智者。如來是能證人。現證能證智。現謂現前。證謂證智。人智不離故總擧人智云能證智也。眞如實相者。眞實卽眞如實相也。大乘教王等用故者。凡諸佛法教令諸衆生斷煩惱證得菩提以爲其用故云也。金剛所入定者。謂金剛三昧也。如來因等者。如來謂如來藏。如來藏者所謂普賢菩薩內心大我。大我卽菩提故云如來卽菩提。一切衆生皆悉具之故菩提心爲因故。因是普賢圓因。果卽毘盧遮那一一智智也。現證果故者。現謂現前。證謂覺證。現覺諸法本初不生稱爲一切智智。卽是究竟果也。九非因非果者。謂從因緣生稱爲因果。眞如本有遠離因緣故云非因。一切諸法眞如爲相是云實相。實相是常恒之法。常恒之法非因緣生故云實相非果。一切如來是相者。證眞如實相稱爲如來。如來內證無量功德。外以三十二相八十隨好而莊嚴身是云相也。相用一對者。自證眞如以相莊嚴名爲如來。自成如來故卽張教網而攝衆生是用也。
　　復次約一一名句釋其義者。此亦二。一梵言名成立。二唐言名句。
　　解云。擧梵唐二題約一一名句而解也。言名成立者。疏第七（五紙）釋經偈正等覺眞言言名成立相如因陀羅宗諸義利成就文云。今且約最初三昧耶眞言說之。言謂一一字。皆是一種入法界門。如言阿三迷者。阿字是無生門。娑字是無諦門。摩字是大空門。名謂此一一字門共成一名。阿名爲無。三迷名爲等。若更合之卽是無等也。成立謂籍此衆名始終共成一義。如初句云無等次云三等次云三昧耶共相成立。卽是無等三平等三昧耶也。復次以多名共成一句。所謂諸行無常等。乃至綜此多句共爲一偈然後義圓。卽是諸行無常是生滅法生滅滅已寂滅爲樂等。皆是眞言所成立相。餘皆放此。
　　初梵言名等者。據西國語正呼●●●●●。●●●●●●。●●●。●●●●。●●●●。●●●●。●●●●●。●●（唐翻云金剛）●●●（翻云頂）●●（翻云一切諸）●●●●（如來如去如知等）●●●●（大乘）●●●●（現證）●●●●（大教）●●（王）●●（經）唐梵翻譯如此。
　　解云。是初示唐梵翻譯。標梵名中●●●。●恐●寫誤。●是示終末義也。●●者。第七云。梵云衍那此翻爲乘（文）諸梵文中作●●。●第五字故●字轉聲云衍。●●通同故。今云●●。●●●●（現證）者。諸佛加持眞言●●●●●●（一切如來）●●●●（現證菩提也）●字引點●也。合次云●●現也。●證也。●●覺也。總云一切如來現證菩提。今恐●字脫引點。玄奘翻云現等覺。今翻云現證是略也。此梵名中恐脫眞實及攝梵名。法輪眞言●●眞實力也。業障除眞言●●●眞實力也。第七疏云。梵云（●●薩跢）此翻爲諦（文）諦卽眞實義也。攝梵云●●●（見藏品疏）又宋譯經云。佛說一切如來眞實攝大乘現證三昧大教王經（文）今題無三昧兩字。按理趣經初段云薄伽梵一切如來大乘現證三昧耶。或恐今經梵本脫三昧兩字。
　　梵言名成立者。一字曰言。二字曰名。多字成立亦名句也。今言●●始●字是言。次●字亦言。二言合表一金剛名。是則二字名。次●●●此亦三字合表一頂名。次●●●●此亦四字合顯一如來名。如此一字二字乃至三四字合詮一物名。積名成句。聚句爲頌。一名一句皆詮人法等名。此名言等義甚廣無際如聲字義釋。且略之。
　　解云。明言名成立相也。與前所引疏釋不異。其義可知。如聲字義釋者。彼引大日經等正覺眞言言名成立等文廣釋往見。
　　復次金剛者。具顯祕二義。顯義者。金剛是世間所有堅寶名。以喩如來實智。金剛寶具多功德。此寶埋地不朽入火不鎖貧入難見得者富貴。戰具中最勝常恒堅固。如是如來實智具多功德。久埋無明煩惱地中不曾朽爛。入無間嗔恚火不消不融。下劣凡夫億劫難見。若能得證爲三界王。橫堅智杵摧壞四魔。常住不變自在安樂。
　　解云。述釋漢名。於中是初釋金剛兩字。此有淺深二釋。初淺略中亦二。初明金剛名體。顯義者者。標也。金剛者下釋也。釋亦有二。初總釋也。是世間所有等者。疏第一云。如世間金剛寶有三事最勝。一者不可壞故。二者寶中之上故。三者戰具中勝故（文）。堅寶者。卽金剛寶。所謂帝釋所持者是。正法念經第二十一（畜生品）云。爾時帝釋速過疾風。手執千刃金剛怖阿修羅。不以殺心（文）。金剛寶具下。次別釋也。此亦二。是初約喩。喩亦有三。此寶埋地等者。初明金不可壞德。疏三義中第一不可壞義也。貧人難見等者。第二寶中之上義。諸佛所得無上寶智非是凡夫二乘境界。故約喩云貧人難見等。與涅證所謂貧女伏藏喩同也。得者富貴者。喩見佛性。謂地已上分見佛性。自在受用猶如大長者。故云得者富貴。戰具中最勝等者。卽疏第三義。是明利用德可知。慈覺疏第一（五紙）云。雲阿闍梨。金剛者。堅固義。以表一切如來法身堅固。不壞者。無生無滅無始無終。堅固常在不壞也。寶中之上者。寶是顯實相中道具恒沙萬德也。戰具中勝者。卽表第一義空一切煩惱無敵對者。此三卽是阿字三義。此等三法非佛所作及以非人天所作。法然道理無始無終無生無滅故云金剛（云云）。如是如來下。二法說也。最初不可壞義。無明煩惱地中者。總擧五在位。其義可知。下劣凡夫等下。次明寶中之上義爲三界王者。此經宗寶部佛稱三界主。今寶中之上義故擧相應稱也。理趣釋云。一切三界主如來者。寶生如來也（文）。橫竪智杵等下。明戰具中勝義也。橫竪智杵者。略出經第三（五右）。明阿閦尊三形云。帝釋方輪壇蓮花座上畫橫金剛杵形。於橫杵上有堅跋折羅。此名金剛心印（文）。謂之橫竪智杵。若明其義。如來實智橫遍十方竪徹三世自在無礙故云橫竪智杵。杵卽戰具也。摧壞四魔者。對喩中最勝義。剛強難壞無過四魔。佛智能摧故云最勝也。常住不變者。對常恒堅固。常住不變者。明佛智體堅。自在安樂明摧四魔得益。謂摧四魔故得自在力。安住涅證大安樂也。
　　復次金剛名約顯乘有一百差別。五十位各有能入智所入定故。
　　解云。此第二約金剛法體有多少異而辨淺深差也。此下初約顯乘。五十位者。仁王花嚴優婆塞戒經等不別立十信故。皆說四十二位。如梁攝論等開十信故說五十位。今由此故云五十位。
　　約祕密乘竪位有一百金剛義。又一一地位具能入所入故。約橫義有一百別。五十位人各具能入所入故。復有一千金剛。一一地分十地故。復有微塵數不可說不可說金剛差別。
　　解云。此次總就祕密地位明對前顯教其數無量也。竪位有一百等者。前云橫竪智杵故。今約橫竪而明義也。初竪義卽與顯不異也。此中恐剩有一百別至能入所入故十五字。約橫義三字當接復有上而讀復有一千等者。卽橫義也。一一地分十地者。上一百金剛各具十地故總成一千也。此依疏第十五所明寶炬陀羅尼經十地各具十地百心成佛義而明也。
　　雖有如是不可說金剛。然除淺就深攝枝歸本有三十七金剛。就此三十七又分能入金剛智所入金剛定能證金剛人。總有一百二十金剛名。是三十七金剛。金剛智惠之頂。金剛三摩地之尊。金剛人之王。此經能說如是三十七尊三十七王三昧。故名金剛頂。頂者頭頂。表佛行之無上。此三十七智三十七定且約一曼荼羅上首名之。約三重曼荼羅眷屬有一千五十七尊。此各各具定慧及人。都有三千一百七十一尊。人及定慧悉皆餘法所尊所宗。故共得尊名。若約一一曼荼羅各具四種曼荼羅四智印有無量無邊金剛差別。何況十八會各具四種三十七乎。帝網非喩塵墨難記。自非如來智慧薩埵定力誰敢究盡。
　　解云。此明此經地位無量無邊也。除淺就深者。五十位爲淺爲枝。三十七尊爲深爲本。五十位者是行者階位。三十七尊卽大日差別智故。以淺深枝本而到之也。或可五十位是顯教位。三十七尊正是此經階位也。故卽身義云。歡喜地者非顯教所言初地。是則自家佛乘之初地。具說如地位品中。十六生者指十六大菩薩生。具如地位品說（文）（地位品者謂聖位經也）十地十六生是開合異故。十六生者卽此宗階位也。就此三十七等者。智定人三各有三十七故。總有一百二十一金剛名。今約滿數云一百二十也。三摩地軌明五相成身畢云。行者作是念已證金剛定。便具薩婆若。我成等正覺。凡密教意有法必具人。其智定人一具法門。無須臾離。故大日法身而具此三。法身存色形者意在此矣。天台雖談無作三身。理寶約三身相卽。故法身位唯法不具人體也。是三十七金剛下。釋頂字。今約智定人開頂字爲三云頂尊王也。此經能說下。此三名結歸一頂字。三十七尊者。擧人顯智。三十七王三昧者。此金剛三昧一切三昧中最勝故云王三昧也。頂者頭頂等者。慈覺疏云。頂者是最勝義。亦尊上義。謂此金剛教於諸大乘法中最勝無過上故以頂名之。故雲阿闍梨釋云。金剛頂者。如人之身頂最爲勝。此教於一切大乘法中最爲尊上故名金剛頂也。
　　表佛行之無上者。智謂能證佛智。定是所入佛定。人卽能行佛德。故聖位經云佛德三十六皆同自性身。故總云表佛行之無上也。
　　此三十七智下。廣明約三十七智定有無量無邊金剛名也。約三重曼荼羅等者。解云。此就初會曼荼羅而辨尊數也。三重者。五佛四波十六大菩薩及四供養爲第一重。外四供養及四攝並現劫千佛爲第二重。五類諸天爲第三重。總合三重成一千五十七尊也。都部要目云。瑜伽本經都十萬偈有十八會。初會經名一切如來攝眞實。其經說五部。佛部（毘盧遮那佛以爲部主）金剛部（阿閦佛以爲部主）寶部（寶生佛以爲部主）花部（阿彌陀佛以爲部主）羯磨部（不空成就佛以爲部主）彼五部主各各有四菩薩。以爲眷屬。前右左背而安列。四內供養各屬四部。次第應知（第一重）四外供養亦屬四部。四門鉤索鎖鈴四部次第應知。又有四方賢劫中十六大菩薩表賢劫中一千菩薩（第二重）又有五類天二類有四天總有二十。竝後復有五類成二十。五類者上界四天。住虛空四天。遊虛空四天。地居四天。居地底四天（文）（第三重）（前右左背者。中央大日向東而坐。東方爲前。西方爲背。右是南方左卽北方也）。此各各具定慧等者。約定慧人明增數義。都有三千一百七十一尊者。杲師云。前一千五十七尊各各具智定人故。千成三千。五十三五十五則成百五十。七尊三七二十一故前百五十尊加今二十一尊成百七十一尊。故都合三千一百七十一尊也。餘法所尊等者。因釋尊義。今約人故云尊。今此三十七尊等皆悉毘盧遮那自內證德同自性身。故云餘法所尊。自餘諸法皆悉從此而出故云餘法所宗也。杲師云。餘法者謂顯教。卽五種住心也。彼顯教者。他受用應化佛應機說故。前後兩重三十二種因滿法門也。今眞言於性德圓滿果海所開佛菩薩等故。成因滿餘法所尊所宗也。若約一一曼荼羅等者。此指初會四大品中初金剛界曼荼羅中一一諸尊云一一曼荼羅。一一諸尊皆具四種曼荼羅四種智印故。若依卽身義云大曼荼羅又名大智印等故。四種智印卽四曼異名。二名並擧也。何況等者。如上所擧是初會一曼荼羅諸尊。一曼荼羅尚無量無邊。何況十八會總合諸尊乎。其義可知。各具三十七等者。十八會中一一諸尊皆具四種曼荼三十七智也。帝網等者。擧無量無邊喩。華嚴玄談第六曰。如天帝殿珠網覆上。一一明珠內萬像俱現。珠珠皆爾。此珠明徹互相現影而無窮盡。塵墨者。法花（化城喩品）云。譬如三千大千世界所有地種。假使有人磨以爲墨。過於東方千國土乃下一點大如微塵。又過千國土復下一點。如是展轉盡地種墨。乃至點不點盡抹爲塵一塵一劫。
　　自非如來智惠等者。智度第七（二十五）云。問曰恒河沙中沙爲有幾許。答曰一切算數所不能知。唯有佛及法身菩薩能知其數。佛及法身菩薩一切閻浮提中微塵生滅多少皆能數知。何況恒沙（云云）於中佛無礙智故自然了知。菩薩入定而知。是爲異也。
　　復次一切如來者。具顯密二意。顯義十方三世一切諸佛名一切如來。是則各各衆生修如實道。去成正覺來化衆生名如來也。
　　解云。此釋一切如來四字。此亦有二。是初約顯教。此中取成實論意釋。論十號品云。如來者乘如實道來成正覺故曰如來。
　　密義五智佛名一切如來。聚一切諸法共成五佛身故。此五佛則諸佛之本體。諸法之根源。故名一切如來。此五智有二別。一自五智佛。二他五智佛。他五智佛亦二。一先成就者。二未成就佛。先成就亦二。一自先成就。二他先成就。自他本覺佛則法爾自覺。本來具足三身四德。無始圓滿恒沙功德。所謂恒沙性德者。五智三十七智及塵數眷屬等。
　　解云。此次約密義釋。理趣釋（初丁）云。一切如來者。准瑜伽教中五佛是也。其五佛者卽盡虛空遍法界無盡無餘佛聚成此五身也。而今云聚一切諸法者。一切諸法者。六度十八空三十七品禪定解脫百八三昧門五百陀羅尼門等。此宗意人法一體更無別異。爲示此義改文云一切諸法。覺知此等諸法稱爲佛陀故云聚一切諸法成五佛身。一一諸佛皆具五智故云諸佛本體。如言諸佛諸法亦爾。故云諸法根源。此五智有二別者。牒如上五智判此亦有二別也。一自五智佛等者杲師云。自謂行者自身。他卽一切衆生也。四曼義云。問四種曼荼羅者。唯具法身如來所具衆生所耶。答然具。問何。答具於此具有自他二義。問何。答一自二他。問於此自他亦有何種耶。答有之。問有幾何。答有四種。問何。答一自之自。二自之他。三他之自。四他之他。問何自之自。他之他亦爾。答自之自者自本覺佛。自之他者自煩惱身。他之自者他本覺佛。他之他者他煩惱身（文）。於此四種中今自他者。當自之自與他之自也。他五智佛亦二者。謂於他五智亦分先成就未成就。先成就者。謂已成佛釋迦彌陀等是也。未成就者。謂當成佛一切衆生也。異本卽身義云。問他亦有種耶。答有二種。一先成就者他二未成就者他。問先成就者何。答先者已成佛未者未成佛（文）。先成就亦二者。此就前先成就亦分自他也。杲師云。異本卽身義云。問先成佛有種。答有二種。一者因緣已成就。二者本覺已成就（文）校此文自先成就者。當本覺已成就。他先成就者。當因緣已成就也。且約先成就釋迦如來料簡自先成就他先成就者。依釋迦如來久遠實成之邊本覺已成就也。約釋迦如來因位爲寶滿梵士之時。初發菩提心今日成道邊者。因緣已成就已。今就先成就分自他者卽此義也。今自他分別異初自他之義。初自他者已身爲自衆生爲他。今自他者。於先成就者一身上。本來成佛邊爲自。因緣已成就邊爲他也（此一段道範禪林等料簡重重難甘心乎）。今助一解云。一自五智佛等者。自謂密教。他卽顯教。他五智佛亦二者。恐脫自字。當云自他五智佛。下云自他本覺佛。今當准知。一先成就等者。一切諸佛自然自覺故云先成就。一切衆生雖具未顯故云未成就。一自先成就者。自先成就謂密教佛。他先成就卽顯教佛。故下云此本覺有三種差別等。判本覺有顯密有異也。自他本覺佛等者。此牒自他本覺具明本覺相也。法爾自覺者。述明先成就義。故下云自然自覺故名先成就本覺佛（文）。本來具足等者。明本有恒沙性德。釋論（九丁）云。超於十地到無上地。圓滿三身具足四德。
　　故經云。薄伽梵金剛界遍照如來。以五智所成四種法身。於本有金剛界自在大三昧耶自覺本初大菩提心普賢滿月不壞金剛光明心殿中。與自性所成眷屬金剛手等十六大菩薩及四攝行天女使金剛內外八供養天女使。皆已微細法身祕密心地。各於五智光明峯杵出現五億俱胝微細金剛遍滿虛空法界。諸地菩薩無有能見俱不覺知（文）。
　　二教論下引此文自注云。金剛頂一切瑜祇云。一時薄伽至遍照如來（此以總句歎諸尊德）。以五智所成四種法身（謂五智者。一大圓鏡智。二平等性智。三妙觀察智。四成所作智。五法界體性智。卽是五智佛也。四種法身者。一自性身。二受用身。三變化身。四等流身。此四種身具橫竪二義。橫則自利。竪卽利也。深義更問。）於本有金剛界（此明性德法界體性智）自在大三昧耶（此則妙觀察智）自覺本初（平等性智）大菩提心普賢滿月（大圓鏡智）不壞金剛光明心殿中（謂不壞金剛者。總歎諸尊常住身。光明心者。歎心之覺德。殿者明心身互爲能住所住。中者語密。亦離邊義。此是三密離彼五邊百非獨住非中之中。等覺十地不能見聞。所謂法身自證之境界也。亦是成所作智。三密業用皆從此生。已上五句總明住處。住處名則五佛祕號妙德也。密意可知）與自性所成至身語心金剛（此明三十七根本。自性法身內眷屬智）各於五智至俱不覺智（此明三十七尊根本五智。各具恒沙性德。若約次第有出現之文。若據本有俱時圓滿如是諸德）宗家一義五佛爲住處。今依此義。助一義云。薄伽梵金剛界遍照如來者。明教主也。大日經疏釋教主云。薄伽梵卽毘盧遮那本地法身（文）。本地法身卽自性法身。是此經教主也。金剛界者。心王之異名。疏第八釋●字云。大因陀羅心王金剛界（文）華嚴第二十七（十向品）云。願一切衆生得卍相莊嚴金剛界心（文）遍照卽毘盧遮那翻名故。義與心王毘盧遮那同。心王毘盧遮那。卽本地身此經教主也。以五智所成四種法身歎教主德。此本地法身具自性等四身。是此四身各以五智成故云五智所成四種法身也。於本有金剛界等者。正明住處。
　　心殿中者。經於中兩字第七轉境於聲也。與自性所成眷屬等者。明眷屬成就也。故注云自性法身內眷屬智。一一眷屬皆悉金剛自性毘盧遮那法身互體故。云皆已微細法身等。夫法身者。具無漏微妙色相故。牆壁不礙猶如虛空故云微細。藏記云。凡佛者捨有漏五蘊身。有無漏五蘊微細身。瑜伽十二明三摩呬多地中云。微妙者。自地煩惱不愛味故得安穩道者所得道無退轉故（文）（微細梵云●●亦云微妙安穩亦●●義也）婆沙七十三云。問中有微細一切牆壁山崖樹等皆不能礙。此彼中有爲相礙耶。有作此說。此彼中有亦不相礙。以極微細相觸身時不覺知故（文）應知微細卽無礙義。中有色相其尚如是。而況法身微妙色相乎。各於五智光明峯等者。明無際智。以此等故今引此經證於五智三十七智及塵數眷屬等義也。諸地菩薩等者。杲師云。顯教十地菩薩等也。慈覺釋云。諸地菩薩俱不覺知者。是約顯教諸地菩薩。若約祕密根凡夫具縛尚得圓智。何況祕教諸地菩薩。

金剛頂大教王經私記卷第三。
沙門曇寂撰。

　　又云。大日金剛峯。微細住自然。光明常遍照。不壞清淨業。言大日金剛峯者。毘盧遮那法界體性智是。微細住自然者。金剛自性大圓鏡智阿閦佛是。光明常遍照者。南方寶生平等性智自證德是。清淨者。本來清淨心妙觀察智無量壽佛也。不壞業者。無爲作業者成所作智北方不空成就佛也。
　　解云。又引經次偈證五智義也。毘盧遮那法界體性智者。毘盧遮那擧其梵名。下釋峯爲頂義故。金剛峯卽金剛頂。金剛頂卽法界體性智也。二教論釋本有金剛界云明性德法界體性智。卽與此同也。法界體性智總具五智。金剛亦有五色別（見慈覺疏第一卷）五色金剛卽是五智故。以法界體性智釋金剛也。峯云●●。積集義。維摩經寶積佛。新經云寶峯（文）言積聚五智及無盡衆德超出一切故云金剛峯。若配五字門是第五●字義也。本體●字是金剛義。具足衆點卽峯積集義。應知●字卽大日金剛峯法界體界性智也。第二十卷釋●字云超八葉絕方所卽此義也。金剛自性者。卽初●字義。第十二云。阿字如來金剛性。金剛性者。所謂阿字門本初金剛。卽是阿閦佛金剛不壞菩提心故。禮懺云金剛堅固阿閦佛。此中釋微細云金剛。釋住自然云自性。微細梵云●●亦翻微妙。義釋第八（三十九）釋出現品不分別如鏡現前住微細句云。知世間萬法畢竟不出阿字門。今觀圓明種子亦復如是。以見初起時極微細故。則知但從心生畢竟無住無本。乃至若深祕釋者。此是般若經中諸佛微細慧。以出過一切心量不可示人。然亦自在心加持無所不見。是故義云微細非細小之謂也（文）諸佛微細慧者。卽阿字門。金剛般若故云微細云金剛。金剛自性者。釋自然義。謂金剛自性本來有處煩惱而不減。與淨法相應證清淨而不增。故云住自然。平等性智自證德者。光明常遍照卽眞如本覺自性光明故。出生義云南方寶光明功德界寶生如來。起信論云。所謂自體有大智慧光明義故遍照法界故。是第二●字義。第十四（二十四）釋●字云。兼有長聲爲行。行卽火輪（文）。火輪卽光明遍照也。清淨者等。西方主清淨法門故。理趣經欲清淨等爲四理趣。其佛云得自性清淨法性如來。卽●字門。本體●字自性清淨。上點入證義。入證卽得義。可思之。不壞業等者。無爲釋不壞義。無爲卽無分別義。無爲無分別無有一切能壞者。故以無爲釋不壞義。理趣釋第二章云。一切業平等現等覺以大菩提一切分別無分別性故者。由如來無漏五識與成所作智相應現三業化。於淨妙國土及雜染世界任運無功用無分別作佛事有情事（文）是●字義。●字是無爲。傍二點涅槃寂中事業也。
　　此五智佛及三十七智佛。乃至無量俱胝佛不觀修行不待對治本來住此法爾佛位。具四種法身備塵沙莊嚴。言四種法身者。自性身受用身變化身等流身是。如此四種法身自然自覺故名先成就本覺佛。
　　解云。此五智佛等者。重略擧上經文結歸先成就本覺義也。此五智佛者。指五智四種法身等文。及三十七等者。指自性所成眷屬等文。乃至無量等者。指各於五智等文。此正明覺體也。不觀修行等者。明本覺相。觀謂觀待。不觀修行法爾具足此等佛德。謂之本覺。是取釋論第五五重問答中第二問答意。論云。清淨本覺從無始來不觀修行非得他力。性德圓滿本智具足（文）。本來住此等者。正明先成就義也。具四種法身等者。謂此等法爾佛位各具四種法身等也。
　　此本覺又有三種差別。一三自一心門本覺。二一一心眞如門本覺。三不二摩訶衍一心本覺。初三自一心本覺中有四別。染淨本覺清淨本覺一法界本覺三自本覺是。眞如門本覺又有二別。清淨眞如本覺。染淨眞如本覺。如是本覺重重無量。今此經所示本覺通攝一切本覺。別表不二門本覺。此本有法身其數無量故云一切如來。
　　解云。此依釋論明本覺有多種也。此本覺者。指如上先成就本覺也。杲師云。依論意前重一心下開眞生二門。謂三自一心生滅門一體一心眞如門也。今云三自一心本覺者。三自一心生滅門也。一一心眞如門本覺者。一體一心眞如門也。雖約爲根本出前重一心下三自一心一體一心名字。實此二門總攝前後兩重生滅十六門法眞如十六門法盡。今釋本義故用一心下名字也。三自謂體相用。寶鑰第九住心下云。輪華能出體大等（文）。論第九釋輪華畢云此表三自門法。一一心眞如門者。一一白白而無異故云一一眞如。生滅門有能證所證等。眞如門理理自理故法界唯一理也。不二摩訶衍一心本覺者。杲師云。眞如生滅是而二也。生滅門智也（有能證智故）眞如門理也。理智相對故而二也。不二者。超此二門理智泯絕故云不二也。問論中唯於生滅門立本覺名。今何於眞如門及不二門立本覺號耶。答此論以一代百億契經爲所依故。若約顯教眞如門唯理非事故不立本覺名。不二門是果海故絕于言語。亦不可云本覺。今此論雖外屬顯內含密意。是以大師以眞言教合不二摩訶衍。眞言既有本覺不二何無。問何處有眞言本覺名乎。答無障礙經云。歸命本覺本法身（云云）。問釋論云含密意何處不二位樹本覺名耶。答五重問答從一切衆生無始已來皆具本覺無捨離時。若如是者云染淨始覺爲明無明。清淨本覺爲明無明。一法界心爲明無明。三自一心爲明無明等故。此問最初從本覺中而起問故。今大師增廣此意云不二本覺。已有不二本覺何無眞如本覺。故於不二及眞如門亦立本覺也（文）今云。論第五（二十紙）明五重問答畢云。已說有覺門次說無覺門。何故一切衆生無有本覺耶。無本覺故。何故無本覺耶。無衆生故。何故無衆生耶。無本覺故。率此二門應廣通達（文）。此文分明五重問答名有覺門。眞如及不二有本覺稱。豈有何疑乎。又明其理者。諸顯教中眞如名法界體性不立智名。且如佛地論第一釋佛地名云所說清淨法界大圓鏡平等性智成所作智受用和合一味等事是佛所依所行所攝故名佛地是也。今此經云法界體性智其人名毘盧遮那。此云光明遍照。亦翻爲日。一切衆生等具此智。是此本智非本覺而何耶。六度經第九云。一切有情本智如日。無明覆蔽忍光不現（文）應思之。此三種本覺依寶鑰引證。第一極無心。第二空性心。第三祕密莊嚴心也。初三自一心等者三自本覺是生滅門故。此中四種本覺皆是生滅門之攝也。染淨本覺者。論第三（二紙）云。本覺門中則有二門。云何爲二。一者清淨本覺門。二者染淨本覺門。乃至云何名爲清淨本覺。本有法身從無始來具足圓滿過恒沙德常明淨故。云何名爲染淨本覺。自性清淨心受無明熏流轉生死無斷絕故（文）。又第五論明五重問答中第二云。清淨本覺從無始來不觀修行非得他力性德圓滿本智具足（云云）（寶鑰引此文證第七住心也）。一法界本覺者。論第三問答云。一法界心非百非背千是（云云）（鑰引此文證第八住心）三自本覺者。又論第四問答云。三自一心摩訶衍法一不能一等（云云）（鑰引此文證第九住心）就此四種本覺杲師有二解。一者如次配第六七八九四箇住心。二者此四本覺不必配四家大乘。只是明本覺有多種類也。今取後義。初義有難。何者前綱緒中云摧轅染淨之岳。既指法花云染淨之岳。染淨本覺豈是第六住心乎。又寶鑰引第一問答證第六住心。第一問答中云。一切行者斷一切惡修一切善。超於十地到無上地。圓滿三身具足四德（云云）是正明始覺相（第六住心是始覺門非本覺義也）。又此文中無染淨語明染淨本覺非第六住心也。眞如門本覺有二別者。論第三（二紙）云。云何名爲二種眞如。一者清淨眞如。二者染淨眞如。虛空之理亦復如是。云何名爲清淨眞如。二種淨覺所證眞如離熏習故。云何名爲染淨眞如。二染淨覺所證眞如不離熏故。虛空之理亦復如是。以何義故強名本覺。字事差別其相云何（云云）。次明本及覺各有十義畢云。如是十種本覺字義唯依一種本性法身隨義異釋。據其自體無別而已。此中所說二本覺中當何本覺。謂清淨本覺。非染淨本覺（已上清淨本覺）染淨本覺字義差別相云何。頌曰。染淨本覺中。或各有十義。前說十義中。各有離性故。論曰此本覺中或各有十義所以者何。前十義中各有不守自性義故。字事配屬依向應知。如是二覺同耶異耶。非同同故。非異異故。以此義故或同或異。或非是同或非是異。是故皆是皆非。今此經下。正明今經本覺也。此經本覺正是不二本覺二教論引五重問答畢云。喩云所謂不二摩訶衍及圓圓海德諸佛者。卽是自性法身。是名祕密藏。夫不二者諸佛自證離機根法。正是祕密莊嚴之宗極也。是以毘盧遮那眞言●●●●●。●●●●金剛界者。前釋金剛峯云法界體性智。法界體性智者體具五智。十萬廣本其說雖廣。要以五智爲體。故知●●●●者是不二法體此經宗極也。其種子●字本體●字是不二義。出生無邊門云。縛者愚者法聖人法隨入無二。又守護經云。嚩字不二之道言語道斷故（文）上點入證義。證不二者名爲毘盧遮那故經云金剛界如來。正是不二之稱號也。又非只此經胎藏大日亦不二爲體。其種子●字。守護經云。婀字者是菩提心義無二義（文）。於中●是不二理。●卽不二智。卽是理智兩部不二義也。興教大師云。彼不二法身頓斷無明現見不二一如理也。凡此宗宗極印璽皆示不二義（唯受師傳者當自知耳）宗家以論不二摩訶衍爲祕密莊嚴意在此矣。通攝一切本覺者。總有七種本覺。謂生滅門四。眞如門二。及不二本覺。最後本覺攝前六種故云攝一切。稱云攝眞實大教王卽斯義也。此本有法身下。結歸一切如來語也。本有法身卽本覺也。釋論記云。不從緣生說爲本有。功德依止說爲法身（文）。今指毘盧遮那法界體智不二本覺云本有法身。此攝四佛及遍法界無盡無餘佛故云其數無量。其數無量稱云一切如來。一切如來者五佛及遍法界諸佛故。
　　此如來餘一切門之所不能攝。然此不二本覺能攝一切門之佛故名頂。如來頂則最上最勝義故。
　　解云。此下辨攝不攝義也。猶如王能攝臣臣不能攝王。其義可知。總指眞生二門之佛（卽是一切顯乘佛也）云一切門之佛。是此二門開爲無量門故云一切門之佛也。故名頂者。以上頂字流如來句以顯超出於諸餘經。五佛云一切如來。卽是法界體性智法無上故云如來頂也。
　　次言眞實者。眞眞如。實實知實相。眞有十種。一根字事眞。二本字事眞。三遠字事眞。四自字事眞。五體字事眞。六性字事眞。七住字事眞。八常字事眞。九堅字事眞。十總字事眞。如又有十種。繁故略之。
　　解云。已下釋眞實兩字。眞眞如等者。初略辨眞實名義可知。眞有十種等者。引釋論而明其義。論第三（四紙）云。頌曰。性眞如理體。平等平等一。無有一多相。故名爲眞如。論曰性眞如理平等平等唯同一相。亦無一相亦無多相。無一相故遠離同緣。無多相故遠離異緣。以此義故名爲眞如。如是眞如二種淨智親所內證。復次眞如各有十義。云何爲十眞。一者根字事眞。乃至第十總字事眞。如是十眞十種本義相應俱有不相捨離。是故同名表示而已。云何十如。一者鏡字事如。乃至第十覺字事故。如是十如十種覺義相應俱有不相捨離是故同名表示而已。所以者何。十種眞理本有法身有德方便。十種如理薩婆若慧有覺方便。以此義故更重言詞作如是示（文）解云。論次前明本覺義中具明十義故此略不出。今引前論文。論（二紙）頌曰。本覺各有十。體雖同字事。各各差別故。謂根鏡等義。論曰本覺各十。云何十本。一者根字事本。本有法身能善住持一切功德。譬如樹根能善住持一切枝葉及花果等不壞失故。二者本字事本。本有法身從無始來自然性有不始起故。三遠字事本。本有法身其有德時重重久遠無分別故。四者自字事本。本有法身我自成我。非他自成我故五者體字事本。本有法身爲諸枝德爲依止故。六者性字事本。本有法身不轉之義常建立故。七者住字事本。本有法身住於無住無去來故。八者常字事本。本有法身決定實際無流轉故。九者堅字事本。本有法身遠離風相堅固不動若金剛故。十者總字事本。本有法身廣大圓滿無所不偏爲通體故。是名爲十。云何十覺。一者鏡字事覺。薩般若慧清淨明白無塵累故。二者開字事覺。薩般若慧通達顯了無障礙故。三者一字事覺。薩般若慧獨尊獨一無比量故。四者離字事覺。薩般若慧自性解脫出離一切種種縛故。五者滿字事覺。薩般若慧具足無量種種功德無所少故。六者照字事覺。薩般若慧放大光明遍照一切無量境故。七者察字事覺。薩般若慧常恒分明無迷亂故。八者顯字事覺薩般若慧清淨體中淨品眷屬悉現前故。九者知字事覺。薩般若慧於一切法無不窮故。十者覺字事覺。薩般若慧所有功德唯有覺照無一一法而非覺故。是名爲十。如是十種本覺字義唯依一切種本性法身隨義異釋。據其自體無別而已。
　　眞者眞理。如者如理。此眞與如各具二十種。十種清淨眞理與十種清淨本相應。十種清淨如理與十種清淨覺相應。十種染淨眞理與十種染淨本相應。十種染淨如理與十種染淨覺相應。
　　解云。眞者眞理等者。眞如名一理體。今對本覺分眞與如以爲二理云眞理如理。起信論云。此眞如體無有可遣。以一切法悉皆眞故。亦無可立。以一切法皆如故（文）此離捨名眞離取名如。而實二名一體耳。
　　此眞與如各具二十種者。標也。謂清淨眞如中眞與十種本相應。如與十種覺相應。染淨眞如中亦眞與十種本相應。如與十種覺相應。是以清淨具二十種。染淨具二十種。故云各具二十種也。十種清淨眞理下。述釋也。通法疏云。此眞十義梯本十義人法不離故本與眞同名表示。解云。前論明十本中云本有法身。故解本爲人法卽眞也。十種清淨如理等者。又疏云。又如十義梯覺十義理智相應故覺與如同名表示（文）如理也。覺智也。故云理智相應也。
　　今所言眞如通攝染淨清淨二種眞如。別顯自門祕密眞如。本能攝末故攝二種耳。
　　解云。此正約今經釋。通攝等者。初明攝二門眞如可知。別顯自門祕密眞如者。正明今經眞如。此經宗五字五大稱爲眞如。謂之祕密眞如。藏記云。率都婆五字所成任取一一可觀自性清淨心眞如佛性如來藏法性（文）又法界體性智總具五智卽是眞如。心要云。此大菩提五智圓滿（法界體性智）卽毘盧遮那如來眞如法界智處中位（中位也）也。出生義云。印成法界體性智自受用身卽塔正中毘盧遮那如來也（文）。毘盧遮那塔爲三形以表法界體性智。卽是藏記所謂率都婆。率都婆卽眞如故云眞如故法界智處中位。又第六疏釋五色云。實相色亦法界不思議色。不思議界者卽中胎藏心。應思之。本能攝末者。若約釋論法界體性智者所謂不二摩訶衍。故能攝二門眞如。不二是本二門卽末也。
　　實知實相者。三自門實知實相。一心門實知實相。性德圓圓海實知實相。各各重重差別。今所謂實知實相不二門實知實相是。然通攝二門實知實相。言實知者能達知。實相者所達境。又實知是心密。實相是身密。復次智則境。境則智。又非智非境。而智而境。然非九種心量之所緣。一一心之所緣而已。
　　解云。前釋實字云實實知實相。故今具明其義。實有其二。實知者謂能達智。實相卽所達境。釋論第四（九右）云。實知法者謂一切覺。則能達知。眞如法者謂平等理。則所達境。三自門下。明此有三種別。三自門等者謂生滅門實知實相。生滅門中三自勝故云三自門等。一心門等者。眞如門實知實相。其一心名雖通二門。一心具一體義故今以一心稱眞如門也。性德圓圓海等者。不二門實知實相。二教論上云。又曰何故不二摩訶衍法無因緣耶。是法極妙甚深獨尊離機根故。何故離機。無機根故。何須建立。非建立故。是摩訶衍法諸佛所得耶。能得於諸佛。諸佛得。不故。菩薩二乘一切異生亦復如是。性德圓滿海是焉（云云）喩曰。所謂不二摩訶衍及圓圓海德諸德佛者。卽是自性法身。是名祕密藏。亦名金剛頂大教王（云云）。今所言等者。明今經實智實相通攝二門。亦是攝眞實之意也。言實知者下。明今所言實知實相亦有多種義。一能達所達。如前引論辨。二身心二密。心卽能達。身卽所達也。復次下。三明境智無二義。上分心身爲能所達。而實心身不二一體。故第十七云。布諸支分者。支分卽是自心也。由此心卽攝一切身分。離心無身離身無心。亦同於阿字故互文也（文）。以此義故智境無礙。故云智則境境則智。則身義云。諸顯教中以四大等爲非情。密教則說此爲如來三摩耶身。四大等不離心大。心色雖異其性卽同。色卽心心卽色。無障無礙。智卽境境卽智。智卽理理卽智。無礙自在。雖有能所二生都絕能所。法爾道理有何造作。能所等名皆是密號。執常途淺略義不可作種種戲論（文）。又非智非境等者。述釋上義。卽雙非句。謂智則境故智非唯智。故云非智。境則智故境非唯境。故云非境。而智而境者正明無礙圓融義。謂智非唯智故若言智則境智都歸智。故云而智。境非唯境故若言境則智境都歸境。故云而境。而智而境卽是卽智卽境也。然非九種心量下。明如上境智圓融非顯人所知。前具引第二論文云。十中初九種心不緣眞理。後一種心得緣眞理而爲境界（文）。是約二門分別明義。言第十一一心識卽眞如門本覺故云緣眞理而爲境也。又非一一心等者。是約三門分別爲義。以不二門爲眞言故。重箇眞如門唯取不二門。卽是此宗祕密實知實相故。
　　復次金剛頂一切如來金剛頂一切三摩地。皆悉離戲論分別之虛僞證平等不變之眞理。故名眞實。約自他本覺辨眞實。准前可知。
　　解云。已上約智釋眞實義。此下約人及定而釋。一切如來者。人也。三摩地卽定也。悉離戲論者。釋實義。如上引卽身義以四大等爲非情。色心不融卽戲論也。證平等等者。釋眞義證色心不二。是云證平等等。
　　自他本覺者。前二種本覺爲他。第三不二門爲自。具如上釋一切如來中。意明二門本覺非是眞實不二本覺以爲眞也。
　　次言攝大乘者。此有二。初能攝大乘。次所攝大乘。能攝大乘者。根本總體不二大乘。所攝大乘者。二重三十二大乘。本能攝末故云攝大乘。又三十二大乘各各有本有末。各各本法能攝末法。故云攝大乘。
　　解云。此釋攝大乘三字。論第一（二十八）頌曰。有三十三種。十六所入法。十六能入門。及不二別故。論曰。立義分中法門名數總有三十三數差別。云何爲三十三差別。所謂十六所入本法。十六能入門及不二摩訶衍各差別故。何故摩訶衍成十六種。根本摩訶衍中開八種故。一心法界三大義中各開二種故。何故能入門成十六種。一心法界及三大義各二種故。或各開二種門故。是名爲本數（文）此中根本總體不二大乘者。正當此經。是爲能攝以攝三十二大乘。三十二者。卽顯諸大乘也。又金剛界三十七尊。於中五佛理智二身。理智不二是乘所趣之處。三十二尊是所乘智。卽對論三十二門稱此云大乘。乘此大乘到所趣處。故經云眞實大乘。是云根本不二大乘也。彼論亦說三十二大乘。故稱云摩訶衍論。本末雖異俱具三十二也。又彼論三十二外別說不二摩訶衍。此經云攝大乘卽是也。又三十二大乘各各等者。此有二義。一前重八法八門爲本。後重八法八門爲末也。一前後兩重所入爲本。兩重能入爲末也。
　　現證者此有二。初法爾現證。次隨緣現證。法爾現證又三。二門及本體。三種門本覺佛。自爾現覺一切法證得諸功德。隨緣現證者。隨緣本智流轉生死背源時久。若遇內熏外緣力。厭生死欣涅槃。發始覺日光照無明闇夜。遍知本有寶藏悉得自家功德。名之現證。三門現證雖云差別無量而不過法爾隨緣。所謂現證通別准前知之。
　　解云。此釋現證兩字。又三二門及本體者。前所謂三種本覺也。自爾現覺等者。明本覺相。前所引論第三（三紙）明十覺中云。四者離字事覺。薩般若惠自性解脫出離一切種種縛故（是當現覺諸法也）五者滿字事覺薩般若惠具足無量種種功德無所少故（是當證得諸功德也）隨緣現證者下。約流轉還滅二相釋。初流轉義。
　　隨緣本智者。謂隨染本覺。智卽覺也。故論第五五重問答中明清淨本覺云本智具足（文）言流轉生死三細六麁次第轉起。背源赴末故云背源時久。若遇內熏下。明還滅相。內熏謂眞如。外緣卽諸佛加被。論第五（七紙）云。乃至衆生亦爾。雖有正因熏習之力若不遇諸佛菩薩善知識等以之爲緣。能自斷煩惱入涅槃者則無是處。若雖有外緣之力而內淨法未有熏習力者。亦不能究竟厭生死苦樂求涅槃。若因緣具足者所謂自有熏習之力。又爲諸佛菩薩等慈悲願護故。能起厭苦之心信有涅槃修習善根。以修善根成就故則値諸佛菩薩示教利喜乃能進趣向涅槃道。發始覺日光者。謂以內外熏力故頓破無明覺智顯發也。起信論云。又是菩薩功德成滿。於色究竟處示一切世間最高大身。謂以一念相應慧無明頓盡名一切種智。自然而有不思議業。能現十方利益衆生。記釋云。謂一念始覺至心源時契於本覺故云相應。以無明盡故顯照諸法。名一切種智也（文）此中卽爾。始覺日光卽一念始覺也。遍知寶藏者。謂始覺至心源時始本冥應。謂之遍知本有。上云欣涅槃故此中暗取涅槃經意而釋也。現證通別前准知之者。指上所謂此本覺又有三種差別中上云今此經所示本覺通攝一切本覺別表不二本覺。今亦爾。通攝隨緣中二種現證別表法爾現證也。
　　大教王者。大有三種。一體大。二相大。三用大。初體大中又四。一無量無邊諸法差別不增不減體大。二寂靜無雜一味平等不增不減體大。此二法有二門大故成四。相大又四。一如來藏功德相大。二具足性功德相大。此二法又具二門大故爲四。用大又四。一能生一切世間善因果用大。二能生一切出世間善因果用大。此二法又具二門大故爲四。數三種大義各具四大都有十二大。此十二大皆是生滅門法門。約眞如門。又具三大義。如是二門大義能含一切教法故曰大教。此大教各於自門得自在故名之王。
　　解云。此釋大教王三字。初體大中又四等者。論第一（三十三）云。一者體大者總標所入二種本法。云何爲二。一者無量無邊諸法差別不增不減摩訶衍。二者寂靜無雜一味平等不增不減摩訶衍。謂一切法眞如平等不增不減故總標能入二種別門。云何爲二。所謂如本法名門亦爾故。二者相大者總標所入二種本法。云何爲二。一者如來藏功德摩訶衍。二者具足性功德摩訶衍。謂如來藏具足無量性功德故者。總標能入二種別門。云何爲二。所謂如本法名門亦爾故。三用大者總標所入二種本法。云何爲二。一者能生一切世間因果摩訶衍。二者能生一切出世間善因果摩訶衍。謂能生一切世間出世間善因果故者總標能入二種別門。云何爲二。所謂如本法名門亦爾故（文）。三大各具四門。初二門約所入。次二門約能入。能入所入其名不異故云如本法名門亦爾故。三大各具四總成十二門也。此十二大皆是生滅門者。杲師云。問上列擧三大名云。初體大中又四一無量無邊諸法差別不增不減體大二寂靜無雜一味平等不增不減體大此二法又有二門大故成四（文）於體大下開二種。無量無邊等者生滅。寂靜無雜者眞如也。於此生滅眞如各開門法故成四也。相大用大亦復如是。故成三四十二法種也。然結之此十二大皆是生滅法門（云云）難思云何。答寶性院義云。前後兩重三大義復云十二大具可二十四大。仍生滅方十二故判爾也。性智院義云。一心三大形眞如二門。仍一心下列兩門眞如爲前生滅爲後。三大義下各生滅爲前眞如爲後。今十二大三大義故皆是生滅門也（云云）。今助一義云。十二大中六是生滅門。六是眞如門。然是明生滅門總結故。且言總云十二皆是生滅門。故次別擧眞如門云約眞如門等也。約眞如門又具等者。問眞生二門三大義云何別耶。答論第六（十八）云。如是三種甚深大義二種門中云何安立。謂眞如門中三種大義者唯各立一無雙立故。若生滅門中三種大義者三種大義具足雙立無前後故以之爲別（文）記釋云。眞如門中唯各立一無雙立者。謂立體大相用皆體。或立相大體用皆相。若立用大體相皆用。無有對待雙立義故。生滅門中體相用三由觀待故三法齊立（文）此大教下。釋王字。其義可知。
　　又上攝字流被此大教王字。攝大教王者此有二別。具能所故。能攝大教王者此經是也。所攝大教王者二門大乘教王是。卽是應化身所說大乘教王一乘教王是。王是自在主宰之義。何故有能攝所攝差別。王之名通大小故。譬如四種輪王及諸粟散王。共得王名然猶尊卑有差。如是教王亦復然矣。法身所說教王能攝一切應化身所說教王。法身所說者此經是也。應化身所說教王者所謂諸顯教是。雖云於自乘得王名而望法自證最勝頂輪王教猶如粟散王等輪王之所攝。故名攝大教王。
　　解云。已上依釋論總明教王相畢。自下明此教王攝一切教王。故上攝字流于此中而明顯一切教王攝此教王也。二門大乘教王者。前所擧眞生二門。諸大乘教其數雖多要不出二門。都是應化身所說。應化者謂應身及化身也。大乘教王者。金光明最勝王經等是。一乘教王者。謂法華華嚴等是。法華（藥王）云。又如帝釋於三十三天中王。此經亦復如是諸經中王（文）。今此教王攝此等大乘一乘諸教王故稱云大教王。此經是能攝。前引諸佛境界經云一切佛法攝入此經卽此義也。又大日經云大廣博因陀羅王。應知兩部大經並是能攝教王也。慈覺疏云。大教王者或諸大乘經雖說成佛義而經歷劫數或得或不得。或大乘經雖明現證但理無事。或大乘經雖粗明眞言印契等而支分不具未盡佛意。今此經具說五部三密五智成佛等事理具足盡佛大意故云大教王也（文）。此師意簡法華等理密云事理具足。然台教末徒雖見此釋漫懷高擧自墮謗法。實可悲矣。王是自在等下。論辨決擇成立能攝義也。四種輪王者。謂金銀銅鐵四輪王也。仁王經（菩薩行品）云。十善菩薩發大心。長別三界苦輪海。中下品善粟散王。上品十善鐵輪王。習種銅輪二天下。銀輪三天性種性。道種堅德轉輪王。七寶金輪四天下。青龍疏。此十善位經十千劫入伏忍。忍方便故。粟散王者小王衆多如彼粟散。從喩立稱。又如劫初分香稻者。以粟散布名粟散王（測疏云。依本業經十善有三。上品鐵輪。中品粟散。下品人王）。十住菩薩作銅輪王。十行銀輪。十迴向位作金輪。然四輪王王化別者一二三四洲化境爲異故（文）。此中意四輪王總喩密教。粟散王比諸顯教也。法身佛所說等。又約二身辨能所攝。法身是本化身卽末。本能攝末其義可見。法身自證等者對化身隨他云法身自證。最勝頂輪王者。謂毘盧遮那金剛頂也。若約喩則四種輪王。故次明所攝云猶如粟散王等。
　　若約竪次第有如是淺深差別。若約橫平等悉皆平等平等一。然終不雜亂。又一一經互爲主伴。若擧一門爲主故各得王名。擧主攝伴故。又若約字門義無有高下淺深。悉皆法曼荼羅法智印平等無二。
　　解云。此約橫竪二門明差別無差別義。何者若約竪門淺深差別故。能所攝其義分明。若約橫門一切顯教皆從密教出終歸密教故皆云平等等。雖是平等非昆而一。全差別相而無差別故。無差別時常自差別故。云終不雜亂。猶如曼荼羅。乃至世天等悉毘盧遮那而三重相終不雜亂也。此中取第一論意釋。論（三十紙）云。頌曰。平等平等一。皆無有別異。各攝諸法故。然終不雜亂。論云如是能所十六法相遍滿遍滿平等平等一味一相皆無差別。所以者何。各攝諸法畢竟盡故。若爾本末及與總別皆悉渾洞應雜亂耶。終其本末不相雜。其總別門初後非無。各各別別皆悉等量故曰平等。非謂一法故稱平等（文）卽此意也。又一一經下。明體平等故互爲主伴。例如祕密曼荼羅品。若觀音爲主都會諸尊爲其伴。卽此義也。又若約字門下。約字門眞實義明平等無二義。如上所謂經者。衆字聚集成名句文。皆是字相。今是對彼明字義門。一一字門皆本不生不可得故云無高下淺深也。卽身義云。三法曼荼羅本尊種子眞言。若其種子字各畫本位是。又法身三摩地及一切契經文義等皆是（文）一一字門各各差別皆是諸佛法曼更無淺深故云也。
　　經者貫串義攝持義。譬如以線貫花不亂不墮。如是能以教線貫人天花。不亂墮三途。又如以經絲能攝持緯成綾羅錦繡莊嚴男女身。如是眞實語爲經方便說爲緯織成法曼荼羅錦繡綾羅莊嚴遍一切處定惠身。故云經也。又如以絲結網能羅殺禽魚長養四大。如是以法智印絲結顯密教網。羅殺無明煩惱之禽魚。長養四種法身亦復然矣。
　　解云。此釋經字總有三義。三義各具法譬二義。第一是常途義總通顯密也。貫串義等者。佛地論第一云。貫穿攝持所應說義及所被機故名素怛藍（文）串與穿同。字彙云。串樞絹功。音釧。穿也貫也。譬如下。擧喩明上二義可知。如是下。法說。四分律云。如種種花置於案上以綖貫持。雖爲風吹而不分散。故佛說教其猶衆花衆生識心有如案矣。若不以綖連綴攝持邪見暴風或當飄散故。故結集者連綴佛言如綖貫花如經持緯（文）。仁王青龍疏云。貫穿卽綖。攝持卽經。然其經字卽同此方經籍之名。俗釋。經常也法也。古今不易故謂之常。揩定是非稱之爲法。又如以經絲下。第二約曼荼羅義釋。是祕密不共義也。義釋第七普世眞言釋云。尾怛喞囉蘖底是種種行。是巧色義。西方謂錦繡爲喞怛羅。此錦繡之行名一切衆生所喜見身（云云）。又千字文錦云●質●怛羅（文）●●與●●通同故以●●釋●●義也。疏普世眞言釋云。●●●●●種種行也。亦是巧色義。隨類示現一切可愛樂身名巧色。亦是雜色義。以種種行種種雜色法門而除世間之暗。卽諸明中無比義也（此釋皆曼荼羅中義也）又大日經開題云。經者以語密爲經以心密爲緯爲海會之錦。錦文千殊同名爲錦。佛相萬差共得稱佛。經被雜色衣執金剛者卽表此義（被雜色衣梵云●●●雜色也●●●衣也●●被著也）疏第一云。被雜色執金剛者。如萠牙增長莖葉花實漸次滋繁。菩提心樹王萬德開敷亦復如是。故云具種種色。復次以種種法界色染此無垢菩提心成大悲漫荼羅故名被雜色衣。（皆約曼荼羅義釋可見）曼荼羅無盡莊嚴者。卽普現色身三昧。謂之●●●種種雜色。此經文文句句皆悉宣說曼荼羅海會諸尊三昧。故以曼荼羅無盡莊嚴義釋經義也。如是眞實語等者。謂以二諦織成曼荼羅也。疏第六云。眞言相如是常依於二諦者。是結成不思議二智領解上文施設二諦之意。以知名相卽實際故。能以實際加持而作名相。以知淺略卽是深祕故。能以深祕爲淺略隨衆生所成義利皆實不虛。若能解此世諦時自當通達第一義。故云諸佛說法常依二諦也（文）。又上釋不思議二諦云。復次智謂心蓮華臺具足。方便謂葉蕊開敷。二種俱不可思議故云希有也。莊嚴遍一切處等者。莊嚴者謂三重曼荼無盡莊嚴。遍一切處卽中央毘盧遮那也。莊嚴亦名眷屬義。三重諸尊圍繞中胎云莊嚴遍一切等。卽是都會曼荼羅也。中央自性法身體具定惠。故云定惠身也。第三疏云。如眞言中有質多字。淺釋只名爲心。若作深祕釋質謂遮字帶三昧聲也。遮是無遷變義。無遷變卽是佛性。佛性亦名般若波羅蜜。亦名首楞嚴三昧。是故定惠具足。多字是一切法如如解脫不可得義。若如是說心乃名妙極之語也（文）。金剛界大日以●●月輪爲體。故云定惠身。應思之又如以絲下。第三約網喩釋。千文糸云●鉢●吒●素●怛覽（二合）●●絹也（見千文）●●糸也。以糸經緯相成爲網。網梵云●●●長養四大者。第十卷釋虛空藏尊云大悲胎藏義。眞言中●●●者。卽是胎藏長養義。故知此中亦以●●●義釋也。法喩分明可知。
　　復次約順相緣釋者。金剛卽是最上故頂。金剛頂無量故一切。一切金剛皆是證如實理故如來。如來如知皆是離一切虛僞故眞實。眞實如來故能攝大乘。能攝大乘故現證大菩提現證大菩提故能攝大乘教。能攝大乘教故諸法之王。諸法之王故能爲一切法之經緯。故名金剛頂乃至教王經。
　　解云。此約相順義釋。金剛卽是等者。金剛喩實相智。過一切語言心行道。乃至不可變易不可破壞故名金剛。故金剛智是諸法中最上義故稱云頂也。金剛頂無量者。所謂無量智成就故云一切。大日經祕密曼荼羅品云。次得世尊身語意平等。身量同虛空。語意量亦如是。逮得無邊智生於一切法自在而演說法（云云）卽身義云。一切智智者。智者決斷簡擇義。一切佛各具三十七智乃至刹塵智。不同顯家一智以對一切得此號。一切金剛等者。釋如來義。三十七尊名初皆有金剛字。云金剛薩埵乃至金剛拳。故知一切金剛卽海會諸尊。諸尊卽如來故以一切金剛釋如來義。此一一金剛皆如智證如故名爲如來也。第三疏云。又令普現隨類身而言悉現如來身者。明本迹俱不思議加持不二豈欲令獨一法界作種種形耶（云云）。如來如知等者。釋眞實義。如來如知者。略擧二名。皆●●●●義。如來可知。又●●如也。●●知也。故云如知。具如疏第一釋。離一切虛僞者。卽離無明也。第十九釋如來名云。此慧能害無明故云慧害。雖不云無明然所害卽是無明。又眞實如來故下。釋攝大乘。大乘眞如爲體。是一切如來之所乘故云眞實如來故能攝大乘。起信論云。依於此心顯示摩訶衍義。何以故。是心眞如相卽示摩訶衍體故。乃至一切諸佛本所乘故。一切菩薩皆乘此法到如來地故。能攝大乘故下。釋現證義。謂乘大乘者。自證眞如。自證眞如卽是現證菩提故云也。現證大菩提故下。釋大乘教。又大乘者。謂大空大菩提心爲體。故菩提心生或云大空生。或云大乘生。故云證大菩提故能攝大乘教。能攝大乘教下。釋王義。謂人之無上名爲佛陀。法之無上稱云大乘。故十二門論云。諸佛大人乘此乘故。故名爲大。故云諸法之王。王卽尊勝義也。仁王青龍疏云。言王者主也。順正理論於劫初時爲分香稻共立田主三曼多王此云共許。若言天子者。金光明偈云。雖生在人世尊勝故名天。由諸天護持亦得名天子。依書解者。韓詩曰。王者往也。天下往之。善養人也。故人尊之。善治人也。故人安之。善悅人也。故人親之。善飾人也。故人樂之。具此四德而天下往（文）。諸法之王故下。釋經字。謂一切諸經皆從此經而出故。此經能爲一切諸經之經緯而織成一切法教。故總名金剛頂乃至教王經。
　　若約逆相承釋者。此經能統論一切故爲諸經之王。爲諸經之王故卽是大教。大教故現證佛菩提。現證佛菩提故能攝持大乘之理。能攝持大乘之理故名如來。如來無數故名一切。一切如來最上人故曰頂。佛頂輪王能破四魔能勝難勝常恒不壞堅固不動故名金剛。如是題名文句卽是字輪旋陀羅尼。互相釋相生有無量無邊義。恐煩故止耳。
　　解云。此約逆相承釋。其義與前順義不異。准上知之。佛頂輪王下。釋金剛義。上釋金剛云如來實智。今佛頂輪王表佛智無上義。與上不異。五佛頂者是如來五智之頂。金剛亦有五種。慈覺疏第一云。又金剛頂有五種。一者青色金剛。能除一切災障。二者黃色金剛。能昇空身輕。三者赤色金剛。能得出火。四者白色金剛。能得出水。亦能澄水。五者碧色金剛。能消諸毒。如是金剛各具二義咸備功能。以譬如來五智利用碎壞煩惱滿有情願（文）又一本開願云。帝釋有金剛寶。其色白黃赤青紺。隨一一色功德差別（云云）應知五種金剛卽五佛頂。謂之五智之頂也。出生義云。今塔之上方所以獨有五輪王會者。蓋以諸頂生身皆攝入此無上五頂智焉。至如方不得而究者佛頂相也。是至勝之法亦然。不可得其際也。故稱頂焉。其五頂王又一切眞言尊宰割之主也。故稱王焉。就五頂輪而金輪爲之最。不然孰知勝絕唯一法哉（文）。常恒不壞堅固不動者。是金剛四義。如次東南西北四智四佛。對上四魔爲能破智。金剛是總德故卽中央智。總成五佛頂輪王也。疏第一擧智論第一第一義悉壇文釋金剛義云。金剛喩實相智。過一切語言心行道適無所依。不示諸法無初中後不盡不壞。離諸罪過不可變易不可破壞故名金剛（文）。不盡不壞不變不破卽與此四義同。第一義者。謂眞實智。是金剛體中央總德也。如是題名等者。此宗以十六玄門釋一切經。今具擧順逆二門而自顯餘。故結云無量無邊等。法華開題云。第二祕密者。據大日經及金剛教王祕法曼荼羅旋陀羅尼字輪海印三摩地釋一切經具有十六門。謂遮情表德。淺略深祕。字相字義。一字攝多。多字歸一。一字釋多。多字釋一。一字成多。多字成一。一字破多。多字破一。順旋轉。逆旋轉是也。又有四種曼荼四種智印。依此等門說一切教。釋一切經。是則諸經之根源。諸教之帝王。故名眞實攝大教王。又疏第七釋成破三各開二義更加順逆旋轉總成八門。彼明八種旋轉畢云。如是八種義門自在旋轉說之。復次今言一切法者是總相耳。若依摩訶般若經色乃至一切種智一一別異說之。義則無量。又一一門當約眞言住心品中淺深之相次第分別。以字門轉故義亦不同。以是義故能出生百千萬億旋陀羅尼也（文）。今此中亦爾。互相釋相成成無量無邊旋陀羅尼也。杲師云。今就經題金剛頂等句順逆釋。是何云十六玄門中順逆旋轉等。答（擧理趣釋第三章五無戲論義云云）今云。此答未快。文既云如此題名文句卽是字輪旋陀羅尼。何遠求他釋乎。夫題一部總攝故。此一題攝一經盡。是此經毘盧遮那甚深祕藏內證法門故稱陀羅尼藏。是以題目文句卽是字輪。故云字輪旋陀羅尼。豈容疑此間耶。今且依顯文於句義中爲順逆釋。卽是字輪旋陀羅尼也。互相釋相成者。一字釋多多字釋一。是相釋。一字成多多字成一。是相成也。今且擧順逆二門以顯一切故云無量無邊。
　　復次約六合釋及六相義四悉檀三聲等釋有無量無數義。煩故不釋。
　　解云。此擧諸釋法廣示。六合釋者梵云殺三磨娑。此云六合。殺者六也。三磨娑者合也。亦云六離合釋。梵名中無離義。具如大乘義林總料簡章。六相者。如華嚴略策等。四悉檀者。如智度第一卷廣明。天台依論以四悉釋。具如彼文句中。三聲者。八例句中有男聲八轉女聲八轉非男非女聲八轉。謂之三聲具如慈恩傳等。
　　復次約佛釋者。金剛頂大日尊密號。大日金剛峯故。峯則頂義。一切如來阿閦名。阿閦卽普賢。普賢名遍一切處佛故。眞實者平等性智佛。眞如實法厭異捨別同同無二故。攝大乘者則無量壽佛。摩訶衍法部故。現證大教者不空成就佛也。能證圓寂之理兼示教令輪作業故。王字通五佛。五佛共爲五大之王。於諸法得自在故。此經說五佛三摩地故以人名冠題額。
　　解云。此約五佛釋。金剛頂者是總。總卽法界體性智故云大日密號。又金剛具五色。五色卽五智。五智卽法界體性。法界體性非有心境。所謂超八葉絕方所故云頂。應知金剛頂卽法界體性智大日密號。卽中央尊也。百八契印入法身觀門頌明中智云。稽首毘盧舍那佛一切如來金剛頂。又祕經云。若持此眞言及以密印力印心額喉頂如金剛頂身（文）。金剛頂卽大日祕號可見。大日金剛峯者。引祕經。具如上出。金剛峯者。卽五𦙶杵故。又經云五智光明峯杵。五𦙶是大日三形。故金剛頂卽金剛峯也。理趣釋釋大摩尼殿云。皆從毘盧遮那佛福德資糧出生大妙金剛五寶所成金剛峯樓閣。其曼荼羅四方八柱列八位四門。中位毘盧遮那遍照如來內證之智解脫是也（文）。是與胎藏中胎九尊同。金剛峯卽中央毘盧遮舍那也。峯者則頂義者。峯之與頂梵語有異。義卽不異。異言同義也。金剛頂第一云成五峰光明。略出云光明以爲五頂。峯卽頂義也。阿閦卽普賢者略出經云。勇猛阿閦鞞。禮懺云。金剛堅固自性身阿閦佛（文）。阿閦此云不動。卽金剛不可壞勇健菩提心。普賢者。卽主阿閦尊勇健菩提心故。於東方四菩薩居於其初。故出生義云。於一切如來菩提堅牢體而生金剛薩埵焉。心要云。於輪光明中想五智金剛杵。光明照徹。卽易杵爲金剛薩埵。卽普賢菩薩之異名。此表東方阿閦如來金剛部也。應知阿閦卽普賢也。名遍一切處佛故者。普賢者卽遍一切處菩提心也。疏第一釋普賢名云。謂菩提心所起願行及身口意悉皆平等遍一切處。純一妙善備具衆德故以爲名（文）又遍一切處者卽字輪。字輪卽菩提心也。第十四釋字輪品云。有法門名遍一切處。彼菩薩字位住時。一切所作皆得成就者卽此字輪法門。是遍一切處法門也。菩薩若住此字輪法門者。始從發妙菩提心乃至成佛於是中間。所有一切自利利他種種事業由入此法門故。一切皆得成就無有罣礙也（又第十七卷十五紙廣明）又阿閦此云不動。不動卽字輪菩提心。第十四又云。又字輪梵音云惡刹羅輪。惡刹羅是不動義。不動者所謂是阿字菩提心也。又大悲空智金剛教王經第一云（宋法護譯）阿閦如來眞言曰。唵（引一）遏（二）葛（三）拶（四）吒（五）多（六）波野設莎賀（八）阿閦卽字輪菩提心遍一切處義也。眞實者等。●●此云眞實。又●平等也。●性也。卽平等性智也。眞如實法下。述明平等義可知。摩訶衍法部故者。起信論云。摩訶衍者總。說有二種。云何爲二。一者法二者義。所言法者謂衆生心。是心則攝一切世間出世間法。依於此心顯示摩訶衍義。何以故。是心眞如相卽示摩訶衍體故（文）衆生心者謂自性清淨心。此心爲大乘體也。無量壽尊亦名得自性清淨如來。應知摩訶衍法者卽西方法部三昧也。又利菩薩百八名中云大乘。此尊四菩薩中居其第二。主無量尊大乘德故稱云大乘也。能證圓寂之理等者。述釋上義。能證圓寂述釋現證義。謂釋迦尊是正法輪所謂涅槃智故云證圓寂等兼示教令等者。述明大教義。大教卽降三世教令輪。具如理趣第二段釋往見。爲五大之王者。五佛卽五大。五大卽王。非是依主之之也。於諸法得自在者。正釋王義。五大周遍成一切法。猶如自在天能生萬物自在無礙故名爲自在。故五大自在德稱之爲王。卽五佛三昧也。又五佛周遍成曼荼羅海會無盡莊嚴差別智印。五佛是曼荼羅宰割之主故云王。又五色卽五大色故。以五色綵畫名大曼荼羅。五色卽五大之王。疏第六云。復次如世間綵畫不過五色。然更相涉有種種深淺不同。巧慧者善分布之出生萬像無有窮盡。法界不思議色亦復如是。統而言之不過五字門。然亦更相發揮成種種差別智印。如來以普門善巧圖作悲生曼荼羅。乃至出生世界微塵數隨類之形猶不窮盡。若瑜伽行人若得此中意者。當觸類而長自在施爲。寂滅眞如中當有何次（云云）應知約智云五智。約法稱五大。約人名五佛。約字稱五阿。其體是一。此等五法更互相涉成諸法故稱云王也。今此經題卽五佛名故結云人名冠題額。
　　復次約修行門釋者。言金剛者法佛三密是。身密卽佛部。語密則蓮花部。意密則金剛部。三密皆具福德資糧卽是寶部三密。又具作業化用則羯磨部。眞言行者手作印契則身業。與如來身密相應。口誦眞言則與如來語密相應。心觀實相與如來意密相應。辨種種供具供養諸尊則與寶部相應。三密所作精進不怠與羯磨部大精進門相應。若有善男善女四衆人等。修行此三密法門。超過諸度於二乘六度等次第菩薩爲尊爲上故云諸行之頂。次一切如來者。三密五部中具三十七尊及塵數諸尊故云一切如來。卽是如來者表身密佛部。眞實者如來語密。眞實語卽是眞言。此眞言其數無量故云一切眞實語。上句一切字被下句故。攝大乘者。攝念大乘理趣與眞實相應。卽是意密。行者意密與本尊妙觀相應。則是現覺大菩提故云現證。此眞言門三密法教爲諸教之王故云大教王經。
　　解云。此約修行門釋者。由三密修行故證得上佛故次第也。金剛者法佛三密者。先明行體。故菩提心論云。凡修習瑜伽觀行人當須具修三密行證悟五相成身義。所言三密者。一身密者如結契印召請聖衆是也。二語密者如密誦眞言令文句了了分明無謬誤也。三意密者如住瑜伽相應白淨月圓滿觀菩提心也。疏第十二云。眞言諸行說。彼行不可得者謂平等三業眞言之業。猶此如來之行得成無上大果報者（云云）。夫三密如來行者卽是法佛自證法門。故云法佛三密。卽身義云。法佛三密甚深微細等覺十地不能見聞。故曰密。若依釋經金剛拳章。三密爲別金剛爲總。總別並擧爲四理趣。三密與金剛相違立名。又五祕密軌云。三密金剛以爲增上緣（云云）三密卽金剛。持業得稱。今卽後義也。是此三密能摧難除猶如金剛。故三密金剛。身密則下。三密配三部可知。三密皆具等者。明寶部。如上三密皆具福德卽南方行門也。福德資糧者。卽六度萬行。由三密方便滿足六度卽是寶部三昧也。眞言行者等者。上明三密五部行體。是正明修行相。初明行者三密與法身三密相應。相應是卽義故。行者三密與法身三密相應卽是卽身成佛。三密卽佛金蓮三部。三部卽自證也。心觀實相者。謂觀本尊形相。形相卽實相也。第十七（八丁）云。自眞實謂自持眞言手印想於本尊。以專念故能見本尊。本尊者卽是眞實之理也。非但見本尊而已。又如實觀我之身卽同本尊。故名眞實也。辨種種供具等者。明與寶部相應。種種供具者。香花等供養具也。則與寶部相應者。寶部是供養三昧。眞言印契加持供具則所獻花等遍滿法界。起無量供養雲。上獻諸佛下施衆生。謂之相應。三密所作下。明與羯磨部相應。三密所作卽羯磨部事業也。●●具精進義。故云羯磨大精進門。禮懺明北方四菩薩云金剛大精進。卽自業精進也。精進不怠者。卽與羯磨義相應也。若善男下。釋頂字。超過諸度者。謂三密加持力與羯磨大精進門相應故。一華一香遍法界。其劫超過六度行菩薩三無數大劫所修萬行。藏記云。眞言行菩薩超過十地者其心如何。所修之行也。非謂所得之果。如何其行超過。初從阿闍梨入曼荼羅灌頂授法之人。其所修之行是佛境界之行也。非十地菩薩分際。是故曰超過十地。
　　次一切如來下。釋一切如來四字。意明由三密行證三密果也。三密五部者。上所擧行體。謂三密五部流現成海會諸尊差別智印故。此中本自具三十七及塵數諸尊。一一諸尊皆是毘盧遮舍那具體法身。故云一切如來也。卽是如來者下。次句亦配三密。其義可知。
　　復次就此題目字。釋攝經中諸文義盡者。此經所說不過四智印。說大智印文義者。如來字句中攝盡。說三昧耶智印文義者。金剛字句中攝也。金剛杵三摩耶身故。又通所有一切三昧耶形同名金剛故。說法智印文義者。眞實及摩訶衍字句中攝。說羯磨智印文義者。大教王字句中攝。
　　解云。此明此題目攝經中諸文義也。此經所說不過四智印者。謂此經文義雖廣不出四智印。今此題名具四智印義故。攝經中諸義盡也。說大智印文義者。謂一一佛菩薩相好具足身名大智印。故如來句中攝也。
　　又通所有一切等者。一一三形皆冠金剛號。所謂金剛鉤金剛蓮花等是也。又五相中第三成金剛心。於月輪中觀其尊三昧耶形。第四證金剛身。三昧耶形成滿之位。應知三形通名金剛也。眞實及摩訶衍者。上云。眞實者如來語密眞實語卽眞言。又云摩訶衍者法部故（文）。故此二句攝法智印也。大教王字句中攝者。謂張大教網羅人天魚卽是羯磨事業。故攝羯磨智印也。
　　此經有四大品。一名金剛界。二名降三世。三名遍調伏。四名一切義成就。此三卷初一品中翻出。四品則表四智印。於初品中有六曼荼羅。所謂金剛界大曼荼羅。并說毘盧遮那受用身以五相現等正覺。五相者。一通達本心。二修菩提心。三成金剛心。四證金剛身。五佛身圓滿。此卽五智通達。第二說陀羅尼曼荼羅具三十七。此中聖衆皆住波羅蜜形。廣說入曼荼羅儀則。爲弟子受四種眼說四種法。第三說微細金剛曼荼羅。亦具三十七。聖母於金剛杵中盡各持定印。廣說入曼荼羅儀軌。爲弟子令心堪住。令心調柔。令心自在。說微細金剛三摩地。修四靜慮法。修四無量及三解脫門。第四說一切如來廣大供養羯磨曼荼羅。亦具三十七。彼中聖衆各持本標幟供養而住。廣說入曼荼羅法。互說受十六大供養法。第五說四印曼荼羅法。弟子受四種速成就法。第六說一印曼荼羅。若持大日眞言及金剛薩埵具十七尊餘皆具十三。亦說入曼荼羅儀。與弟子受先行法修本尊三摩地。
　　解云。此述明此經不過四智印義也此中略擧指歸文。初標四大品名。一名金剛界者。此品明由五相觀行而成金剛身。故云金剛界品。金剛界者毘盧舍那之異名也。下經明證金剛身文云。一切如來於一切義成就菩薩摩訶薩以金剛名號金剛界（云云）。又佛身圓滿文云。一切如來入金剛如來彼薩埵金剛中時世尊金剛如來當彼刹那頃（云云）三摩地軌佛身圓滿文云。以證心清淨。自見身爲佛。衆相皆圓備。卽證薩婆若。定中遍禮佛。願加持堅固。一切諸佛聞金剛界言已。盡入金剛中。便說金剛心（文）眞興科。成金剛心爲無間道。證金剛身及佛身圓滿並爲解脫道（文）。故佛身圓滿云金剛界。卽修生大日也。故五密軌云。金剛薩埵住大智印者。從金剛界（大日）至金剛鈴菩薩以三十七智成自受他受用果德身（云云）。三十卷第七（初紙）云。中央跏趺相此名金剛界主宰（文）。此等文明。擧大日異名云金剛界。又金剛具五色故。金剛界者卽法界體性智毘盧遮那處中位也。若配四種法是當東方息災也。二降三世品者。已成正覺故卽往須彌頂現忿怒降三世身。降伏難調。是卽●●●●●降伏三昧也。三十卷第九廣說至須彌頂現三世身降伏摩醯首羅。卽與理趣經第三章同也。問南方是增益福德門。何故今南方爲降伏法乎。答南方有二義。若約虛空藏三昧則福德門。又具降伏義。故大日經南方爲閻魔方。亦名下方。閻摩主死法門。卽降伏三昧。故諸軌中明降伏法云面向南坐。今卽此義也。又今此四品。第一佛部。第二金部。第三蓮部。第四寶部。故第二是金部降伏三昧也。三遍調伏者。此觀自在大悲攝伏三昧。其實敬愛。理趣釋第三章云。以蓮花面微笑而怒嚬眉者。聖者住內心與觀自在悲愍心相應。外示現忿怒也（文）。以此義故次三世品說遍調伏也。千手軌云。西方報瑟置（合）迦（增益也）不空羂索經第九云。若攝導三昧耶應以面西。准提陀羅尼經云攝召。略出經西方云降伏北方云阿毘遮羅。此降伏者卽今遍調伏也。三十卷第十八云。調伏一切世間大曼荼羅廣大儀軌分。卽遍調伏也。
　　四名一切義成就者。依三十卷第一所說一切義成就品皆虛空藏尊三昧。此義具如上辨。又前云。辨種種供具供養諸尊。則與寶部相應。三密所作精進不怠。與羯磨部大精進門相應（文）辨供養具是寶部三昧。其所作業卽羯磨故此二門不相離也。此三卷者初一品中等者。是宗家加釋也。謂今所解不空譯三卷經。於四大品中從金剛界品中而翻出也。今按略出經及蓮心軌等。雖有出沒皆是初一品中翻出。何故爾者。初一品中明眞言行者依三密五相觀行隨分得果之軌則。卽與大日經三句法門同也。第二降三世品等具明果後所用故。非今日行者正所用法。是以初一品是最初發足處。於末世行人最爲要法。故別翻出此一品也。
　　四品則表四智印者。四智印者。謂毘盧遮那內德。是此四品如次說內四智印故云表四智印。故要目云。此四曼荼羅表毘盧遮那內四智菩薩（文）問大曼表大智印。遍調伏表法智印。一切義成就表羯磨智印。此義可爾。何故降三世降伏三昧表三昧智印乎。答上云。金剛杵三昧耶身故。又通所有一切三昧耶形同名金剛故（文）金剛摧破爲義。卽降伏義也。於初品中等者。此明初品中六曼荼羅。是初總標也。所謂金剛界下。第一明金剛界曼荼羅。所謂金剛界等者先標第一名也。并說等者。正明所說相。毘盧舍那受用身者。此品明毘盧舍那五相成覺相。故云受用身等。謂自受用也。五相者下。列五相名。五智通達者。明由五相故通達五智成自受用覺位。五相卽五佛三昧。故明藏蓮心軌。羯磨會五佛出五相眞言。卽明此義也。此中所引略。指歸次文云。成佛後以金剛三摩地現發生三十七智。廣說曼荼羅儀則。爲弟子受速證菩薩地法。今經次五相成身說羯磨會三十七尊。至中卷末說入曼荼儀則。至文當悉。第二說陀羅尼下。明第二陀羅尼曼荼羅也。三十卷第六（二十九）金剛祕密曼荼羅廣大儀軌分是也。經云。爾時世尊大毘盧遮那如來入一切如來金剛總持三昧（解云是明所入三昧陀羅尼此云總持）出生金剛加持三摩地。於是三摩地中從一切如來心成具德金剛手大執金剛者殊妙色相及普遍熾盛藏金剛總持三昧印諸賢聖衆爲出現已（熾盛梵云●●。普遍云●●●。圓光普遍卽百光遍照也。又●●財富義。卽佛法財。法財卽字輪百字明門也。諸賢聖衆陀羅尼法智印聖衆非常教所談。是佛大智灌頂地三三昧耶身。入自金剛總持三昧所出生三十七尊金剛加持三摩地。圓光中現金剛總持陀羅尼三三昧耶身口意聖衆已。是卽大日經所云陀羅尼形也）。所有一切世界諸佛如來金剛總持智成辨已（謂上光中所現陀羅尼聖衆卽十方諸佛三十七智乃至無際智悉成辨已。以上卽百字果品世尊於大智灌頂地住三三昧耶句示現陀羅尼形而爲佛事也）。乃現一切如來智印影像安立一切如來金剛界大曼荼羅法用。於淨月輪中依止而住說此頌曰。大哉無上菩提心。諸衆生心悉歡喜。爲令無毘順伏故。由斯示現明妃相（文）解云。住波羅蜜形者。卽現明妃相。明妃相者。卽總持三昧也。於陀羅尼（此云總持亦云明）加女聲故云明妃。明妃表定故云三昧。第十二（十九）云。破除一切無明煩惱之闇故名之爲明。然明及眞言義有差別。若心口出者名眞言。從一切身分任運生者名之爲明也。由增長義故女聲呼之。如王以尊位故其妃亦復尊重。故云明妃也。又明妃卽波羅蜜形故。四波羅蜜皆女形也。藏記云。四波羅蜜卽是定。出生義云。由四如來智出生四波羅蜜菩薩焉。蓋有三際一切賢聖生長養育之母（文）。又此品名祕密曼荼羅。諸尊眞言中皆有●●語。陀羅尼者諸佛祕語故。故知陀羅尼者。卽●●祕密義。所以陀羅尼形者。卽諸佛祕密身也。
　　因辨。大日經百字果品云。祕密主入薄伽梵大智灌頂卽以陀羅尼形示現佛事。爾時大覺世尊隨住一切諸衆生前施作佛事。演說三三昧耶句。第十八釋云。大智灌頂地卽是如來第十一地也。由住此第十一地入大智灌頂。乃能作如來事故。翻此大智地爲陀羅尼身（明妃相也）而作佛事。由此故能爲一切衆生而作佛事也。陀羅尼形者。謂總束眞言輪而以爲身。卽成普門身也。由住此總持身故於一切衆生前示所喜見身說應機之法無有差謬同入佛智也。
　　解云。入大智灌頂等者。當初金剛曼荼羅五相成佛自受法樂故現三十七智。卽是大智灌頂也。陀羅尼形佛事者。卽當第二陀羅尼曼荼羅住波羅蜜形也。受四種眼者。三十卷第七（三紙）明歡喜眼動搖眼忿怒眼慈悲眼往見。要目云。又瑜伽中四種眼。法眼（敬愛）熾盛眼（鈎召）忿怒眼（降伏心殺害煩惱）慈悲眼（除毒息寃）羂索第九云。慈悲眼（息災）奮目瞻視數瞤眼瞼（鉤召）雙目斜怒瞻視武略（阿毘）略出第一。慈悲眼（息災）金眼眼（增益）明目（鈎召）嗔怒眼（阿毘）受授也。具如前辨。說四種法者。又第七（四紙）明敬愛鉤召降伏息災四法往見。第三說微細金剛曼荼羅等者。解云。經第七（八紙）所說金剛智法曼荼羅廣大儀軌分是也。經云。爾時具德金剛手菩薩摩訶薩。入一切如來微妙金剛智印三昧曼荼羅加持三摩地。說此最上心明曰。唵（引）速（引）叉摩（二合）嚩曰囉（二合）倪也（二合引）那三摩野吽（引一句）解云。是初說大日眞言也。速叉摩此云微妙。亦云微細。嚩曰羅金剛也。倪也那智也。三昧耶平等也。吽種子也。已下諸尊眞言皆有速叉摩語。故云微細金剛曼荼羅。此會諸尊皆住於定受微妙樂觸。故云微細金剛。於金剛杵中各持定印者。卽表此義也。智界記（本圓）云。羯磨會三十七尊眞言終皆說種子。約此種子立微細名（云云）恐不得意矣。聖母者。指歸作聖衆。母字寫誤。於金剛杵中盡各持定印者（盡字指歸作書。諸師所引或盡或畫更不一准。今云盡字爲正）經無此義也。不空尊位云。微細會諸尊皆花上敷三股坐（文）五重結護云。云何微細會諸尊背後有金剛杵。取此定中所作寂心所辨故表定體也。九會密記云。微細會諸尊皆以三股隨其身也。曼荼羅抄釋三昧耶會中引指歸云。此會諸尊爲呈自性堅固三昧耶以金剛杵爲座。深入禪定故（此抄解現圖云杵爲座者恐不可。現圖背杵故）今檢現圖曼荼羅微細會諸尊印契身色與羯磨會全同。但一一諸尊皆背三股杵。而非爲座。結護及密記解現圖。故云背後有金剛杵。然指歸云於金剛杵中故卽以金剛爲座也。又指歸不云何杵。依不空說明三股杵也。盡持定印者。與現圖不同。現圖羯磨會諸尊皆持各各印。且如大央大日持智拳印等是也。應知云各持定印者與現圖永異。然曼荼羅抄引合指歸文者。不解兩文有異也。又智界記引果寶說云。此金剛杵者可爲羯磨杵。所以爾者微細會亦名羯磨會。然結護釋諸尊背後杵義云定心所作寂心所辨故。是則羯磨事業義也（文）。此說違現圖又不知三股卽羯磨義故作此說耳。微妙曼荼羅經說有二種羯磨杵。經第五云。有四面作十二股於蓮花中出股頭不相著。此名羯磨金剛（是杲師所謂羯磨杵也）又云。或有三股亦是羯磨金剛（文）疏第十二（七紙）云。作事業金剛。謂諸事業金剛卽是三股拔折羅印是也（文）。應知三股卽羯磨杵。故若取三股卽不違現圖。應思之。廣說入曼荼羅儀軌者。經第七（十四）明之往見。爲弟子令心堪忍等者。此明定中所得微妙樂觸。身心垢盡堪受樂觸故云令心堪忍。已受樂觸身心輕安故云令心調柔。已調柔故隨心所樂廣歛卷舒而得自在故云令心自在。十住婆沙十七（八丁）云。能自思量者。行者作是念。我身不淨無常死相爲何所直。如是念已卽不自高下於他人。信解身及他無我我所故無所得。猗者。得如是法故心輕柔軟堪忍受法。以此猗樂心不自高。觀諸法平等者。以空觀有爲無爲法一切悉等無上中下差別。次第禪門第五釋瓔珞經第二禪猗支云。猗名爲縱。縱名爲住。既內無垢累椅任自在。不慮聲刺及覺觀所牽故云猗。華嚴大疏三十五下明初禪義中云。言身心猗息者。猗者美也。此輕安樂異解脫樂（文）。說微細金剛三摩地者。經第七（十五）說速叉摩嚩曰羅等四眞言（廣歛等）。是也。四靜慮法者。同（十六）四無量次有四眞言。恐當此矣。修四無量者。同（十五）說之。三解脫門者。同（十七右）說三滿多跋捺羅尾捨等三種眞言。恐是三解脫眞言。第四說一切如來廣大供養等者。經第八（初紙）金剛事業曼荼羅廣大儀軌分是也。經云。爾時具德金剛手菩薩摩訶薩。復入一切如來無上供養廣大儀軌舒遍羯磨三昧金剛加持三摩地。說最上心明（云云）又經中從極妙樂至大塗香說十六供養。謂之各持本標幟供養而住。廣說入曼拏羅法者。經（七紙）明之。結護云。是眞言門菩薩。以大智心發行大佛事之行相也。
　　第五說四印曼荼羅者。經第八（十一）現證三昧大儀軌分是也。經初五佛各謂攝一切成就一切如來印大明。謂之四印曼荼。各眞言中有母瑟致語。此云拳。卽成就義。故三昧耶會拳眞言●●（一切）●●（成就也）經云。獲得妙悉地。拳卽悉地成就三昧也。故此五印皆云攝一切成就等。今云四種速成就法者。卽此義也。問經說五印。何云四印。答大日是總四佛爲別。今但取別故云四印。結護云。次四印會。此會印相有二傳。一云通用外縛安心額喉頂。一云用三昧耶四佛印。此顯四種曼荼羅義也（文）。現圖中央大日。四方金手空藏觀音金剛業四菩薩。心要所出四大印者。卽此四菩薩也。曼荼抄云。此會意大日如來。爲四佛說四印會。說四印曼荼羅。四佛卽蒙本地覺王加持教勅。現四菩薩形像。爲自眷屬說四種悉地法。其四菩薩者。東金南虛西觀北拳也。是則中央大日應用身四印加持相爲名。而號四印會也。又云。或說曰。東寺小野方意。普通五佛相傳。當流不用之。金（東）虛（南）觀（西）業（北）四菩薩習也（文）。今按所云小野說與三十卷經及結護說同。次說卽與現圖及心要同也。又按三十卷意。金剛界曼荼羅是佛部故。阿閦等四佛爲四印。降三遍調羯磨三品皆金虛眼業四菩薩爲四印。恐簡佛部故以四菩薩爲四印。與現圖其義不同耳。爲弟子受四種速成就法者。經（十三紙已下）廣明往閱。又指歸次文云。以此曼荼羅求悉地成就。如上四曼荼羅中所求悉地於此像前求成就（文）解云。求悉地成就者。明一切悉地依此四印而成就也。如上四曼等者。指所成就體。謂如上所說金剛界等四曼荼中所求悉地皆由此得成就也。
　　第六說一印曼荼羅者。三十卷經不說此曼荼羅也。結護云。如是無量色相威儀。唯是不過一法性內。是故有一印會。雖是獨一法身。而塵沙萬德法門眷屬來無不圍繞。爲表最上無比之法。示現獨一會也。儀軌云。衆會眷屬自圍繞者也。謂五部衆住於圓寂大圓鏡智者。一印會。如是無量一一身無不具四種曼荼羅。多必不多。一必不一。故此一印會可有四波羅蜜八供養四攝四忿怒八天及后等位也。四忿怒者。東北不動。東南降三世。西南軍荼利。西北六足。八天如常自身觀壇場時。頂以爲內院。自胸肩下爲中院。臍上自胸下爲外院。或說。壇有四重。頂爲內院。眉間爲中院。胸間爲第三院。腹臍間爲外院。卽忿怒尊天等位。臍下不入壇例耳（文）解云。上廣明四印表四種曼荼畢。次明一印故。如是無量色相威儀等者。卽指上四種曼荼中諸尊一一色相。意明一一色相威儀皆攝入一印也。次云此一印會可有四波羅蜜等者。卽述明此義也。自身觀壇等者。謂行者自身爲壇觀布諸尊位。卽自身爲一印曼荼羅也。九會密記云。
　　次至五相成身觀自身淨月輪上一大蓮花中諸尊皆悉攝入如鏡與影自身本尊也。然則一切諸尊皆入本尊身。本尊外更無餘尊唯一尊住智拳印。是一印會也。園城寺次第云。結大日智拳印印四處。是一印會也。凡無量色相威儀是不過一法性中。所以有一印會。爲表最上無上之法體示現獨一法身會。雖獨一法身塵沙眷屬本自攝入（文）今云。如上所明四曼荼表四種曼荼。故以四智印攝一切法要盡。其四曼中一一諸尊無量色相。皆從大日自體而出各表內證法。今此一印卽明其一一諸尊還攝入于大日法身都爲一體。謂之一印。獨一法身住智拳印者。卽表此義也。若持大日眞言等者。已無經文故不可知是何義。若強解者則爲臆說故今不須解也。

金剛頂大教王經私記第四。
沙門曇寂撰。

　　第二品降三世會說十種曼荼羅。此中說大佛頂光聚佛頂及一字頂輪法等。
　　解云。此略擧文。此品指歸甚廣往閱。第二降三世者。三十卷經從第九至第十六說之。略指文處。第一大曼荼羅（第十一十九紙）第二祕密曼荼羅（第十二四紙）第三法曼荼羅（第十三十五紙）第四羯磨曼荼羅（第十三二十三紙）第五四印曼荼羅（第十四十五紙）第六一印曼荼羅（此經不說之）第七教勅大曼荼羅（第十五十二紙）第八教勅三昧耶曼荼羅（第十六五紙）第九教勅法曼荼羅（第十七十一紙）第十教勅羯磨曼荼羅（第十七十五紙）然此品說十曼荼羅者。初六曼荼與前前同。後四曼荼是金剛部降伏三昧故。受佛教勅降四種魔。故別說教勅四種曼荼羅。是與餘不同也。現圖擧三昧耶及羯磨二種教勅故。具二種降三世會也。此中說大佛頂等者。指歸明教勅大曼荼中云。此中說大佛頂及光聚佛頂眞言及契。亦通一字頂輪法（文）意明。光聚頂眞言亦通一字頂也。三十卷第十五（十二）云。一切如來大士頂輪大明曰（眞言略不出之）說此大明時。說一切如來頂中出現具德金剛手大菩薩像。中復現無數色光普照世間。照已旋還合於金剛手大菩薩上。然後乃成一切如來頂輪光聚。於是光聚中出此一切如來頂輪大明曰（云云）。眞言中有帝（引）儒囉（引）尸（引光聚）句。此眞言亦通一字頂故。名一切如來頂輪大明也。又第十六（二紙）說大士頂印及光聚頂印。往閱。
　　第三遍調伏大品說六曼荼羅。此中說蓮花部觀自在法。
　　解云。經第十八（初紙）所說調伏一切世間大曼拏羅廣大儀軌分是也。經云。爾時一切如來復雲集。爲勸請具德執金剛一切法主觀自在菩薩摩訶薩故。從是一百八名頌曰（云云）。
　　遍調伏者。謂觀世音大悲敬愛三昧也。●●●●●（敬愛）具遍調伏義。何者●●具遍義。諸梵文中有伊點加上字略去本體字例。如●●●作●●是也。此中亦爾。伊加●字而作●形。略去●字。則●是遍義廣義種種義也。●●●卽大悲攝伏義。不空羂索第二十三云。迦字門因業性離爲法教身。日初色光遍一切害（卽遍調伏也）治諸垢超度生死（文）應知●●●●●卽遍調伏也。宋譯第十八（四丁）云。爾時觀自在菩薩。卽入現一切色三摩地。說此調伏一切世間自心大明曰。唵（引）吽（引）紇哩（二合引）呼（引一句）說是心明時。從聖觀自在菩薩心出現具德執金剛尊。如聖觀自在菩薩相安處蓮花。結蓮花印。衆妙色相莊嚴具足。融現如來等一切大士體相。大菩薩像出現已。於一切世界現自色相。普盡無餘諸有情廣爲一切有情如應調伏作衆事業已（文）解云。現一切色三摩地者。與理趣經觀欲不染說一切群生種種色心同。其種子●。●字一切衆生心蓮花藏自性清淨心故。云觀欲不染。稱觀世自在者卽以此義也。說此調伏一切世間者。卽是遍調伏義也。一切世間者。謂三毒故。理趣經云。所謂世間欲清淨故則一切瞋清淨（云云）。又世間者。謂五蘊。五蘊卽衆生。一切衆生五蘊從三毒生故。了義燈第一云。疏依大般若八轉聲中釋世間云。是世間出故名世間者。以五蘊體卽是世間。非是五蘊別從世間而出。以五蘊體世間故五蘊自現之時名世間出。乃至因世間故者。過去惑業體是世間。從彼招感。因彼故名因世間卽從聲也（文）。又俱舍第一云。煩惱名取。從取生故名取蘊。如草糠火（文）。意言煩惱名世間。五蘊從煩惱生故亦名世間。今是亦爾。三毒名世間。五蘊從三毒生故。五蘊亦名世間。應知調伏一切世間者。是調伏三毒及五蘊也。又五蘊卽衆生故。云廣爲一切有情如應調伏。以要言之。調伏世間一切有情三毒煩惱。得涅槃大安樂。是云遍調伏。卽是大悲三昧也。理趣經觀自在章。以三毒涅槃爲四理趣。卽斯義也。又心經云。觀自在菩薩。行深般若波羅蜜多時。照見五蘊皆空。亦當併思矣。六種曼荼羅者一大曼荼羅（第十八四紙）二三昧耶曼荼羅（第十九二十紙）三法曼荼羅（第二十一十五紙）四羯磨曼荼羅（第二十一二十紙）第五四印曼荼羅（第二十一二十三紙）第六一印曼荼羅（亦經不說之）此中說蓮花部等者。是蓮花部故皆觀自在菩薩三昧。故指歸明六曼荼羅中各皆云具三十七尊皆觀自在菩薩變現（文）。
　　第四一切義成就大品中說六曼荼羅。此中說寶部虛空藏法。
　　解云。經第二十一（二十六紙）所說一切義成就大曼荼羅廣大儀軌分是也。經云。爾時一切如來又復雲集咸共稱讃已。得一切如來灌頂寶者。執金剛尊聖虛空藏菩薩摩訶薩一百八名而伸勸請頌曰（云云）。說六種曼荼羅者。一大曼荼羅（第二十二初紙）二祕密曼荼羅（第二十三十五紙）三法曼荼羅（第二十三二十五紙）四羯磨曼荼羅（第二十四初紙）五四印曼荼羅（第二十四六紙）六一印曼荼羅（亦不說之）此中說寶部虛空藏法者。指歸明六曼荼羅畢云。皆是則彼薄伽梵執金剛虛空藏變化（文）。又經第二十二（初紙）明第一大曼荼羅初云。爾時聖虛空藏菩薩摩訶薩從自部出生已。所有一切如來等一切勝願皆悉圓滿。說此一切義成就大曼荼羅（云云）意明。虛空藏尊已於南方一切勝願悉皆圓滿故。卽入北方羯磨三昧一切衆生隨應爲利。故云此中說寶部虛空藏法。故經一一諸尊眞言中皆有囉怛那句。正是寶部三昧也。又一切義成就卽羯磨部。●●具福德及事業兩義。●●事業也。其義可知。又●●福德義（見帝釋眞言釋）福德卽空藏三昧。應思之。今按此四大品如次佛金蓮寶四部。息災降伏敬愛增益四法也。第一佛自證息災三昧（息災亦寂靜法。指歸云。摩醯首羅等剛強難化不可以寂靜法而受化）。自證已滿住大悲願。入降三世三昧伏難降者。是名降三世品。金剛部阿毘遮嚕迦三昧也。既降伏已卽入觀自在敬愛三昧。調伏一切。是名遍調伏。故經云調伏一切世間大曼荼羅（文）卽大悲攝伏三昧（具如上辨之）。既以攝伏三昧攝取衆生令入法故。次入寶部三昧施無量珍財而爲義利。是云一切義成就。義謂義利。理趣經空藏章明南方理趣云。義利施故得一切意願滿足。是也。應知初一自證。次三化他。是此三尊。理趣經所說三兄弟。以此攝取一切衆生也。
　　已上遂文解畢。今具辨其餘意。指歸云。有四大品乃至表四智印。要目云。表毘盧遮那佛內四智菩薩（文）。四智印者。謂大三法羯。四菩薩者。爲何菩薩乎。三十卷第十四（四紙）明降三世品四印曼荼。同二十一（二十二）明遍調伏品四智印曼荼中。金寶法業四菩薩爲四智印。爲指此四菩薩乎。答應非是四印曼荼四菩薩也。何者彼南方爲寶菩薩。北方爲業菩薩。是常途四方上首菩薩也。今此南方爲三世尊。北方卽虛空藏故。故知此四智菩薩如次金手三世觀音空藏。故經二十五明四種成就教理中云。如來部三昧眞實成就教理。誦蘇囉多薩怛鑁。一切印契皆成就。由自所結成就故。是卽大士眞實語。此佛所說大三昧眞實法門（佛部）。金剛部三昧眞實成就教理。依法一稱吽字時。一切印契如次第。是中自他印契門。自結亦復令他結（金部）蓮華部三昧眞實成就教理。薩哩嚩秫馱稱時。是中若自若他人。出生門等合相應。於一切處不捨離（蓮部）寶部三昧眞實成就教理。唵字如是作成就。一切印契如次第。一切世間勝亦然。自然成此勝供養（寶部）此文甚明。蘇囉多者。是金剛手（佛部息災）稱吽字者。與理趣經降三世品種子吽字同（金部降伏）蓮部可知。寶部者。是虛空藏。唵字者。是虛空庫也。空藏尊入北方事業三昧故。羯磨卽空藏三昧。虛空藏卽虛空庫故。大日經所說虛空藏轉明妃者。卽虛空庫供養三昧。然名虛空藏。依此思之。虛空藏轉明妃者。轉卽虛空庫供養事業。應知此眞言名亦具二尊。故知要目四智菩薩者。此四菩薩也。問何處三世尊云菩薩乎。答理趣經轉輪章明四輪中。東云一切如來法輪（佛部）南菩薩輪（金部）西妙法輪（蓮部）北一切事業輪（寶部）釋經釋南方云。入義平等則入大菩薩輪者。由稱此般若理趣忿怒輪則成入降三世輪。屬降三世十種曼荼羅（文）。三世忿怒輪稱菩薩輪。應知今四菩薩卽是北也。此四菩薩主毘盧遮那佛金蓮寶四智德。故云內四菩薩智也。四大品者。如大（佛部）三（金部）法（蓮部）羯（寶部）卽表內四智印也。問三昧耶曼荼羅何故表降三世金部乎。答結護云。三者佛常安住法性平等三昧耶定。常恒不變猶如金剛。是故示以金剛杵形也（文）又此義。具如上辨。
　　復次據梵名釋者。初●字門具二義。一字相二字義。字相者。●字門一切諸法有言有說。又字義者。若入●字門一切言說不可得故。亦最上乘聲。從此一字生十二聲字。從十二聲生百八乃至千名。劫初具有千名。今但在十二言。十二聲者。●●●●●●●●●●●●。此十二字表最初●字爲因也。次九字行也。第十一字證果。第十二字入涅槃聲。又第一字根本字母是爲本體名男聲。次聲女聲。男聲詮慧。女聲表定。譬如男女因緣故生成諸子孫。定惠和合能生成佛果亦復如是。
　　解云。此據梵名釋。此亦有三。初約悉曇生字法釋。初●字門者。題初云金剛頂。梵云●●●●。以●字爲初。是種子字也。有言有說者。下經云。嚩字門一切諸法言語道斷故（文）言謂語體。說謂以言說令人解也。說文曰。直言曰言。論難曰語。又韵會。語魚據切。以言告人也。字彙說輸爇切。音刷。論說。又解也訓也述也。又所論之辭也。亦最上乘聲者。總指字相字義二門也。文殊問云。說婆（無可反）字時。是最上乘聲。又聖位經稱眞言教云最上乘。卽是●●等諸字門。一切字門●●兩字爲本。●字是本不生義。●字卽不可得義（具如大日經百字位成品）一切字門不出此二字。故稱●字云最上乘聲。卽一切眞言法教之體。故今此經以初●字爲體名金剛頂。金剛頂卽最上乘也。又毘盧遮那●字爲種上點入證。證●字門最上乘法故。稱云毘盧舍那自性法身也。從此一字下。明生字相。從十二字生百八字者。三重十二成三十六。三重三十六成百八。百八之數從十二起也。劫初有千名者。唯識樞要上（末十四）云。瑜伽第十五云。處所根栽施。設建立者。如樹根栽樹之根本故名曰根栽。卽是字也。辨出聲處所名爲處所。本聲明也。謂劫初起梵王創造一百萬頌聲明。復命惠減帝釋復略爲十萬頌。次有迦多沒羅仙。略爲一萬二千頌。次有波膩尼仙。略爲八千頌。此上四論總名處所。今現行者唯有後二。前之二論並已滅沒。字體根栽聲明論有三百頌。波膩尼仙所成略成聲明頌有一千頌。名爲聲明略本頌。復有八界論。有八百頌名爲因緣。又有閔釋迦論。一千五百頌。又有溫那地論二千五百頌。此五聲明並名根栽。能與根本處所聲明爲生智解所依本故。然護法菩薩造二萬五千頌。名雜寶聲明論。西方以爲聲明究竟之極論盛行於世。然聲明論有五品。瑜伽云。相續名號總略彼益宣說。一相續。是合聲合字法。爲一品。是第一分。二名號。明劫初梵王於一一法皆立千名。帝釋復減爲百名。後又減爲十名。後又減爲三名。總爲一品。是第二名號品名號分。三總略。是聲明中根本略要。四彼益。次中略之。令物生解名爲彼益。五宣說。是廣宣說。謂略中廣。是後三品卽後分（文）。十二聲者下。依字記明。字記擧●●等十二字畢云。右悉曇十二字爲後章之韵。如用迦字之聲對阿伊甌等十二韵呼之。則生得下迦機鉤（矩候反）等十二字。乃至且先書短迦字一十二文。從第二字已下加其麼多卽字形別也。用悉曇韵呼之則識其字名也。佉伽已下至叉字例然。此十二字表等者明攝十二字爲因行證入四義。又第一字等下。約定惠二聲明義可知。
　　又此●字於五大中水輪種子。一切色法水能生能持。一切天人及傍生大身小身有情。皆是水大所生水輪所持。若使須彌山王高十六萬由旬非水大能攝隨風飛散。何況自餘小山乎。大身有情亦復如是。
　　解云。此約水大種子釋。水大種子卽毘盧遮那種子。意明毘盧遮那諸法根源也。一切色法等者。初總約情非情故云一切色法。
　　一切天人下。分情非情釋。初約有情。一切有情男女交會二諦合時。識始詫故云水大所生。水大卽一切有情種子也。既生已後腎能持壽。腎爲壽源。故云水輪所持。於人一身臍輪爲水。如來臍眞言。阿沒㗚（二合）覩（甘露也）嗢婆（二合）嚩（生也）甘露者。智智之別名。能除身心熱惱。得而服之不老不死。以喩於如來之智也。今以此智除一切衆生熱惱。令得常壽之身。此甘露味亦佛心生也（文）。臍輪爲水卽是腎水。一切衆生之壽根也。名之爲一切智者。卽是法身常壽●字爲毘盧遮那種子意在于此。●●●甘露卽腎水也。天台次第禪門第八。五藏配五大中云。火對心水對腎。又五字配五輪。●字布臍輪。●字水輪卽●●●腎水也。腎梵云●沒力（二合）●迦。卽甘露水也。又臍輪爲壽根。花嚴大疏第一（下十六）釋大精進金剛臍菩薩名云。堅利智惠精進俱故得稱大智。爲行本。若臍爲壽根（文）。夫世間臍爲壽根以喩內智爲行本。竪智卽一切智智。今依此眞言臍輪卽●●●甘露。甘露卽一切智智。金剛臍壽卽堅智行本當體卽是。故知一切衆生臍輪腎水卽是毘盧遮那一切智智。以毘盧遮那種子●字布臍輪者。卽示此義也。若使須彌下。約非情釋可知。
　　又此●字金剛薩埵菩薩種子法身。一切衆生最初發心悉由金剛薩埵加持故。金剛薩埵名一切如來菩提心。此菩薩爲本出生三十七尊四種法身等。其上首尊名毘盧遮那佛。故此會尊種子及心眞言用●字。此則此經之體宗也。上來題額略釋了。
　　解云。此約法門種子釋。●字金剛薩埵種子者。●●●●初●字爲種子。又疏第四（二十二）云。當轉阿爲嚩。以金剛薩埵加持自身（云云）又●●者。●字爲體。●字卽菩提心爲因也。名一切如來菩提心者。金剛薩埵是毘盧舍那之圓因。毘盧遮那是圓因之果。故云一切如來菩提心。理趣釋云。金剛手菩薩者。表一切如來菩提心。初發菩提心由金剛薩埵加持。修證普賢行願證如來地。此菩薩爲本者。從因生果故因爲根本。一一諸尊皆從此而生起。又十六生配十地故。卽是十地次第此生滿足義也。其上首尊等者。毘盧遮那種子●字本體●字。菩提心爲因義。上點入證。證此因者稱爲毘盧遮那自受用身。故毘盧遮那●字爲種子也。此會種子者。指羯磨會。其●字。義訣云。鑁字法界塔相形如圓塔（文）。及心眞言用●字者。●恐●字寫誤。此經之體宗者。體謂本體。宗謂宗旨。一部始終從●字出而歸●字。故●字爲體宗。題是一部之總稱故。初有●字以爲種子。故此題攝一經盡也。
　　次正經文。品名者。金剛界大曼荼羅廣大儀軌品之一者。金剛界者總名。已下別名。金剛界者。梵云●●●●。●●翻云金剛。●●界義身義體義差別義。金剛身者法佛身密是。金剛不壞得名。身由積聚立義。如來具戒定慧等五分法身及常樂我淨等四種法身般若解脫等三點及三十七菩提分法十八佛不共法。如是無量法以爲佛體。故以身名之。
　　解云。已下釋品題。金剛界者是總者。大曼荼羅對陀羅尼曼荼羅等名故是別名也。對此別名云總。金剛界三字總通已下五曼荼羅故。金剛身等者。初釋身義。●●卽身義。禮懺清淨法身梵云●●●●●●●（出石山次第）法佛身密者。謂祕密不共法身也。金剛不壞得名者。金剛●字爲體。第十七釋第二●字印云。皆嚩字之形。此是金剛不壞印。金剛者如來智。非從緣生不可破壞故。名金剛不壞也。其曼荼羅形圓如●字形（云云）涅槃第三（金剛身品）云。爾時世尊復告迦葉。善男子如來身者是常住身不可壞身。非雜食故卽是法身（文）。身由積聚立義者。淄州最勝疏二（末二）釋三身中云。身謂依義。體及積聚。如成唯識論第十解。又眞實義。梁攝論云。身者名實。不可壞名實。或相續名身。梁論云。三世諸佛相續不異。隨其所應。自性法身通體依實三義名身。應化通五。異遍計故亦得名實。又非肉身之所成故亦名爲實。若望自性法身而說不得名實（文）。若依此釋。法身無積聚義。今還用此義彼解法爲眞如。彼云。自性法身體卽眞如。在纒名藏未名法身。恒沙萬德相未現故。非功德法之依。出纒之位卽名法身。恒沙萬德相已現顯。說功德法名爲法身。勝鬘經云。在纒名如來藏。出纒名法身。成唯識論云。在大牟尼名法身故。既云在大牟尼名爲法身。明非本稱故是新得（文）今此中以五分法身等無量功德法爲法。此等法積聚稱爲法身。故以積聚爲身。與彼唯眞如爲法義大不同。此等諸法差別無量皆悉法性自爾。與本法身無二無別更無異體。何爲能依何爲所依。故直以功德法爲身故云積聚立義。第二十卷疏（三十一）云。又云法身而有自在神變加持此不足疑也。乃至然常途說法或云法性或云法身。寂靜如空無所動作。都不說具足如是力用。以爲凡起神變皆是有爲之心。三昧之力而不言法體如是。此其未了也。第十一（十紙左）云。善男子。眞言加持力故法爾而生無所過越以三昧不越故者。所謂眞言悉地本來成就。何以故。如來現證如是不思議法。所謂阿字自體從本以來具足無量自在力不思議力。此悉地體常住不變也。但由行人不自了知故不得如是之果。今以此行淨其身口意業。若能與法相應卽自成就。諸法自爾終不虛也。具戒定惠者。華嚴第二十一（十無盡藏品）何等爲世間法。所謂色受想行識。何等爲出世間法。所謂戒定惠解脫解脫知見。大疏釋云。智論八十八云。戒衆者攝一切戒。和合成衆。衆卽蘊也。餘皆準之。然卽轉前五蘊成此五分。謂轉色蘊成於戒身。表無表戒皆色蘊故。轉受蘊而成定名。定名正受。入四靜慮出四受故。轉想成慧。凡所有想皆是虛妄。見相非相見法身故。轉行爲解脫。無貪等行名心解脫。永斷無智惠解脫故。轉識成解脫智見。若與邪受妄想相應。謂識依根了別諸境。若與正受智惠相應。卽是現量。如實知故（文）祕藏記云。凡佛者捨有漏五蘊身有無漏五蘊微細身。今祕說者。五分法身者。卽●●●●●五字。一切字門五字爲體。聲字實相卽是法佛身密無漏微細身也。聲字義云。聲字實相者。卽是法佛三密衆生本有之曼荼也。常樂我淨等者。所謂四德波羅蜜。自性身常恒不變金剛不壞體故云常。受用身與自眷屬各說三密自受法樂故云樂。變化身者於閻浮提現大我身降伏難調故云我。等流身者一切鬼畜等從毘盧遮那淨法界出。與清淨法身無二無別故云淨。所謂乃至世天等悉是毘盧遮那是也。亦卽●●●●四字。大日經悉地出現品。名正等覺心。第十一（十二）釋云。從法佛性心四德開敷。此中以事表內證之理（云云）四德卽常樂我淨。卽是四種法身其實四阿。正等覺心表內證理（四阿）。云常樂我淨等也。法身般若等者。三點祕藏。卽●●●。疏釋三部諸尊云●字三點眷屬是也第五疏云。大凡此第一重上方是佛身衆德莊嚴。下方是佛持明使者。皆名如來部門。右方是如來大悲三昧。能滋榮萬善故名蓮花部。左方是如來大惠力用。能摧破三障故名金剛部也。是故入阿字門一切諸法不生是法身義。入娑字門一切諸法無染著是蓮花義（解脫）。入嚩字門一切諸法離言說是金剛義（般若）如下字輪品中以此三字統攝百明意在此也。三十七菩提分法者。卽三十七尊也。聖位經云。若依二乘次第而說。若不具修三十七菩提分法證得道果無有是處。若證自受用身佛必須三十七三摩地智以成佛果（云云）。十八不共法者。卽佛頂法門。第十疏（十三左）云。一切佛頂者卽是十八佛不共法之別名（文）。眞言中三●爲體。凡此等功德法門。剋其實體皆是字門。此等字門積聚爲體稱爲法身。謂之金剛界。應知金剛界者。卽毘盧遮那法身也。
　　因辨。今此宗所謂法身者。卽字輪也。具引文明之。第七（八紙）。釋此眞言相非一切諸佛所作等文云。此意言。如來自證法體。非佛自作。非餘天人所作。法爾常住。而以加持神力出興于世。利益衆生。今眞言門祕密身口意卽是法佛平等身口意。然以加持力故出現于世利益衆生也（文）（聲字義云聲字實相者是法佛平等之三密）義釋第八（六左）云。次從諸字發聲。今又總此聲字轉成本尊三昧耶身。在圓明中深邃而住。當知此尊卽具三密。以衆字形色故具足身密。以衆字音聲故具足語密。以衆字義趣故具足意密。以三事等故當知行者一緣不亂善住三密觀中（文）解云。具形音義三密在圓明中卽是法身。是云法佛平等身口意。卽是聲字實相。第十一（十六）云。次第二正覺句者。初觀本尊（世間成就）今但觀佛（出世間成就卽法身也）所以爾者。一切尊形皆是法身門故。於鏡漫拏羅大蓮花座深邃住三昧者。又此鏡中如有窟偈。觀此窟甚深中有如來在此窟中深邃而坐之也。總持髮髻冠無量光圓繞。離妄執分別本寂如虛空。乃至是名眞見佛也（文）。義釋云深邃而住者。正指此位。卽是法身也。總持髻冠。謂●字門。無量光圓繞。卽百光遍照。卽是字輪也。謂之見法身也。又第七（二十九）云。復次如來一一三昧門聲字實相。有佛無佛法如是故。卽是故不流。卽是如來本地法身（此明法爾文字所謂法佛身口意也）爲欲以此法身遍施衆生故。還以自在神力加持如是法爾聲字。故此聲字卽諸佛加持之身（此明加持文字所謂見法身門也）此加持身卽能普作隨類之身無所不在。當知加持聲字亦復如是。行者但一心諦緣觀此聲字。自當見佛加持身。若見加持身卽見本地身。若見本地身時卽是行者自身。故此一一字門卽是如來不思議果。不從別處來也（文）解云。聲字實相等者。所謂法爾文字。是云法佛平等三密。三密卽形音義也。此文字梵云●●●。義釋第八（五紙）云。梵音阿乞灑囉此翻爲字。以一切法本不生故。卽是菩提心義也。乞灑是法爾如是。非一切如來所作。非作故性寂囉字者。言此心本淨故無塵故名淨菩提心。從此菩提心出如來無邊語輪相。故云第二名爲聲。是深祕之釋也（文）。應知●●●具法爾非所作義。卽是本地法身。亦具無盡無壞不動等義。涅槃經云。所言字者曰涅槃。常故不流。若不流者則爲無盡。夫無盡者。卽是如來金剛之身（文）金剛名不壞。字輪卽金剛不可壞法身也。又六度經第二（九紙）云。此陀羅尼文句是三世諸佛法身肢節（文）法身者。以諸字門爲身支分。故云支節。應知法者是諸字門。以此爲身故稱云法身。應思之。
　　界者。法界心界衆生界三種差別。法界則先覺者。心界則修行者。衆生界者。十方三世六趣有情非情。又界有十種。十種法界是如來金剛曼荼羅。聚十界身相爲一箇曼荼羅身故名界。
　　解云。此約界義釋。第三（十七）。廣明三種界義。與此不同。今此中明攝十法界（六凡四聖）爲三。法界先覺者。謂諸佛也。第十一（三紙）云。勝生謂先生也。先生謂先覺此法者。若覺此法者卽無盡莊嚴。無盡莊嚴。定惠力妙嚴之藏。謂過去菩薩名爲勝生嚴。此卽佛子也。卽是先修行者。如言先生也。梵云避部。是不久滿足諸財寶。謂法財也。卽以此德以嚴身。此先覺者卽曾得如是法。一切諸佛亦皆得此法也（文）。得此法者。卽一切諸佛。謂之先覺者。法界是所證。先覺卽能證。今擧能證以顯所證。故釋法界云先覺者。心界則修行者。謂二乘菩薩三乘行人。欲證此心發心修行。故釋心界云修行者。衆生界。如前。又界有十種等者。明開三爲十。十種法界謂六凡四聖也。聲字義云。十界者。一一切佛界。二一切菩薩界。三一切緣覺界。四一切聲聞界。五一切天界。六一切人界。七一切阿修羅界。八一切傍生界。九一切餓鬼界。十一切捺落迦界。自外種種界等攝天鬼及傍生中盡（文）按胎藏因曼荼羅故具列十界。義准金界亦爾。因果體一故。故金剛界者卽十法界。十界依正卽是法身。毘盧遮那具體。云聚十界身相爲一箇曼荼羅身。
　　又界是差別義。如來身以六大爲體故云界。此約差別義釋。六大非一故云差別。五大是理。識大爲智。理智二法總名法身。故云六大爲體。又卽身義云六大法界體性。應知金剛界者。法界體性毘盧遮那法身也。
　　大曼荼羅者。一切如來具四種身。謂大曼荼羅身。三昧耶曼荼羅身。羯磨曼荼羅身。法曼荼羅身。此會有四品。卽表四身。初品說大曼荼羅身具三十七故云爾。
　　解云。此釋大曼荼羅四字。不空圖位云。大曼荼羅者五大也。謂繒像形體等高廣義。卽身義云。一大曼荼羅。謂一一佛菩薩相好身。又綵畫其形像名大曼荼羅。又以五相成本尊瑜伽（文）。謂以五大色綵畫故稱云大也。
　　初品說大等者。初金剛界品說相好身。又說五相成身軌法。由此成本尊瑜伽故云大曼荼羅也。
    廣大者。一一尊身量與虛空法界等故。
　　解云。此釋廣大兩字。一一諸尊與本法身等。周遍法界。一一諸尊皆同自性身故。如言三十七無盡莊嚴乃至鬼畜等身與本法身不異。故疏第七云。隨入一門皆具一切法界門。乃至世天等悉是毘盧遮那。何有淺深之別。
　　儀軌者。儀儀形。軌軌則。是法身能一切菩薩二乘天人等所仰則。又此品說一切如來法則引入弟子儀法故云爾。
　　解云。此釋儀軌兩字。總有三釋。初相承上法身義而釋。法名軌持。所仰則者。仰謂仰望。則卽軌則也。謂法身佛爲一切菩薩等軌。一切菩薩等所仰望爲則。故云儀軌。一切如來法則者。二明此品所說法身如來祕密法則。總指一品所說也。慈覺疏云。儀謂儀式。軌謂軌範卽是一切如來祕密頓證之儀式。普度群生之軌範。故云儀軌。引入弟子等者。約灌頂法釋。今經中卷及三十卷第五（三紙）所明是也。
　　四種智印各別分區。以類相聚故云品。諸品之中此最初故云一。
　　解云。此釋品第一三字。慈覺疏云。品者類也。品類區別故。一冠首章。數之極者。於此儀軌品總有三品。此品居初故云一也。今云。不可云三品。但是於一金剛界品分爲三卷。三十卷經分爲六卷也。
　　次釋譯號者（當在品號前釋之。然開題無此釋故。今於是釋之）。
    特進試鴻臚卿大興善寺三藏沙門大廣智不空奉詔譯。
　　解云。特進試鴻臚卿及大廣智者。是代宗所賜。付法傳擧代宗勅書云。雖出塵之心齊謝於名位。而褒崇之典式旌於賢哲。俾應嘉命用叶朝章可特進鴻臚卿。仍賜號大廣智不空三藏（文）。特進。唐職官志曰。特進正第二品文散官。不帶職事官者朝參祿奉並同職事。鴻臚卿。又職官志云。鴻臚寺卿一員從三品。小卿二員從四品。上卿之職掌賓客及凶儀之事。率其官屬供其職務。小卿爲之貳。凡四方夷狄君長朝見者。辨其等位以賓待之。凡天下寺觀三綱及京都大德皆取其道德高妙爲衆所推者補充（云云）。試者。杜氏通傳曰。試官自則天天授二年始。試者未爲正命。凡正官皆稱行守。其階高而官卑者稱行。階卑而官高者稱守。官階同者並無行守字。若員外檢挍試攝判知之官皆是甄才錄効制勅時拜。非吏部州府之正命。肅宗至德已後多於正員。至代宗廣德已來乃立制限（云云）。大興善寺。在西京。隋文帝開皇二年詔以長安龍首山宜建都邑。城曰大興城。殿曰大興殿。寺曰大興寺（云云）。開元錄云。天寶（玄宗）十五載奉勅還京住大興善寺令開灌頂（云云）。智通經律論稱爲三藏。沙門者。釋氏通稱也。經音（玄應）云沙門舊云桑門。或云喪門。皆訛略也。正言室摩那拏。或言舍羅摩拏。此言功勞。言修道有多勞也。又云勤息。言至誠也。義言息以得法故暫寧（息也）。舊譯云息心。或云靜志是也。奉承也。補注云。奉詔者。詔上命也。釋名云。詔照也。照人闇使照然也。亦告也教也。譯者傳言也。變易西音使同秦語也。
　　第三解經文者。先總科文。後隨文解。凡顯密諸師釋諸教論皆以三分。謂序正流通。親光菩薩佛地論。釋經云。總有三分。一教起因緣分。二聖教所說分。三依教奉行分。總顯已聞及教起時。別顯教主及教起處教所被機。卽是教起所因所緣故名教起因緣分。正顯正教所說法門品類義差別故名聖教所說分。顯彼時衆聞佛聖教歡喜奉行故名依教奉行分。然則可謂先聖妙解遠契西天也。今釋此經亦分爲三。從初如是至諸勝宮自在爲第一序說分。示現智用驚發會衆。此亦有二。從初至而爲上首以爲通序。與恒河沙至勝宮自在卽爲別序。次薄伽梵乃至經末爲正宗分。正宣祕旨。開悟物儀。自受法樂。其第三分卽闕而無。何者此經於十八會十萬頌中略出初會少分故。疏云（已下云疏者皆慈覺疏也）序有三義。一次緒。二述叙。三發起序。次緒者。居一部之初冠衆說之首。故云次緒。述叙者。於叙方將述於當益.故云叙述。發起者。發其信起於教。然次緒是通述叙發起二序。是別而今此經無述叙文。於義無失。發起之中有表當益義等故也。通序亦名印定序。三世諸佛經初皆安如是故。智論云。過去諸佛經法初首皆稱是語。未來諸佛亦稱是語。現在諸佛末後般涅槃時亦教稱是語。我今般涅槃後經初亦應稱如是我聞一時也。亦名通序。與諸經同故。亦名經後序。結集者所置故。亦名經前序。遺屬令安故。亦名破邪序。對破外道阿漚故。亦名證信序。令聞者不疑故。又云。通於諸經故爲誦序。別於一經故爲別序也。通序文通意別。諸佛經初安如是我聞等故。故爲文通。如是詮異。我聞人異。感應時異。佛住處異。聽說人異。故爲意別也。別序或文別兼通。如別序中通序。諸經或文別義別不同他部故。今此經序不叙顯教。但在祕密故文義別也（文）。今云明二序亦有多義。一人時有異。傳說不同故立二序。人異者所謂大日金手。時異者謂當時後代。大日自說益於當時。金手結集在於後代。宗歸雖一須立二序。但二序名不同。凡有四對。一從義以立名。謂通序別序。衆經大同故名通序。發起事別稱爲別序。二從時作名。謂經前序經後序。別序謂經前序。通序謂經後序。三從人作名。卽大日序金手序。大日說經金手傳經。四從義意作名。謂證信序發起序（依嘉祥勝鬘疏出之）。
    如是我聞至而爲上首。
　　釋曰。此初明通序。總名六種成就。今依智論總有六義。
　　一者信成就（如是）二聞成就（我聞）三時成就（一時）四主成就（佛）五處成就（住王舍等）六衆成就（與大比丘衆等）世親般若燈論亦有六處。如彼頌云。前三明弟子。後三證師說。一切修多羅。其事皆如是（文）如是我聞者。初明信成就。智度第一云。問曰。諸佛經何以故初稱如是語。答曰。佛法大海信爲能入。智爲能度。如是者卽是信也。若人心中有信清淨。是人能入佛法。若無信是人不能入佛法。不信者言是事不如是。信者是事如是（云云）釋經云。如是者所謂結集之時所指此經也（文）。如是梵云●●。●是指物之辭（見疏地天眞言釋）故云爾。今此經金剛手所結集。金手自指云結集時也。問。結集時指何法云如是。答。是指初會一經。凡十八會會處各別。所說法亦別故。今明其義。如是者明所聞法無非法失。仁王疏（青龍）云。法智解云。如是者阿難自明之詞。金口所說旨深意遠。非所仰測。章句始末正自如是（文）今此亦爾。卽是金剛手自明之詞也。又仁王疏云。帶我聞解。佛地論云。如是總言依四義轉。一依譬喩。如有說言如是富貴如毘沙門。二依教誨。如有說言汝當如是讀誦經論。三依問答。如有說言汝當所說昔定聞耶。故此答云如是我聞。四依許可。唯依此也。謂結集時諸菩薩衆。咸共請言如汝所聞當如是說。傳法菩薩便許彼言。如是當說如我所聞。又如是言信可審定。謂如是法我昔曾聞。此事如是齊此當說定無有異（文）更深釋者。華嚴大疏一（上七紙）云。眞諦三藏云。眞不異俗名之爲如。俗順於眞稱之爲是。眞俗無二故稱如是。此約所詮理事。又云。若依生物之信應如智論及佛地論合釋。若取敵對阿優應如眞諦所釋。今當廣之。外謂阿之言無。優之言有。萬法雖衆不出有無。此卽斷常之計。今云。如卽眞空。是卽妙有。既無有外之眞故空而非斷。無眞外之俗故有而非常。卽對破邪宗以彰中道。一代時教不出於斯。故云如是。鈔言敵對外道阿優者。百論云。外道立阿優爲吉。智論云。梵音昔有七十二字。以訓於世教化衆生。後時衆生福德轉薄。梵王因茲呑噉却七十字在口兩角各留一字。是其阿優。亦云阿嘔。梵語輕重耳餘可知（文）眞諦分字釋。●如也。是●也。卽二諦也。對破外道者。謂對破斷常顯不思議二諦。所謂諸佛說法常依二諦之意也。以余觀之。今還以外表內●對彼阿。●卽對優。阿優卽●●。一經雖廣不出●●。如言此經一切衆經亦爾。故云三世諸佛經初皆安如是。大日經百字位成品。字門初置阿嚩二字卽是也。第十九釋云。上來所說阿字門卽是顯示自身我。卽我自身本不生亦無滅。不生不滅者。卽是如來之身。當如是觀察也。故云阿字以自形顯示其德也。次或無所得義也。從嚩字形顯示不可得義。此縛以證本不生也（云云）解云。●字理也所證也。故云顯示自身我。●字智也能證也。故云以證本不生。又●字胎藏蓮花也。謂之如。●字金界月輪也。謂之是。蓮月不二故合云如是。不二卽祕經之大宗也。又●指物之辭。●所指法體。所謂率都婆明。義訣云。鑁字法界種子相形如圓塔名法身塔。法身塔者。卽是衆生本具自性清淨心。稱之云金剛界。證此心者名爲毘盧遮那。故毘盧遮那●字爲種。一經始終不出此一字。如言此經一切衆經亦不出此字。故諸佛境界經云。一切佛法攝入此經。一切佛法從此經出。應知一切諸經初有此字者意在茲也。我聞者。謂聞成就也。意明能聞人無非根失也。梵云●●●●。理趣釋云。我聞者表親從佛聞也。一本開題云。我金剛薩埵親從大日尊聞也。我者佛地論云。我者諸蘊世俗假者也。智度第一云。我者今當說。問曰若佛法中言一切法空一切法無有吾我。云何佛經初言如是我聞。答曰佛弟子輩等。雖知無我隨俗法說我。非實我也譬如以金錢買銅錢人無笑者。何以故。賣買法應爾故。言我者亦如是。於無我法中而說我。隨世俗故不應難（文）聞者。智論。問云。聞者云何聞。用耳根耶。用耳識聞。用意識聞耶。若耳根聞。耳根無覺知故不應聞。若耳識聞。耳識一念故不能分別不應聞。若意識聞。意識亦不能聞。何以故。先五識識五塵。然後意識識意識。不能識現在五塵唯識過去未來五塵。若意識能識現在五塵者。盲聾人亦應識聲色。何以故。意識不破故。答曰。非耳根能聞聲。非耳識。非意識。是聞聲事從多因緣和合故得聞聲。不得言一法能聞聲。何以故。耳根無覺故不應聞聲。識亦無色無對無處故。亦不應聞聲。聲無覺亦無根故不能知聲。爾時耳根不破聲在可聞處。意欲聞情塵意和合故耳識生。隨耳識卽生意識能分別種種因緣得聞聲。以是故不應作是難。雖聞聲佛法中亦無有一法能作能見能知。華嚴大疏云。若依大小乘法相各有三說。一耳聞非識（法救論師）二識聞非耳（妙音論師）三緣合方聞（成實論）又云。言大乘三者。一耳聞非識。如雜集第三云。耳界有何相謂能聞聲。瑜伽三十五云。數數於聲作意至能聞故。二識聞非耳。梁攝論云。聞有三義。一聞體謂耳識。二聞資糧謂音聲。三聞果卽聞惠。唯此耳識以爲正聞。三和合能聞。佛地論云。聞謂耳根發識領受聲塵。瑜伽論云。聞謂聽聞卽是耳根發生耳識聞受教故（文）問。既三合成聞何云我聞。答。大疏明此義云。雖因耳處廢別從總故稱我聞。法雖無我言語便故隨順世間故稱我聞（文）從總者。謂指五蘊假我。根識皆依五蘊故。又●●云幻。幻者謂諸法無自性。今隨俗云我意明此義。本無自性而異外道實我也。又於無我中假說爲我。卽是世界悉檀。如來金剛幻也。又富貴如毘沙門者。●●者。●如意珠種子。●乘也。卽寶乘也。乘此寶乘者稱爲大長者。卽富貴義也。又●●亦云富貴義（●●亦幻義也）觀自在尊住如幻三昧以諸資財給與衆生。故云富貴（見第六疏）觀音眞言中有●●語卽如幻三昧富貴義也。毘沙門具云●●●●卽●●中所含義也。又深解者二教論云。自性受用佛自受法樂故與自眷屬各說三密門謂之密教。已云各說何云我聞。故一本開題云。復次廣眼尊指自證境表如實知說言如是我聞（文）又一一尊皆同自性身各說三密門。誰爲說者。誰聽者。但是如自說如。如自聞如是云我聞。釋論第二（十六）云。如宜維摩詰爲我等大衆離言說言說說非不二不二。除遣假說之垢。於是維摩詰默然無所說。爾時文殊讃維摩詰言。善哉善哉善哉居士如言說如。如耳聽如。善哉善哉善哉斯乃眞實不二法門（此中說三善哉者嘆非不二不二故也）卽斯之謂也。一時者。謂時成就。明無非時失也。阿彌陀經梵本云●●●（一）●●●（時）大日經開題云。唯云●●●。●一也。●●時也（與●●時同）又●●●卽一義（見第十六疏）智度論云。問曰。佛法中數時等法實無。陰界入所不攝故。何以言一時。答曰。隨世俗故有一時無有咎。如畫泥木作天像念天故禮拜無咎。說一時亦如是。雖實無一時隨俗說一時無咎。佛地論云。一時者說聽時。此就刹那相續無斷說聽究竟總名一時（相續無斷是三昧耶義見第九卷疏）夫時有二種。說法卽三昧耶時也。智度論云。問曰。天竺說時名有二種。一名迦羅。二名三昧耶。佛何以不言迦羅而言三摩耶。答曰。若言迦羅俱亦有疑。問曰。輕易說故應言迦羅。迦羅二字三昧耶三字重語難故。答曰。除邪見故說三摩耶不言迦羅（文）疏第九（十三右）云。爾時一切大衆自知心器純淨又蒙如來不思議加持故堪受大法。卽時以無量門各共同聲請佛言。世尊今正是時。善逝今正是時。據梵本前時名迦羅是長時之時。如一歲有三分等。後時名三昧耶。是時中小時。如晝夜六時之中復更有小分等。如有人言今正是東作之時遇獲膏雨宜趣時下種勿使失其機會。故重言之也。又第十三（十紙）云。世尊今正是時。佛今正是時者。此兩語有意也。初說迦羅之時。意言今此四衆無有支業純是貞實堪受大法。如來應機而說正是其時也。次三摩耶之時。卽時分之時。今正是時說法時也（文）解云。根熟是迦羅時。說法卽三昧耶時也。又理趣釋云。一時者。當說經之時。其地六種震動。或天雨衆華。餘時則無此相。又三乘種性皆獲聖果乃稱一時也（文）解云。此釋卽明二種時。意明機熟說法卽一時而不相離也。初六種震動者。●●●驚覺義。雨華亦具●●●義。花云●●●。依花開閉知其時。故花亦具時義。故以雨華地動釋●●●義。其實梵語相同故也。又雨花地動具三昧耶四義。雨花是平等本誓義。夫華者衆生所具心蓮花藏。一切衆生皆有此花故云平等。佛見此理故住大悲願而爲說法。令心華開敷是本誓義也。六種震動卽表六根煩惱震動除滅佛種萠生（見第九卷疏）是除障義也。一切衆生皆在無明睡。以誠言感動令得醒悟。是驚覺義也。故擧此二種以顯四義也。餘時無此相者。正明一時義。唯說法時有此等瑞故云一時。意簡餘時也。又三乘下明迦羅時。前引第十三疏引法花文云今此四衆無有支葉純是貞實等。卽與此同。是機熟義也。問。智度論簡外道所立迦羅時而取●●●時。今何用之耶。答。有二解。二時梵語其義雖異若約通同各具其義。故以●●時釋●●●。例如理趣釋●●●●云三世無礙義。是以互相釋也。又密教與常途不同。直取外道說而顯內義。卽事而眞之實義也。又深釋者●●●云一時。非是算數之一。常恒不變平等不二。所謂法爾常恒時故稱云一時。故經云。大悲毘盧遮那常恒住三世一切身口心金剛如來。大日經云。越三時如來之日加持故身語意平等句法門。祕經云。常於三世不壞化身利樂有情無時暫息（文）應知●●●者法爾常恒無時暫息謂之一時。卽此經說時也。又●●●者若約衆生三世代謝相續不斷義。若約如來三世之相本不可得唯一實相圓明常住。卽是梵音相反義也。疏第一釋越三昧義云。如世間時分則有過去未來現在長短劫量種種不同。且約日行四天下一周晝夜各有初中後分乃至三十時等。刹那不住代謝相推。以淨眼觀之。三際之相了不可得。無始無終亦無去來。卽此實相之日圓明常住湛若虛空。無有時分脩短之異。然以佛神力故。令瑜伽行者於無量劫謂如食頃。或演須臾爲無量劫。延促自在咸適衆機無定相可得。故云如來日也。如此時中佛說何法。卽是身語意平等句法門（文）。婆伽梵者。謂教主成就也。理趣釋云。婆伽梵者。能破義也所破卽四魔也。又有六義如聲論所釋。熾盛自在與端嚴等也。佛地論云。薄伽梵者。依六義轉。一自在義。二熾盛義。三端嚴義。四名稱義。五吉祥義。六尊貴義。頌言。自在熾盛與端嚴。名稱吉祥及尊貴。如是六種義差別。應知總名爲薄伽。其義云何。總謂諸如來永不繫屬諸煩惱故具自在義。炎猛智火所燒練故具熾盛義。妙三十二大士相等所莊嚴故具端嚴義。一切殊勝功德圓滿無不知故具名稱義。一切世間親近供養咸稱讃故具吉祥義。具一切功德常起方便利益安樂一切有情無懈廢故具尊貴義。或能破壞四魔怨故名薄伽梵。四魔怨者。謂煩惱魔陰魔死魔自在天魔。佛具十種功德名號。何故如來教傳法者一切經首但置如是薄伽梵名。謂此一名世咸尊重故諸外道皆稱本師名薄伽梵。又此一名總攝衆德。餘名不爾。是故經首皆置此名也（文）解云。取能破義卽與大日疏同。第一云。薄伽梵者。論師所解具有六義。今此宗中薄伽梵是能破義。如人執持利器多所摧伏。其本未有此名。世議觀其事迹故號爲能破者。世尊亦爾。以大智明破一切識心無明煩惱。此等本自無生無相貌。慧日出時暗惑自除。是故義名爲破。釋論亦云。婆伽名破。婆名能。能破婬怒癡故名婆伽婆。二乘雖破三毒亦不了了盡。如盛香器餘氣故在。又如草木薪火以力薄故灰炭不盡。如如來劫燒火一切都盡無煙無炭故名婆伽婆（文）何故取能破義者。此經自性法身爲教主故。爲顯法身斷德義也。圓覺略疏云。婆伽婆者主成就也。涅槃云。能破煩惱名婆伽婆。卽當斷德以顯法身（文）又能破是智德。六義卽悲德。自受用智爲體。他受用悲爲本。今自受用爲教主故。正用能破義也。問疏云。復次帝釋聲論謂女人爲薄伽。金剛頂宗卽翻此義（文）與取能破義云何會釋。答疏爲明薄伽梵有衆多義且指第十五會說。非指教主釋也。成就一切如來等。此有二種。初歎教主德。次指教主體。初中亦二。薄伽梵者是總歎故。諸經首皆云薄伽梵。疏明此義云。經中多譯爲世尊。是歎德之總稱。西方語法言及尊者不敢直斥其名必先嘆其德。如云大智舍利弗神通目連等。故此經中例云薄伽梵毘盧遮那也（文）次成就一切等者。謂別嘆。是金剛頂宗不共四德故。故理趣經等初亦明此嘆德也。別嘆中是初嘆東方德卽阿閦尊三昧也。成就。宋譯云具足義亦不異。是明三昧耶德故云成就。謂戒體具足成就也。成就言冠通次諸義也。一切如來者。釋經云。一切如來准瑜伽中五佛是也。其五佛者卽盡虛空遍法界無盡無餘佛聚成此五身也（文）解云。已下四德皆有一切如來語。卽明各具五智義也。五佛云一切如來者。五數是一切義。故瞿醯經中（十一）云。一切穀者應知五穀。又略出經第四（十六左）薩婆婀具毺一切眼卽五眼也（文）五梵云●●。梵天眞言●●一切生也。又●●皆也。五是一種成就之數故。五佛統海會諸尊。五字攝無盡字門也。第四（三十一左）云。造立名數者。如以阿字五轉統如來無邊內德。以字輪百明攝如來普眼法門。此則名之略也（文）卽盡虛空等者。明五佛攝無盡佛可知。金剛加持者。釋經云。金剛加持者。表如來十眞如十法界十如來地。以成上下十峯金剛大空智處。加持者。表如來於中道十六大菩薩普賢智從此展轉流出共成三十七位以成解脫輪大曼荼羅（文）解云。金剛加持等者。是東方德。金剛謂五股杵也。都部要目云。金剛杵者。菩提心義。能壞斷二邊契中道。中有十六菩薩位亦表十六空爲中道。兩邊各有五𦙶。五佛五智義。亦表十波羅蜜。能摧十種煩惱成十種眞如。便證十地。證金剛三業。證金剛智。坐金剛座。亦是一切智智。亦名如來自覺聖智。若不修此三摩地智得成佛者無有此處（文）十眞如者。初地名遍行眞如乃至第十地名業自在所依眞如。唯識第十明十眞如云。如是菩薩於十地中勇猛修行十種勝行。斷十重障證十眞如（云云）十法界者。謂六凡四聖。文句三之三（八十）云。十法界者。謂六道四聖是爲十法。法雖無量數不出十。一一界中雖復多派不出十如（記云界如攝法）如地獄界當地自具性相本末。亦具畜生界性本末。乃至佛界相性本末無有缺減（記示相）故毘曇毘婆沙第七。地獄道成就他化天法。卽是其例。餘九界亦如是（記以小例大）當知一一界皆有九界十如（云云）華嚴大疏十九（上四九）云。十法界五蘊者。謂六道四聖。又大日經疏云。若通論信解地則是初地菩薩。得此虛空無垢菩提心時。自然於十無盡界生十大願。乃至滿足百萬阿僧祇大願。以此卽是菩提心爲因。從二地以去增修大悲萬行。卽是無盡大願於十法界生根。乃至漸次增長第八地以去皆名方便地（云云）又云（一末三紙）由自善根乃與如來加持法界力故。所爲妙業皆得成就。卽是普於一切智地（佛界）乃至（三乘）無餘有情界（六道）皆悉生根也（文）（意明志求一切智智願於一切智等生根度衆生願於無餘有情界生根也）。十如來地者。謂歡喜等十地也。經第七明入佛三昧云。纔結此密印能淨如來地。地波羅蜜滿成三法道界（文）。然十眞如等三事是三密三部。卽金剛體故稱云三密金剛。第一云。世間金剛寶有三事最勝。一者不可壞義（●字）二者寶中之上故（●字）三者戰具中勝故（●字）不可壞者卽眞如義。起信論云。乃至畢竟平等。無有變易。不可破壞。唯是一心。故名眞如（文）卽佛部身密也。寶中之上者。大悲萬行於十法界生根。卽蓮部語密也。戰具中勝者。謂十如來地十波羅蜜。能斷惑障。卽是金部意密也。以成上下等者。如上三事各具十事。從此生五峯也。一五爲上峯。一五爲下峯。成上下十峯也。義訣云。一切如來五峯光明如法界塵數。各各體無中邊。佛神力故成就堅牢五股智相住佛掌中。此五智相從三輪生（三密）卽此三輪有十行相（與釋三事各有十事同也）一一行相皆佛智菩提之所成就。是故五峯上下十住位。此十行相攝諸有情常無動壞。是故令住如來掌中也。所以者何。欲令衆生所得堅牢等此無異故。若有有情見此相者。卽見如來普賢菩提三業法界常住五智祕密光明也（云云）解云。下五峯表衆生本有五智。上五峯表諸佛修生五智。以三密金剛能淨本有五智而成修生五智。故云此五智從三輪生。卽與釋經同也。大空智處者明金剛輪。金剛喩畢竟空智也。疏第五釋金剛手云。乃至若法乃至少分猶如極微。是可得者則爲無常變易諸行所隨。是故畢竟空智於堅固性中最爲第一。所持密印卽是五股金剛也。五如來智皆兼權實二用。而以金剛慧手執持其中。故云左手執跋折羅（文）又第一經云。祕密主是阿耨多羅三藐三菩提乃至彼法少分無有可得。何以故。虛空相是菩提。無智解者亦無開曉。何以故。菩提無相故（文）畢竟空智無相菩提。正是東方菩提心金剛戒體也。處者。謂所依。大空是諸法所依止處故。第十一（三紙）云。如一切世間皆依於空而得安住。而此大空更無所依。不作是念。一切世間由我而生。依我而住（文）卽身義釋遊步大空位云。諸法所依住故號位（文）位處也。第十二釋摩訶薩意處云。心處亦可名爲心位（文）第六釋五字偈中云。本不生者畢竟空（文）畢竟空卽阿字菩提座故云處也。第十七云。住瑜伽座者。謂四方大因陀羅坐也。金剛輪坐也。住於阿字之上以此爲座。與此眞理相應座名瑜伽座。坐此瑜伽金剛座者卽是如來也（文）大空智處者。以要言之則金剛薩埵自性清淨心。自性清淨心卽阿字金剛性。以此爲菩提心戒體也。疏釋除蓋障三昧云。何以故淨菩提心其性法爾如金剛故。如是極堅固性（所謂金剛堅固自性身也）卽是不從師得（自覺聖智也）住無爲戒無垢無濁（自性清淨）不可壞傷。戒者梵云尸羅。是清涼義。譬如水性常冷雖遇薪火因緣則能灼爛諸物。然其性終不可遷。若除薪息火自然清涼如本。眞言行者亦如是。獲除蓋障三昧時心之本性卽是尸羅。非造作法。不由他得故言住無爲戒也（文）又五𦙶金剛表此戒。於灌頂壇受五𦙶杵卽是受得也。略出經第四。授祕密四重畢次授五股。其文云。又執五股金剛杵而授與之告言。此是諸佛體性。金剛薩埵手所執者。汝應堅護禁戒常畜持之。弟子受已授此決定要誓密語令誦之。密語曰。唵薩婆怛他偈多悉地跋折羅三摩耶底瑟吒（願住）翳沙（今也）怛嚩（亡可反）含（尤甘切於我也）馱囉野冥（我今持也）跋折囉薩埵係（形以切）係係係吽。論曰。一切如來金剛薩埵三昧耶願住我所我常守護（云云）解云。金剛薩埵成就三昧耶正明戒體。卽與今金剛加持殊勝三昧耶同也。願住者。正明受得。謂戒體住我身中也。我常守護者。是明隨行也。又祕密相經中卷云。受灌頂已。然可得受諸佛成就大金剛杵。復次頌曰。汝常持此金剛杵。卽金剛手堅固戒。金剛薩埵勝修中。一切由斯得成就（文）應知金剛杵卽是戒體也。加持者。梵云●●。翻云流出。謂三十七尊展轉流出。是明戒相故云成就解脫輪曼荼羅。卽戒相也。前引略出翻底瑟咤云願住。約受得義。各顯一義也。今助一義云。加持者。謂加持護念也。五密軌云。於現生遇逢曼荼羅阿闍黎得入曼荼羅。爲具足羯磨以普賢三摩地引入金剛薩埵入其身中（受得戒禮也）。由加持威德故於須臾頃當證無量三昧耶陀羅尼門（云云與三十七尊流出同也）應知今經翻●●云加持者。意明由阿闍梨加持力故戒體受得。是以密教受戒必從他受無自誓義相承爲要也。表如來者。如來謂本覺。正是受體。此體次第增廣云展轉流出等也。於中道十六等者。五𦙶把處云中道。是上下十峯之中故。卽表中道義。此處有十六花葉以表十六菩薩。理趣釋得自性章云。中央把處想十六菩薩（文）要目云。能壞斷二邊契中道中有十六大菩薩位。亦表十六空爲中道（文）中道謂十六行。上下十峯表生佛二界。於其中間發起衆行。是生佛不二行故云中道。其體●字。●字有三義。有是生界。空爲佛界。不生是中。本有月輪次第增廣未至佛位已還云十六行。卽中道行也。普賢智者。指十六行。仁王軌十地名普賢行願地。十六生及十地開合爲異故。今指十六大菩薩云普賢智也。又彼陀羅尼釋云。謂由般若爲生了因。卽能生一切諸佛故名母。上十六句如上瑜伽經中亦爲普賢十六行也（文）解云。十六尊初有普賢菩薩以表菩提心義。此心猶如幢旗是衆行導首。猶如種子萬德根本。且約初云普賢智。又十六差別不出菩提心故總云普賢行。卽是菩提行也。從此展轉流出者。明次第增廣義。卽戒相也。若約受體謂所受戒體次第增廣。與常途無表釋其意不異。今約佛體是爲異也。五密軌云。引入金剛薩埵。從此次第增廣乃至無量無邊故云展轉流出。理趣釋第二段云。從金剛薩埵至羯磨次第流出嬉戲鬘歌舞等菩薩。又從四內供養。依次流出香花燈塗等四外供養菩薩。又從四大菩薩流出四門菩薩（文）以成解脫輪等者。解脫輪謂月輪。三十七尊各住月輪。卽表本性尸羅義。月輪清涼爲義故曼荼羅云輪圓具足。此經宗曼荼羅爲戒故。翳迦紇囉一字頂輪王經戒云圓具法。圓具卽曼荼羅義也。祕要云。三十七尊各住月輪。此月輪名解脫輪。聖位經五解脫輪者。則此意也。此月輪是自性清淨眞心也。而能遠離三毒妄執。衆德輪圓故名解脫輪也。三十七尊形住此月輪成一一曼荼羅故云大曼荼羅也（文）今云。蓮心軌云。我以見自心清淨如滿月。離諸煩惱垢能執所執等（文）離煩惱垢卽是解脫。縛梵云●●。金剛拳眞言●●●●。縛卽無縛故。亦稱縛云月。文殊軌云。十度相叉成滿月。又拳菩薩三形月輪。月輪卽解脫輪也。又月清淨義。卽自性清淨心（金剛薩埵）本性尸羅也。第五釋戒相偈云。云何爲戒。所謂觀察捨於自身奉獻諸佛菩薩。何以故。若捨自身則爲捨彼三事。何等爲三。謂身語意。次明持無作戒具足慧方便也。行者觀身實際中身不可得。卽是如來解脫。是故罄捨此身用施一切如來。從此以後動止施爲凡有所作皆爲如來解脫。非爲己身也（文）今手受金剛住三密平等卽是捨彼三事。捨三事卽是如來解脫故云成解脫輪。又戒云●●。此云別解脫。經云戒是正順解脫之本。卽此之謂也。殊勝三昧耶者。此明戒名。此戒名爲三昧耶。是諸佛自證無上醍醐。更無與等故歎云殊勝。然理趣經殊勝兩字在一切如來上故。殊勝是四智總句。故釋經云。成就殊勝者。毘盧遮那自覺聖智也。是總句故指次四智總云自覺聖智。卽彼第二段所謂四種自覺聖智也。今此經迴在此處故。若依釋經云自覺聖智則是東方一箇自覺聖智也。前所引要目五股釋中亦名自覺聖智是也。應知釋五股云自覺聖智故卽是東方智也。釋經云。三昧耶智者誓也。亦曼荼羅也。勿令將來最上乘者不從師受而專意自受者也。是故得知修最上乘必須師受三昧耶然後可修行也。解云。誓也者。擧其翻名。曼荼羅者。亦示異名。又釋下文云。三昧耶者名爲本誓。亦名時。亦名期契。亦爲曼荼羅之異名也（文）誓者謂誓戒也。第十五（二十紙）云。三昧耶者。如有人於衆多國王大臣所尊重集會之處而自發言作大要誓。我今如是之事永當不作。如是之事當依行之。以自對可信之人而發誠言。若有所違卽得重罪。是故三昧耶者。卽是不可違越義也。略而言之卽是戒義也。又第九（十九左）云。結云三昧耶者。卽是必定師子吼說諸法平等義。故立大誓願當令一切得如我故。欲普爲衆生開淨知見故。以此驚覺衆生及諸佛故。是故此三昧耶名爲一切金剛誓戒。若不先念持者。不得作一切眞言法事也（金剛誓戒卽三昧耶戒也）又三昧耶是平等義。卽與●●●同。第五釋戒相偈云。又三嚩羅是平等義。佛言以身口意合爲一者。卽是住三平等法門。所以得名三世無礙戒也。又曼荼羅者。是平等義。故三昧耶亦具曼荼羅義也。今此宗以曼荼羅無盡莊嚴爲戒。無盡莊嚴卽三密平等義也。疏第一云。所謂莊嚴者。謂從一平等身普現一切威儀。如是威儀無非密印。從一平等語普現一切音聲。如是音聲無非眞言。從一平等心普現一切本尊。如是本尊無非三昧。然此一一三業差別之相皆無邊際。不可度量。故名無盡莊嚴也（文）又上云以成解脫輪曼荼等。應思之。又依大日經第六夜所授白檀曼荼羅諸尊。卽是三世無障礙智戒之體。此義具如祕密戒義辨之。勿令將來等。述釋誓及曼荼羅義。是且約未來初入灌頂者而釋。上下釋文淺深互顯也。最上乘者。卽曼荼羅義。翻梵語云。優留曼荼（優留者大也曼荼者第一也）又曼荼羅云無比味無過上味。第四釋云。於眞常不變甘露味中最爲第一。是爲曼荼羅義也（文）今修曼荼羅行者稱云最上乘者。聖位經亦云最上乘者。不從師受等者。不從師受是越三昧耶故誡之云勿令將來等。第十六（十八左）云。所以回互前後不相承躡者豈佛有悋惜耶。但爲欲令入正法者應須依師而學。猶如佛於聲聞經中呵賊住人云。得具滿和上阿闍梨如法受戒決修梵行。何故如盜住也。今末代學人亦爾。不務近善知識諮承法要。而自師心欲望成就如來自在之業。直爾披文便欲作之望得成就無有得理也。非但自損（云云）又菩提心論云。勝義行願三摩地爲戒（文）金剛謂勝義。加持爲行願。三昧耶卽三摩地。卽是三圓具也。經得一切如來寶冠等者。此明南方智寶生尊灌頂三昧。故義訣云寶印灌頂智（文）得者。宋譯經云獲得。俱舍光記第二（三十二）云。問得與成就何別。解云。各別不同。若法今時創至生相。爾時名得。若流至現方名成就。得時不名成就成就時不名得（文）何故東方云成就今云得乎。答。東方具本成修成兩義故云成就。是此戒本性尸羅。不從師得是云本成。故宋譯經云具足。謂本具也。又由阿闍梨加持本具戒體顯發。是云修成。爲欲具此二義故云成就也。於南方入灌頂壇菩提心牙發生。是法流至現當云成就。今於成就中立得名故云得也。光記又云。設有文言法生相名成就者。於此得中立成就名。設有文言法現在名得。於成就中立得名故。卽此義也。何故立得名者。地前地上位位有灌頂故淺深不同。約其當位雖是成就。若對地上則爲生相。故於成就中而立得名。意爲欲顯通淺深也。理趣經云已得。已得猶如言證得逮得。非是已前之已也。疏第十（二紙）云。一切智佛一切法已得自在衆生利。此已字亦云通達。是正義也。具如彼記辨。一切如來者。如上釋。是明南方五智。五智寶冠體故或云五佛寶冠也。寶冠者。宋譯云殊勝寶冠。此有二解。一寶冠者。明灌頂體。灌頂標其名。謂灌頂寶冠名爲灌頂也。故理趣經云灌頂寶冠爲三界主。是於五種灌頂中明寶冠灌頂。寶冠置頂云灌。如光明灌頂等皆是也。蓮心軌明南方禮云。想於無邊刹。手持五佛冠。灌一切佛頂。自他可灌頂。仁王軌明五種灌頂云。所謂寶冠印契水光明名號而灌頂也。義訣（三十七）明南方智云。其次云。以一切如來寶冠繒綵而授與灌頂。此卽法身灌頂相也。又依慈恩現趣分疏。寶冠灌頂分爲二法。彼釋灌頂寶冠文云。如世太子既灌頂已將受王位。戴王之冠冠著王之服處王之殿。佛法太子亦復如是。將受法王法主之位戴佛之冠。謂一切智一切種智。是佛心首所戴持故。卽是灌頂般若波羅蜜。此功德法眞實珍寶七聖財中名爲惠財。故此冠寃名爲寶冠（文）又最上經云。戴諸佛冠受三界法王灌頂（文）今此亦爾。一切如來寶冠。卽五佛寶冠。是寶冠灌頂也。三界法王灌頂。卽以水灌頂也。寶冠者。彼所謂戴王之冠。故次云三界主。夫五佛寶冠者。外示法王莊嚴。內表種智功德。五智卽一切種智卽是灌心首也。三界法王灌頂者。謂對世間輪王灌頂。釋經云。如來在因地從灌頂師入三昧耶智曼荼羅。阿闍梨加持弟子身中本有如來藏性。發金剛加持以成修眞言行菩薩法器。則堪任持明等乃至傳受印可等灌頂階位。以此爲初因由三密四智印相應。成究竟三界法王主以爲果。解云。從初至菩薩法器還擧東方入三昧耶智以爲起因。則堪忍下。正明南方也。以成修眞言行等者。謂於東方入三昧耶智已受得戒成其法器。故於南方堪忍入受明等灌頂法門也（具如彼私記辨）三界法王者。三界梵云怛𪢐（二合）路（引）枳（二合）唐云三界。三界各有主。於中色究竟天魔醯首羅統領三界故。名三千界主（根本無明）今毘盧遮那於色究竟天入大智灌頂成最正覺（始覺大明）對彼云法王。又心要明寶菩薩云。由佛無所著名三界主（文）所著是無明三界主。無所著卽菩提三界主也。又三界者。卽三毒也。第十疏釋三世尊云。所謂三世者。謂名貪瞋癡。降此三毒名降三世。又由過去貪故今受此貪報之身。復生貪業受未來報。三毒皆爾名爲降三世也。復次三毒者。名爲三界。謂毘盧遮那如來從有頂迄至下地從上向下相次一一天處皆化無量眷屬大天之主。今勝彼天百千萬倍。彼怖未曾有。更有何衆生而勝我耶。乃至以法而降伏之。卽次第而下以能降伏三千界主故名降三世明王也（文）解云。佛於色究竟成等正覺。次第下來降伏一一天主。最後於須彌頂降他化自在天魔。都降三界天主故名降三世。卽三界主也。然理趣經第三段降三世當東方受戒（卽與寶幢佛菩提心降魔義同也）調伏難調者。梵音毘那耶此云調伏。亦翻戒。卽妨非止惡滅除煩惱義也。又南方空藏名三界主。南方灌頂是佛種不斷義。所謂灌頂畢菩提牙生是。是以虛空藏尊還攝三毒爲三辨寶珠自家珍寶。故經云得身口意一切安樂（文）夫灌頂具兩義。用羅字火焚位當東方三世降伏之位。燒已用●字水灌之菩提牙生正當空藏尊灌頂。故虛空藏名爲三界主。是焚盡三界分段身而得意生身。故名三界主。亦稱法王也。慈恩釋云。瞋恚惡服悉得消滅永爲棄捨。永更不入三界牢獄。故名降伏衆惡普勝法（降三世）亦名灌頂智藏法門（虛空藏）由如是故爲三界主出有漏生死繫縛超三界也（文）雖是顯釋暗得密意矣。法王灌頂者。疏第八（二十三）云。卽持寶瓶徐遶漫荼羅三匝已復更如法加持。至弟子所先用囉字爲火焚燒其身。悉成灰已方用四瓶次第灌之。灌已觀此灰中作嚩字門。其色純白。從此出生五字。謂阿鑁囕𤙖欠。持其五字輪（究竟果也）乃至爾時弟子都成漫荼羅身。若深釋卽是普門法界身（文）第十六云。灌頂已菩提牙生卽五字輪也。然此果有淺深。初劫位斷人執得人空。第二劫離法執得法空。第三劫斷二執習氣佛樹牙生（初地淨菩提心所謂菩提牙生也）乃至第十一地斷微細妄執無始間隔而成菩提樹王。故大日經南方尊云娑羅樹王花開敷佛。凡從地前三賢乃至佛果位位皆有灌頂隨分離我執（第三卷云灌頂者離於我執義也）今是明大智灌頂離微細我執故。釋經云。成究竟三界法王主也。第十八（二十八云）佛世尊入大智灌頂地得三三昧耶合身口意平等爲一。乃至大智灌頂地卽是如來第十一地也。是也。

金剛頂大教王經私記第五。
沙門曇寂撰。

　　通序之餘
　　證一切如來一切智智等者。解云。證謂證入。西方證菩提無量壽尊三昧也。宋譯云成就。今按宋譯經最有條緒。東方明受得故云具足。南方入於灌頂菩提牙生。猶如法創至生相故云獲得。西方證一切智智是窮極果。猶如流至現方名成就故云成就也。一切智智者。有自證（實智）化他（俗智）二義。是明成菩提德故唯取自證。故云自證之智。疏第一云。梵云薩婆若那。卽是一切智智。釋論云。薩婆若多者。卽一切智。一切者謂名色等無量法門各攝一切法。如是無量三四五等乃至阿僧祇法門攝一切法。是一切法中一相異相漏相非漏相作相非作相等。一切法各各力各各因緣各各果報各各性各各得各各失。一切智慧力故一切世一切種盡遍知解。是名薩婆若（已上論文俗智也）今謂一切智智卽是智中智也。非但以一切種遍知一切法。亦知是法究竟實際常不壞相不增不減猶如金剛。如是自證之境說者無言觀者無見。不同手中菴摩勒果可轉受他人也。若可以言語授人者。釋迦菩薩蒙定光授決之時卽應成佛。何故具修方便要待無師自覺方名佛耶。又如目覩世人爲刀杖所傷。雖復信其受苦無可疑惑。然種種令說終不證知。若自身觸受乃得明了耳（云云實智也）又一切智智卽妙觀察智。故諸佛境界經嘆德中云。已能證入一切如來妙觀察智大瑜伽法無礙自在（文）又如來臍眞言釋云。●●●（甘露也）甘露者智智別名。能除身心執惱（文）無量壽亦名甘露王。應知●●●卽一切智智也。妙觀察智亦具自證化他二義。釋經云。由如來清淨意識與妙觀察智相應。證得一切法本性清淨（自證）於淨妙佛國土爲諸菩薩能轉無上法輪（化他）又疏中釋無量壽尊亦有二義。第二十卷云。次花開敷云阿彌陀何也。此是受用佛卽是成大果實（一切智智也）無量不思議現法之樂（瑜伽自在也）故得名也（此明自受用實智也）第四云。次於西方觀無量壽佛。此是如來方便智。以衆生界無盡故諸佛大悲方便亦無終盡。故名無量壽（文此明他受用俗智也）今無量壽尊主毘盧遮那成覺三昧住西方月輪。故云證一切智智卽自證智也。瑜伽自在者。宋譯云大相應主。今准彼經。梵本當有摩訶字。故諸佛境界經亦云大瑜伽法無礙自在（文）瑜伽此云相應。主梵應是●●。●●自在義亦主義。然彌勒眞言釋云。瑜藝詵伐哩（瑜伽自在也）●●中亦具●●字故互相通也。釋經云。皆以瑜伽法相應獲得於法自在（文）解云。瑜伽法者謂定也。意明妙觀察智與定相應也。瑜伽此云相應。是體聲也。唯識述記第二（本三十）云。言瑜伽者各爲相應。此有五義故不別翻。一與境相應。不違一切法自性故。二與行相應。謂定惠等行相應也。三與理相應。安非安立三諦理也。四與果相應。能得無上菩提果也。五得果既圓。利生救物赴機應感藥物相應。此言瑜伽法相應稱。取與理相應多說唯以禪定爲相應。瑜伽之師卽依士釋。師有瑜伽名瑜伽師卽有財釋。若言瑜祇卽觀行者。是師之稱（文）今此中卽與定相應故云瑜伽法相應。總言之則如上經具教理行果。東方受戒是教理。南方灌頂（行也）及爲三界主（果也）卽行果也。問。經云瑜伽。何故釋云瑜伽法。答。唯云瑜伽是略也。故境界經云瑜伽法。所以釋云瑜伽法也。法名定。瑜伽卽法。更無別體故經云瑜伽。下經云。得一切如來觀自在法智彼岸。三摩地軌明西方智云。妙修定惠恒觀察（文）西方具定惠二德故云法智。法謂瑜伽。智卽妙觀察智也。此兩文明。法卽是定故西方亦稱法部也。相應者。前云瑜伽。是體聲所相應法也。次云相應加女聲故轉云瑜祇。吉慶第三讃云●●●（正法也）●●（相應也）譯云正法相應。釋云。此中相應者。梵云欲吃多。是應合如是義。卽是契合冥符義。與瑜伽稍別也。又疏第二釋超越一劫瑜祇行云。瑜伽者譯爲相應。若以女聲呼則瑜祇。所謂相應者卽是觀行應理之人也（文）今與定相應故與讃釋同。次瑜祇行釋卽與述記卽觀行者是師之稱同也。獲得於法自在者。解云。此有二種。一釋迦眞言●●●●（一切法也）●●●●●（得自在也）通上句云於諸法中而得自在也。第十二（九紙）云。讃法自在者。如世間長者具足於財無所乏短故。能隨意所欲皆得成辨。如來亦如是。爲諸法之王一切法財無不具足故。能成辨大事不可思議一切辨也。又百字生品明●字云。卽是正等覺法自在牟尼。第十八釋云。此眞言卽是一切法自在牟尼。此卽毘盧遮那之別名也（文）如上諸文於字輪中而得自在云法自在。字輪者。卽佛法財。故擧大長者也。又彌勒眞言摩訶（引）瑜伽（輕呼）瑜擬（宜以切）寧（上聲二）瑜詣詵[口*履]。釋云。瑜伽謂諸佛瑜伽也。此眞言住大瑜伽也。未得瑜伽令得之。謂能受與修行者願。於瑜伽而得自在也（文）今卽與此眞言同也。然此兩文梵語不同。義亦隨異。●●●自在者是攝取義。第十三（八紙）云。令修行者於此法中自在得。所謂令得勝上教法也。此自在者。亦是速得義。又得攝持義。與上所云（第六卷）多財名自在義不同也。我說一切諸法教（字輪）所謂最上自在攝者。謂心有願求。悉能攝取自在滿願。卽如於一國自在所爲必成也。第十九（十九）云。阿字卽本不生不可得空也。猶此畢竟不可得不可得空。具足衆德普攝一切佛法也。此攝於梵音是攝取之攝。如攝取諸物令在己身之義也。由以此空加持力故能攝一切法成佛也。此中自在者。梵音與觀自在之自在有異。此是攝取義也。謂能攝取一切法也。如王者於其境內隨意攝取皆得自在。如來法王於一切法自在亦如是也（文）今瑜伽自在梵云●●。卽觀自在之自在也。一切智智者。所謂●●●是佛無上智。故譯云自證之智。此智與定相應無礙自在安住現法樂。是云瑜伽自在。彌勒眞言釋云住大瑜伽卽是也。前引第二十疏受用其果（一切智智）無量不思議現法之樂（瑜伽自在）亦當併思。自得自在故於淨妙國土能轉妙法輪。是西方轉法輪智也。故菩提心論云亦名轉法輪智也。能作一切如來等。此明北方德不空成就尊三昧也。義訣云羯磨智。已上三德自證因果故云成就及得證。是成所作智化他事業故云能作。經文分爲二。能作等者。正明事業智。於無盡下。明所度境及事業圓滿相也。釋云。能作由獲瑜伽自在故能作（文）是次第相釋。謂上西方智有自證（實智）化他（權智）兩義。於此得自在故今亦能作佛事生事二種事業。故云能作。釋云。一切印者四智印也（文）此釋一切印三字。總指四智印云一切印。四卽一切義也。五密軌（四丁）云。成辨諸事一切印者。所謂大智印三昧耶智印法智印羯磨智印。又云。一切印者是四印也。釋云。一切如來五佛亦如前。釋者此釋一切如來四字。可知。又云。一一佛皆有一切印平等羯磨處智者。釋一切印平等種種事業句。一切印者。上釋云四智印。此中爲明羯磨具四故重云一切印。一切印者。是羯磨體也。羯磨總具四故。平等者。慈覺疏云。此智不欣厭淨妙及雜染。普能起作一切事業故云平等。今按理趣分云。一切如來決定諸法大妙智印（文）此約如來羯磨智生佛二業釋平等兩字。屬種種事業而讀也。因解。決定諸法者。三昧耶言具平等及決定義。四智印者。卽是衆生本具四種曼荼一切衆生平等具。故云一切印平等。然爲無明所覆不覺不知。如來明見此理故。住無緣大悲而起事業。決定說金剛一乘了義法。故云決定諸法大妙智印。第九釋入佛三昧耶云。結云三昧耶者。卽是必定師子吼說諸法平等義。故立大誓願當令一切得如我故（云云）勝鬘疏（嘉祥）第一云。師子吼名決定說者。此借師子性情爲喩。如師子度河望直而過。若使邪曲卽是迴還。菩薩演教義亦如是。依究竟理說究竟教。若不究竟卽便不說。故下文云。師子吼者。一向記說。一向記說猶是決定說也。又菩薩說法能上弘大道下利群生。邪無不摧。正無不顯。故下文云。決定宣唱一乘了義。又能摧伏非法惡人。是故名爲師子吼（文）。決定師子吼者。皆三昧耶中所含義故。不空成就尊亦名寂業師子。亦師子具不空義。第一釋師子座云。自度人無空過義。又師子具離怖畏義。不空成就尊亦云離怖畏如來。應思之。羯磨處智者 。釋種種事業句。毘首羯磨此云種種事業。宋譯云增上種種事業。羯磨處智者。羯磨是金剛座。故云處也。百八契印不空成就名金剛座。眞言●●●●●●●。第十一（二十一）明成就壇中云。中妙金剛座方位正相直。其上大蓮花八葉鬚蕊敷者。於曼荼羅最中置十字羯磨金剛座。令正西方（正當四方面作之也）於彼上作大蓮花八葉并蕊（在金剛上作）此卽是金剛座也。故言金剛同也（文）又百八契印明北方中云。稽首毘盧遮那佛。一切如來金剛座。海印恒沙悉地寶。無量善逝登其上。又第十六疏（二十七）云。金剛有二種。一者智金剛。二者業金剛。此梵云金剛羯磨。謂所作事業也。以此金剛業加持故得淨除其地也（文）。成就壇置羯磨杵者。表悉地成就義。卽是一切諸佛金剛座。故不空成就亦名金剛座也。又此杵名十字金剛者。十字交叉卽其形以表具四智印。其種子●字。●字亦名四出生字。卽是羯磨四出義也。於無盡無餘等者。次明事業成就相。宋譯及理趣經成就作圓滿義卽同也。釋云。遍至無盡無餘佛刹衆生。能作種種利益。究竟安樂一切有情界。悉令圓滿。上中下一一皆成就九品悉地。解云。無盡無餘者。是不空義。故此尊名不空成就。第十八（二十四）云。不空者。隨一切衆生有所見聞觸知無空過者。皆必定於無上菩提故名不空也。復次隨彼善願皆滿足乃至從生大菩提願亦能滿足。如大寶王在高幢上充足一切故名不空也。佛刹衆生界者。擧淨穢二土。故釋下文釋成所作智云。現三業化於淨妙國土及雜染世界任運無功用無分別作佛事生事（文）。然經無佛刹兩字。按經無盡無餘言卽顯淨穢二土。故次衆生界言亦通淨穢。經略佛刹但云衆生。釋具顯其義故云佛刹衆生界也。何者佛刹者常無毀穢。淨妙土故云無盡。華嚴大疏十九上釋如心佛亦爾如佛衆生然。應知佛與心體皆無盡文云。而但說心與佛二法無盡不言衆生者。謂衆生有盡故。心卽總。心以眞爲體。本自不盡。佛果契心始本無二同一圓覺故亦無盡。迷眞起妄無始有終不言無盡（文）故知無盡卽佛刹也。又稱衆生云無餘者。橫遍十方竪盡三世。悉無有餘故云無餘。卽北方精進師子無空過義也。此中二義如次佛事生事也。能作種種利益者。釋作業二字。作業屬能化故云能作種種利益。卽所云種種事業也。安樂一切有情界者。釋一切意願句。一切意願屬所化有情。謂隨衆生願皆悉圓滿也。釋加令字故謂令衆生願皆悉圓滿義。又經皆悉成就四字在最後故。總通上句。謂能化事業所化意願。兩得成就。故總結云皆悉成就。上中下等者。疏第三釋悉地宮有其三品。上密嚴國土。中十方淨土。下諸天修羅宮也。謂之上中下。此三品各有上中下總成九也。或可三品各有九品總成二十七品。故云一一皆成等。此解太碎別。初解爲好。大悲毘盧遮那等。已上明四方四德畢。是明中央法界體性智。卽教主體也。宋譯云常住三世一切身語心金剛大慈悲者。理趣經亦大毘盧遮那語在文末。解云。大悲毘盧遮那者。先嘆其德云大悲悲兼示大慈（見疏第一）然於萬德圓滿中獨擧大悲者。凡一切諸佛慈悲爲心。故觀經云。佛心者大慈悲是。第五疏釋三角佛心印色云。鮮白是大慈悲色也（文）金界大日身色純白表悲儀。故釋經云。身如月殿（文）毘盧遮那諸佛總體故別擧大悲而嘆也。六度經第九云。佛告慈氏菩薩。修行靜慮波羅蜜。當修習大悲無量。爲此大悲於諸善業而爲導首。譬如命根於出入息而爲其先。輪王七寶輪寶爲先（輪云●●含悲義）大乘萬行大悲爲先。譬如長者唯有一子父母鍾愛念徹於骨髓。菩薩大悲亦復如是。於諸有情住於極愛一子之地。云何大悲。大名摩賀。摩者各我。我以大悲利樂有情。故名大悲。又賀者名性。自性大悲能濟有情不由他教。故名大悲（文）應知大悲卽佛本性也。毘盧遮那者。標能具人。故宋譯云大悲者者卽人也。人卽毘盧舍那大我也。第十六云。此心曼荼羅之上有佛在中。故曰大我。大我者佛之別名也。又云。此上有一切人中尊。是毘盧遮那也。此是行者自性無師智大毘盧遮那佛。非從外來也。
　　常恒者。釋經云。常恒者。表如來清淨法界智無始時來本有處煩惱而不減。與淨法相應證清淨而不增也。解云。清淨法界智者。謂中央法界體智也。佛地經云。卽五法攝大覺性。謂一眞法界四智菩提。論第一釋佛地名云。卽當所說清淨法界大圓鏡智平等性智妙觀察智成所作智。受用一味平等事。是佛所依所行所攝名佛地（文）清淨法界者。卽眞如之異名。顯教眞如不具智義。故但云清淨法界。密教眞如爲毘盧遮那中智。故云清淨法界智也。無始時來等者。正釋常恒二字。常恒梵云●●。卽含時義。故云無始時來。處煩惱等者。分常恒兩字釋。寶性論第四（七紙）云。以常故不生。離意生身故。以恒故不滅。離不思議退故（文）依此論文不滅與不死是恒義。不增及不生是常義。不生不滅者。卽阿字法界體性。疏第九卷（十九）云。復次阿是諸法本不生義。卽是法界體性（文）。住三世等者。宋譯云常住三世。常住卽常恒。其義不異。理趣經云三世一切時。今經及宋譯並無時字。釋經云。三世者。爲過去未來現在是也。一切時者。在於異生時。後證聖果時。三業清淨猶如虛空。身語意業不被虛妄分別所生煩惱所染故也。解云。一切身口意者。●●云一切。此含時義。故理趣經翻云一切時。云何知者。大日經云。娑字門入諸法時不可得故（●●●時也）一切時身口意。謂三三昧耶平等身語意。卽是法身。第九云。以初三昧耶故得同如來祕密身口意平等之身（文）住三世者。卽與大日經越三昧如來之日加持身語意平等句法門同也。常住三世。卽越三時也。一切時者。謂如來之日也。第十一（十一）云。以此法體出過三世常在三世是故於三時中所作佛事。自然常不休廢（云云）言越三世故常住三世。無始無終故云一切時。住此時中者。卽三密平等法身故。次云身口意金剛如來。三世者謂●●時。出過卽●●●平等身口意（●●●有越義）也。第十七（十八）云。迦羅時。三時卽我也。謂閻摩者也謂將有所去。謂善到惡到也。將至殺害處名閻摩羅。然我將至善處而殺害彼煩惱也。也謂三乘車。麼卽我也。是我所立時過三時。皆是我。悉是心也。對彼時外道說也。謂外道其名。謂我卽是也（文）此釋黑夜閻摩二尊。●●是外道所立時。是云黑闇。過此三時名●●天。卽●●●平等義故。此尊亦名平等王。又摩訶迦羅（大黑）天。是閻摩變化故以七母爲其眷屬。理趣釋云。摩訶迦羅者大時義。時謂三世無障礙義。大者是毘盧遮那法身無處不遍（文）應知閻摩者。三世無礙身口意平等毘盧遮那法身也。是以此中所明卽與越三時如來之日同。金胎教異法身體同故兩文一致。應思之。金剛者。釋云。金剛者。證得佛地一切法自在。得證身口意三密金剛。於藏識中修道煩惱習氣。堅若金剛難摧。用以大空金剛智三摩地。證得法身光明遍照毘盧遮那如來也（文）解云。金剛有體堅及利用二義。釋文爲二。證得佛地等者。初明體堅義。於藏識中下。二明利用義。卽喩平等三密也。又金剛有三義。三義卽三密故。當體立名。三密卽金剛也。證得佛地等者。是寶中之上蓮部口密也。佛地法自在。是簡西方瑜伽自在。故云佛地。十地得十自在中。法自在者第十地所得也。無性攝論云。一壽命自在。二心自在。三衆具自在。四業自在。五生自在。六勝自在。七願自在。八力自在。九智自在。十法自在。華嚴三十九明第十地云。佛子菩薩住此地多作摩醯首羅天王。於法自在能授衆生聲聞獨覺一切菩薩波羅蜜行。於十法界中所有問難無能屈者。布施愛語利行同事。如是一切諸所作業皆不離念佛（云云）又慈恩心經幽賛云。十法自在於契經等由惠所得階位補處道成等覺。無幽不燭名觀自在。但言觀音詞義俱失（文）應知此中自在梵語與觀自在同故。是●●。應知與瑜伽自在之自在不同也。得證身口意三密下。是第一不可壞義。佛部身密也。三密金剛。卽法佛身密。金剛不可壞體也。涅槃第三（金剛身品）云。佛告迦葉。汝今莫謂如來之身不堅可壞如凡人身。汝今當知。如來之身無量億劫堅牢難壞。非人天身。非恐怖身。非雜食身（云云）於藏識中下。是戰具勝義。能摧煩惱故卽意密金剛部也。修道煩惱習氣者。是金剛三昧所斷惑故云修道煩惱。具如理趣釋記。用以大空金剛智下。釋毘盧遮那如來句。理趣經此句在最末故。一切如來至爲莊嚴。解云。是住處成就也。佛地論云。何故不但說彼所說法耶。若不說處及能說者。不知此法何處誰說。一切生疑故須具說也。一切如來遊戲等者。是三世如來成菩提處故云也。宋譯云。一切如來勸請吉祥（文）勸請梵云睇灑儜（勸請方便眞言）遊戲云●●●●。疏第一云。梵云微吃哩抳多。是踴躍義。遊戲義。神變義。兩經相違。今未審矣。理趣經云。一切如來常所遊處吉祥稱嘆等。理趣分疏云。一切如來嘗所遊處咸共稱美大寶藏殿。讃云。嘗者曾也。遊謂遊涉。處謂安處。唯一佛住諸佛不居則非好處。今顯十方過現諸佛皆曾於此他化天宮遊涉安處。諸聖共履故知勝處（云云）慈恩所釋經作嘗。然明本經作常。古書中常嘗通用。史記高祖本紀云始皇帝常曰。漢書作嘗。卽此類也。今解爲常恒義。上經云常恒三世等。祕經云。常於三世不壞化身利樂有情無時暫息（云云）此是自性法身法爾常恒說處故云常所遊處。慈恩大師不見密教故爲此釋耳住阿迦尼多天王宮中者。宋譯云在色究竟天王宮中。華嚴音云。阿迦尼吒天具云阿迦尼瑟吒。言阿迦者色也。尼瑟吒究竟也。言其色界十八天中此最終極也。又云阿無也。迦尼瑟吒小也。謂色界十八天中最下一天唯小無大。餘十六天上下互望亦大亦小。此之一天唯大無小故以名也（文）疏云。言阿迦尼吒天者。不是世間所說三有色界頂天。是則大毘盧那心中本有大菩提心光明心殿（引祕經云云）阿迦尼吒此云色究竟。心是諸法究竟所歸故爲色究竟。故華嚴云。三界唯心也。實相功德妙住之境。金剛五智心王所都故云天王宮（文）今云。色界頂摩醯首羅者。所謂根本無明佛地所斷惑也。佛於色界頂成最勝覺時。轉彼無明而爲大明。大明卽摩訶毘盧那遍一切身。故知明與無明同依此天。其實卽是一切衆生本有眞實心也。
　　宮中者。疏第一云。以加持故。卽是眞實功德所莊嚴處妙住之境心王所都故宮也。此宮是古佛成菩提處。所謂摩醯首羅天宮。乃至今此宗明義以自在加持神心所宅故名曰自在天王宮也。謂隨如來有應之處無非此宮。不獨在三界之表也（文）意明此宮古佛成菩提處亦卽今佛加持住處。其實持衆生心位故云如來有應之處等。卽加持處也。宮梵云羅演（見演密妙）卽是阿賴耶密嚴佛國也。祕經云。唯此佛刹盡以金剛自性清淨所成密嚴華嚴。以諸大悲行願圓滿諸有情福智資糧之所成就。以五智光照常住三世無有暫息平等智身（文）又云。於本有金剛界自在大三昧耶自覺本初大菩提心普賢滿月不壞金剛光明心殿中（文）安怛陀那一字頂輪王經云。由此生智心則是光明心（光明心者卽是菩提心也）應知住處者。其深祕說卽衆生本具干栗馱心蓮華藏。是稱密嚴。亦云光明心殿。此是心王如來及心數諸尊常所遊處。所謂隨如來有應之處無非此宮。卽是也。中者。●云於中。●●云其中（俱見彌陀經梵本）中者是第七轉境之於聲。仁王疏云。經於勝義中不動。於勝義中者。境第七轉聲（文）又中者。簡持義。瑜伽倫記第十三（二紙）釋攝決擇分中五識身相應地意地之中字云。中者簡持義。十十地中簡餘十五地持明此二地。故言是中也（文）今亦如是。簡十八會中餘住處。而持色究竟故云中也。大摩尼殿者。謂宮中別殿也。三十卷云安處大摩尼寶殿。是當大日經如來信解遊戲神變生大樓閣寶王。樓閣寶王卽摩尼殿也。故理趣釋釋大摩尼云。從毘盧遮那福德資糧出生大妙金剛五寶所成金剛峯樓閣（文）金剛峯者。是摩尼。樓閣卽殿也（殿及樓閣梵俱云拘吒）寶樓閣經陀羅尼云●●●（廣博）●●（藏）●●●●（寶光）是與理趣分大寶藏殿同。●●●大也。●●寶也。●●藏也。大寶藏卽大寶樓閣。卽是大摩尼殿。故宋譯云廣大摩尼寶殿。今云摩尼殿。是略翻也。第十四（十五）釋如來奮迅平等嚴藏云。示現如來平等嚴藏是胎藏之藏也。乃至此中藏者揭訶。卽是流出無盡莊嚴奮迅示現。不可窮端猶如大寶之藏。此平等法界藏卽是如來藏義也。第十一（二十紙）釋虛空藏轉明妃云。又藏者如人有大寶藏施所欲者自在取之不受貧乏。如來虛空之藏亦復如是。一切利樂衆生事皆從中出。無量法寶自在受用而無窮竭相。故名虛空藏也（文）虛空藏梵云●●●●●。與●●通同。此兩文中俱云大寶藏。卽與●●●●●●●●●同。大寶藏卽廣大●●樓閣也。故明妃眞言亦名樓閣眞言。應知●●●●卽寶樓閣。寶樓閣卽摩尼殿也。又涅槃舊解云。伽（音[王*處]迦反）伽婆（音蒲舸反）翻云庫藏。庫藏明如來藏也（與第十四釋同）如來藏卽大悲胎藏衆生本具。●●眞實心也。依此言之。前天王宮者●●月輪。月輪中有●●蓮花藏。稱之云摩尼殿。是此二心卽體相二大理智不二妙體。此心清淨如來卽應。猶如水清月現。卽是加持住處也。又華嚴大疏第八（四三）云。摩尼寶形有八楞。似方不方。似圓不圓（云云）八楞卽八葉。故大日經此八葉藏爲中胎藏。毘盧法身安住其中。若約加持身卽是加持住處也。明摩尼殿者。表●●蓮藏也。又●●以連聲呼之則爲●。●卽心種子也。花嚴第二十七（十向品）云。願一切衆生得卍相莊嚴金剛界心（文）金剛界心卽●●眞實心也。種種間錯等者（宋譯對今文互前却）此明殿中莊嚴。殿表八葉花藏。合於中臺都成九位卽是心王也。莊嚴是眷屬義。謂以心數眷屬法性功德而莊嚴也。種種間錯者。是莊嚴總句也。大日經入祕密漫荼羅位品云五寶間錯。第十六釋云。五寶間錯者。謂金銀等五寶五色之寶而間錯其地（文）瞿醯經中云。其五寶者。謂瑚頗金銀商佉。或珠或寶。餘言一切寶者應知五寶（文）解云。梵音●此云種種。●●●云種種色。其體五色。應知五寶間錯卽種種間錯。凡祕密宗數爲要。五寶者是一切莊嚴體。一切莊嚴不出五寶五色。其實表內五德流出于外。互相交涉爲無盡莊嚴也。第六云。復次如世間綵晝不過五色。然更相涉有種種淺深不同。巧惠者善分布之出生萬像無有窮盡。法界不思議色亦復如是。統而言之不過五字門。然亦更相發揮成種種差別智印（云云）差別智印者。所謂無盡莊嚴其體卽五色也。鈴鐸繒幡等者。慈恩讃云。此有四嚴。一懸寶鐸。二列金鈴。三吹動以微風。四發音和雅（云云）今云此中爲二。謂鈴鐸及繒蟠。次句明二嚴內意。何者繒幡表普現色身。第十六云。此雜色幡其相廣長而在門標之上。又云。私謂。卽是如前著雜色衣義也（文）著雜色衣者。卽普現色身義。又繒幡卽雜色。幡所謂●●●。種種顯色。普現色身之標記也。鈴鐸者表妙音說法。第十六云。從第一無相之法而出生如是大悲藏生之相。普現色身（繒幡也）種種方便說無量法（鈴鐸也）是雜色義也。明此二嚴表現身說法義也。微風搖擊。表大悲德。謂大悲微風搖翻繒幡擊鳴鈴鐸。現身說法依內大悲起故。故知次句表內心大悲。非是莊嚴具也。搖激。宋譯云吹擊。理趣作搖擊。擊激同吉逆切。音戟。音同故通用。珠鬘瓔珞者。珠鬘表萬行功德。第十三云。●●●鬘也。嚴身具也。此卽能生諸佛功德以爲莊嚴。莊嚴法身也（文）瓔珞者。表四弘願。讃云。四弘願爲瓔珞助嚴衆行故（文）是此二嚴表佛行願也。半滿月者。讃云。輪低翠嶺同浮半月之暉。璧掛青巖如含滿月之彩。卽其化土所居天宮之麗飾也（文）此釋以此二事喩莊嚴暉彩也。今云。半月滿月皆是珠類也。甘露軍荼利軌云。諸門角以半月滿月等金剛寶飾之。虛空藏所問經第四（六紙）云。月光寶日光寶。乃至持光半月寶。十一面軌云。種種摩尼半滿月等而校飾之（文）是表所說法。如意輪義注云。吒字者一切法無所得義。其吒字梵書形如半月。釋云。一切法無我無所得以爲方便則成生空。生空半故。薩嚩（引）等無言說義。卽成法空智。滿字義。亦云大福德成就義（文）又涅槃經云。吒於閻浮提示現半身而演說法。譬如半月。他法身具足譬如滿月。嘉祥疏釋云。今此兩字但借字形以釋教也。兩字釋佛教。前字釋佛小乘教。後字釋大乘教。所以前字釋小乘者。外國依吒字形猶如半月。如今月生七八日月。爲此月形以釋佛小乘半字教也。他此第二字。彼國他字形團團猶如今十五日月。今借此形以釋大乘滿字之教也（文）。凡一切說教攝此二字盡。故以表所說法也。等者。疏云。又經云。等者復於其外有無量劫波樹。綺錯行列。諸天妙樂競奏歌詠。諸阿修羅摩呼羅伽等王奏妙歌舞。於彼殿內有曼荼羅。八金剛柱以爲莊嚴飾。等取此等故云等也。與九十俱至而爲上首。解云。此明眷屬成就也。此中有三。初標總衆數。次列上首名。後總結也。慈恩云。與者兼并及會之義（文）謂主伴相會故云與也。九十俱胝者。俱胝此云億。億有大小異。具如理趣釋記辨之。問。理趣經云八十俱胝。其八之數與八菩薩相應。又境界經云十六俱胝。與次所列十六大菩薩相應。今亦列八菩薩。何故總標中云九十。頗似標列其義不應。答。凡密教列衆皆表曼荼羅位。今此八菩薩佛內德故圍中胎毘遮那。是以標中約德表中胎九尊數故云九十。義不相違也。所謂金剛手下。次列名也。此中以文殊爲第三。與宋譯經及理趣經相違。恐是梵本錯誤。夫金手觀音空藏。東西南方初首菩薩。是爲三兄弟。亦卽表三密三寶等義。第四拳菩薩悉地成就。卽合前三表三密金剛三寶菩提心等義。故此四菩薩以爲正方。應知文殊居第三者似無其義。況且違宋譯及理趣經。錯誤必矣。理趣經文句云。就其列名中則有八菩薩。卽是如次依大日如來月輪震兌離坎巽坤乾艮之八方而侍衞之矣。此中列次何故東西南北者。謂若因行向果則東南西北。果中卽東西南北。四方卽四佛故。四維卽佛因行故。又依義訣是超勝次第也。訣云。經爾時一切如來爲欲授彼悉地拔折羅故與普賢大菩薩。此卽第一金剛智三昧也。乃至經云。受一切如來轉法輪位。此位名轉法輪智三昧也。釋曰。從金剛三昧卽授法輪位。此超勝也。但授此法輪位卽具足一切法故。是故其次卽云以一切如來寶冠繒綵而授與灌頂。此卽法身灌頂寶印灌頂相也。據實相般若經次第。亦初金剛三昧。次法輪。若不授與法輪三昧。不堪展轉爲教授主。若有菩薩具大乘見。通達方便善巧業用。不要次第一一別授。審察堪忍卽應爲作傳法灌頂教示。猶如世尊教示普賢。當如是知（文）金剛手菩薩等。釋云。金剛手菩薩者。在毘盧遮那前月輪中。表一切如來菩提心。初發菩提心由金剛薩埵加持。修證普賢行願。證如來地。解云。疏第一云。金剛手祕密主者。梵云播尼。卽是手掌。掌持金剛與手執義同故。經中二名（金剛手執金剛）互出也。又釋下文云。金剛手菩薩者。此菩薩本是普賢。從毘盧遮那二手掌親受五智金剛杵卽與灌頂。名之爲金剛手（文）又仁王陀羅尼釋云。金剛手者。瑜伽釋云。手持金剛杵。表內心具菩提。外表摧伏諸煩惱。故名金剛手。在毘盧遮那前月輪者。明住方處。大日向東坐。約此分前後左右。前者東方也。東爲初方。是表初發菩提心義。疏第五（二十九）云。西方俗法。東向而治故。以東爲初方。南方爲右方。西爲後方。北爲勝方。又二十卷（二十七）云。初阿字在東方。如梵音阿字卽有動首之義。以順世間諸方中東爲上故。喩菩提心最是萬行之初也。其名曰寶幢佛。表一切如來等者。金剛薩埵者。本有菩提心。其體五股。有五𦙶金剛菩提心故稱云金剛薩埵。亦名菩提薩埵。金剛卽菩提故。上五股表佛界五智。下五股表生界五智。故云表一切如來菩提心。一切如來者。此具已成當成二種。當成如來乘如來織生死。已成如來乘如來成正覺。故云一切如來。上自諸佛下至蠢動。悉皆同等無有增減。故云表一切如來菩提心。生佛雖異同具此心。應知金剛薩埵者。是菩提心體。其實本初五股金剛杵五智三十七智也。手執金剛卽表此義。第十二（八紙）云。復次此菩薩身卽是金剛之體（卽菩提心之體也）而十方一切佛同以金剛智印（五股）授其手故名持金剛也。心要云。且如金剛薩埵。東方爲初發菩提心。從初發意堅固勇猛三摩地智（云云）義訣云。執金剛者卽一切如來。諸佛菩薩等堅固菩提心（文）初發菩提心等者。次約修生菩提心釋。謂此尊持菩提心德故。能護衆生發菩提心令得成就也。聖位經云。由金剛薩埵加持故。刹那猛利心頓證無上菩提。金剛頂開題云。一切衆生最初發心。由金剛薩埵加持故。金剛薩埵名一切如來菩提心。卽明此義也。又深釋者。內依薩埵熏力。外依諸佛念力故。本具菩提心發動生決定誓願。一向志求一切智智。必當普度法界衆生。謂之由薩埵加持。已上明本有修生二種菩提心。若約金剛三義。是不可壞義。所謂金剛不可壞菩提心。修證普賢行願者。修謂修行。證卽證得。十地菩薩修行十勝行。斷十煩惱。證十眞如故。十地總名普賢行願地也。或可修謂十地。十地之間修行普賢行願故。證謂等覺。十地行滿證大空三昧。遠離微細戲論故（具如十六疏）故等覺位名大普賢地也。是當戰具中勝義。何故爾者。修十勝行摧十煩惱故。證如來地者。謂入普照曜地也。是當寶中之上義。證無上菩提更無過上故。釋中總具三句。初發菩提心是因句。普賢行願爲根。證如來地爲究竟句。三句者是菩提心體相。故釋此尊中別具此義。五密軌明五祕密相畢次說三句。亦當併思矣。聖觀自在菩薩等。釋云。觀自在者在毘盧遮那後月輪中。表一切如來大悲。隨緣六趣拔濟一切有情生死雜染苦惱。速證清淨二摩地。不著生死。不證涅槃。皆由觀自在菩薩金剛法現證。解云。華嚴大疏第六十八（十紙）云。梵云婆盧枳底觀也。濕伐羅此云自在。若云攝伐多此云音。然梵本中自有二種不同。譯者隨異（文）（按梵文●●通同故二字互用。俱具自在及音義。然譯爲唐則不得相兼。是以就●梵本則翻自在。依●梵本則譯云音。音在衆生。自在約能化其義雲泥矣）。讃云。觀自在者卽觀世音。觀謂觀察。觀諸有情身語心性。受苦惡時。或祈念時。應時爲拔往詣救護名觀。自在神用無方得自在故（文）解云。今經云聖觀自在者。獨於此尊稱聖者。聖梵云●●。與●●●通同。疏第一云。今修平等三業清淨慧門。一切蘊阿賴耶業壽種子皆悉焚滅。得至虛空無垢大菩提心。一切如來平等種子從悲藏中生法性牙。乃至莖葉花果遍滿諸法界成萬德開敷菩提樹王。第三劫疏云。第三重微細百六十心業壽種除復有佛樹牙生。故曰等虛空無邊一切佛法依此相續生（文）又第五云。無含藏者。所云難可了知者正在如是無含藏處。以如實知蘊阿賴耶本不生故。無所執受亦無含藏。爾時一切心意識妄想覷論皆悉清淨。法界圓照如秋月在空（菩提心生也）故次句云離一切妄想也（文）應知八地菩薩捨賴耶含藏。菩提心生稱云聖。聖卽無含藏義也。又八地名不動地。亦云童眞地。是以文殊不動皆稱大聖。亦當併思矣。又按●●●云世自在云世音。諸師皆不釋世義。●字具世義。世卽衆生也。何者魔醯首羅面上三目卽表三界主義。三界卽三世三毒也。又梵天觀音同具三眼。理趣釋釋降三世三眼云蓮花面。●字是蓮花義。故●字三眼稱云蓮花面也。地藏尊眞言●●●●●●●（卽與三世尊眞言同也）其三形蓮花。種子卽●字。故知●字卽蓮花義也。又蓮花具世間及衆生義。涅槃經十六（梵行品）云。又世間者名曰蓮花。解名不汚。天台釋云。梵語路伽憊。世間有三。謂五蘊衆生國土（文）又梵天眞言●●一切衆生也。第一賛云●●蓮花也（蓮花卽衆生義可見亦卽世間也）。梵天手持蓮花卽是表一切衆生主義。故知蓮花卽衆生。衆生卽世間也。又觀自在尊亦持蓮花。卽是觀一切衆生義。與梵天同。應知●字是世義也。慈恩釋云。觀諸有情身語心性三密卽●字三點也。又●字爲點。云●●者恐明三眼義。卽能觀大悲蓮花面也。又合次文●●●云世音。卽表所觀衆生三世三毒義也。又●●●●●觀也。此中亦含世義。●●是世義也。後月輪中者。謂西方也。表一切如來大悲者。明尊所持德也。西方蓮花部大悲德也。疏第五云。右方是如來大悲三昧。能滋榮萬善故名蓮花部也。又藏品眞言●●●●●（大悲體也）。釋云。大悲爲體也。猶如金人以彼自體純是金故名爲金人。菩薩亦爾。純以大悲爲體（文）若約尊名解者。是總明●●●●●●義。是總釋也。隨緣六趣者。明大悲相。卽分句釋。●●●●●觀也。疏釋云普眼觀。普眼卽大悲。大悲卽隨順義也。●●●是六趣衆生也。拔濟一切下。明大悲用。所謂大悲拔苦義也。疏第一云。梵音謂悲爲迦盧拏迦是苦義。盧拏是剪除義。慈如廣植嘉苗。悲如芸除草穢。故此中云悲卽兼明大慈也。約名解者。拔濟是●●●●普眼觀義。卽能除大悲也。一切有情下。●●●義。卽所除苦也。生死謂二種生死。雜染卽一切有漏法。唯識述記第二（末八五）云。諸有漏法皆名雜染。非唯染法。梵云僧吉隷爍。此云雜染。若不言僧卽唯染也（文）唯染者謂煩惱。故釋迦眞言釋。薩嚩訖隷奢一切煩惱也（文）有漏雜染者謂五蘊。俱舍第一頌曰。有漏名取蘊。論曰。煩惱名取。蘊從取生故名取蘊。如草糠火（云云）第十三釋觀自在尊云。由見蘊性故得觀名也。心經云。觀自在菩薩照見五蘊皆空。皆空卽蘊性。應知此尊達蘊性空故。能拔一切衆生五蘊衆苦也。速證清淨三摩地者。已拔苦已則亦令得不染三摩地。此明大慈與樂義。所謂兼明大慈者卽此義也。清淨三摩地者。彼觀音章所說四種清淨。釋經云。由瑜伽者得受四種清淨三摩地。於世間悲願生。於六趣不被一切煩惱染汚猶如蓮花。以此三摩地能淨諸雜染（文）卽是觀音法智證現法樂也。又如上引文。蘊阿賴耶業壽種除佛樹牙生。是謂清淨。故出現品云。三有無餘清淨生（三有卽三毒。清淨卽涅槃也）第十一釋云。除三有之障令無有餘。能生清淨之法。所謂法性清淨妙身之生也（文）清淨妙身之生者。所謂意生身。卽是佛樹牙生。亦云菩提心。其實心蓮開敷。故第三劫疏云。此心望前二劫猶如蓮花盛敷。又第六云。觀世自在者。是初入蓮花三昧之異名（文）（心連開敷云入蓮花三昧也）又理趣經觀音四理趣三毒涅槃（三有清淨）其漫荼羅綵畫蓮花表涅槃形。又手執蓮花卽表此義。應知心蓮開敷云速證清淨三摩地。卽是入蓮花三昧也。不著生死等者。述釋速證清淨義。若見生死不淨涅槃清淨者。名爲邊見。豈得爲清淨乎。此尊住生死涅槃不二平等名爲清淨。故藏品眞言釋云。●●●●觀也。同彼佛所觀故名諸如來之觀。卽是平等觀也。卽是普眼觀也（文）應知平等觀者卽染淨不二義。是云清淨。觀音章三毒涅槃爲四理趣者。卽斯之謂也。皆由觀自在等者。釋經云。觀自在菩薩手持蓮花。觀一切有情身中如來藏性清淨光明一切惑染所不能染。由觀自在菩薩加持得離垢清淨等同聖者（文）金剛法現證者。卽得自性清淨法性義也。得現證也。自性清淨者。不變不壞義。故喩金剛。法卽法性也。羯磨會眞言●●（金剛）●●（法也）●（種子瑜祇經云清淨自在字）現證者。諸佛加持眞言●●●●●現證菩提也。釋經云。現證者。瑜伽所證三摩地境也（文）。空性心位證心實際。卽現證菩提。是名觀世音八地三昧。注入楞伽第八現證品云。大慧八地菩薩所得三昧同聲聞緣覺涅槃。以諸佛力所加持故。於三昧門不入涅槃。若不持者便不化度一切衆生。不能滿足如來之地。亦則斷絕如來種姓。是故諸佛爲說如來不可思議大功德。令其究竟不入涅槃（文）此文卽與空性驚覺義同也。又此中具三句。表一切如來下是因句。隨緣六趣下根句。速證清淨下爲方便句。是大悲門三句也。曼殊師利童眞者。釋云。文殊師利菩薩者。在東南隅月輪。表一切如來般若波羅蜜多慧釼。住三解脫門能顯眞如法身常樂我淨。由菩薩證此智便成等正覺也（文）疏第一云。妙吉祥菩薩者。妙謂佛無上慧。猶如醍醐純淨第一。室利翻吉祥。卽是具衆德義。或云妙德。或云妙音也。童眞者。疏第十云。俱摩囉迦（是童子義。卽是呼召。令憶本願義也）叉俱是摧破之義。摩囉是魔眷屬。所謂四魔。此眞言以摩字爲體。卽是大空之義。證此大空摧壞一切魔也。在東南隅等者。正方主智門故用超勝次第。四隅主定門故用順轉次第。此有前天後天二義。是所謂後天義。故東南爲初也。般若波羅蜜多惠歛者。羯磨會眞言●●（利也）●（歛字）般若波羅蜜惠者。謂尊所持智。●●翻妙惠。卽般若惠也。歛表利惠。卽尊三昧耶形也。仁王陀羅尼釋云。金剛利者。般若波羅蜜金剛利歛。能斷煩惱種。金剛利者。顯名文殊師利菩薩。是故此菩薩手持金剛劍。又法卽人故。般若惠者直指文殊。藏品疏云。瞞文殊師利也。本體卽是空。上又點又是空。所謂大空也。越十八空名爲大空。住空之位名爲大空。卽是大般若也。又●字劍種子。般若卽利惠劍也。住三解脫門者。謂安住無相妙惠也。●是劍字。亦卽三解脫門。故出生無邊門云。馱字者陀羅尼法要。空無相無願隨入法界（文）心要明三解脫門畢云。由此三相空故卽入解脫法門。悟斯正理卽身有光明。廓周法界卽同毘盧遮那正體智也（文）此文卽與理趣經四理趣同。又約經種子●字釋者。上點入證卽安住義。本體●字具有空不生三義。卽三解脫門也。能顯眞如等者。意明由住三解脫門而法身顯現也。眞如法身等者。謂普賢菩提心本有五智也。眞如法身是中央法界智。常樂我淨卽四方四智也。普賢菩提心要依文殊妙惠而顯現故。第二十卷云。東南普賢者何也。是菩提心也。若無此妙因終不能至無上大果。故最初得名。次文殊師利者。大智慧也。先發淨菩提心如普賢觀經次第。乃至毘盧遮那遍一切處常樂我淨波羅蜜等之所攝成皆是淨菩提心也。次卽說第一義空。我心自空。善惡無主。觀心無心。法不住法。卽妙惠也。以此第一義空之妙惠淨彼遍一切處淨菩提心。平等惠利刃斷無始無明根卽入菩薩正位。故雖有菩提心而無慧行卽不成果。故次明文殊也（文）今此釋意。四德卽四智。合眞如法身總成五智。是爲法界體性普賢大菩提心。此菩提心由無上妙惠而顯現故云能顯眞如等。具如彼記廣引普賢觀文而辨。由菩薩證等。結上二句義。證此智者。指上住三解脫門。便成等者。指上能顯眞如等。謂由三解脫大空觀故。證得普賢大菩提心。卽是成等正覺也。文殊章種子●字卽成正覺義也。虛空藏菩薩。釋云。虛空藏菩薩者。在毘盧遮那右月輪中。表一切如來眞如恒沙功德福智資糧聚。由修虛空藏菩薩行行四種施（後當說）三輪清淨喩若虛空無盡。有爲無漏成受用變化身資糧也。解云。梵云●●●●●。如上東西二尊智悲二德。南方不二爲要。悲智不二總名虛空藏。恒沙萬德其相雖多不出智悲。釋經文中其義顯然。讃云。虛空藏者。以空爲藏。藏諸珍寶。見諸有情貧無財寶。從虛空中雨種種寶施貧乏故（文）右月輪中者。卽南方也。一切如來。如前。眞如恒沙等者。皆尊名義。眞如謂虛空義。唯識述記第四（四十四）明眞如有十三名中。虛空其一也。以空爲藏故虛空卽藏。持業立名。卽所謂如來藏也。第十九（十四右）云。此虛空以不可得故。非是都無所有。而實有其自性。所謂空自性者。卽不空也。當知此不空者。卽是虛空等心。虛空等心者。卽是淨菩提心（文）不空卽摩尼之稱號。故無量壽軌。稱普供養印云廣大不空摩尼供養印。又淨菩提心卽如意珠。故經第七云。淨菩提心如意寶滿世出世勝希願（卽所謂能滿諸願義也）應知眞如卽虛空。虛空卽淨菩提心。淨菩提心卽如意寶珠。如意寶珠卽虛空藏。故尊百八名中云摩訶摩尼（文）明其藏義者。第十四（十五）云。此中藏者梵音名揭訶（與●●同也）卽流出無盡莊嚴。奮迅示現不可窮竭。猶如大寶之藏。此平等法界藏卽是如來藏義也。以法界莊嚴不可窮盡猶如字輪旋轉不可窮盡名無盡莊嚴也（此藏者大悲胎藏之藏。虛空藏者亦大悲胎藏義也。又尊眞言●●●●●種種顯色衣者。卽是無盡莊嚴也）又第十一云。爾時復說虛空等力虛空藏轉明妃眞言曰者。如虛空不可破壞（起信論云。畢竟平等不可破壞故名眞如。眞如卽虛空義可見）一切無能勝者故名虛空等力。又藏者如人有大寶藏施所欲者自在取之不受貧乏。如來虛空之藏亦復如是。一切利樂衆生事皆從中出。無量法寶自在受用。而無窮竭相名虛空藏也。恒沙功德者。依起信論。眞如是體大。恒沙功德等此卽相大。論云。從本已來自性滿足一切功德。所謂自體有大智慧光明義故。遍照法界義故。眞實識知義故。自性清淨心義故。常樂我淨義故。清淨不變自在義故。具足如是過於恒沙不離不斷不異不思議佛法。乃至滿足無有所少義故。名爲如來藏。亦名如來法身（文）又配尊名者。初●字卽虛空義。亦卽眞如也。藏品疏云。此眞言以阿（長）字爲體。阿（長）是本不生體。今此阿（長）是第二聲。卽是空義。以本不生故同於虛空也（文）恒沙功德者。●●字義也。經第七云。普通種子（此眞陀摩尼印。一切佛菩薩通印故。云普通種子也）曰迦。契經所說迦字門一切諸法無造作。當以如是理光明（要略云。如理光明）而觀此聲眞言義。眞陀摩尼寶王印定惠五輪互相交。金剛合掌之標式。普通一切菩薩法（如理卽眞如體。大光明所謂大智慧光明。是無量性功德也）又轉字輪品疏云。一切佛菩薩眞陀摩尼印。或置迦字也。又迦福德義。●●此云福德。●字功德義。吉祥義也。又百義。●●●云百福德義（見帝釋眞言）卽是恒沙功德也。又●●兩字卽福智二種資糧也。此尊持如意寶。是表福義。執利刀者卽表智義。灌頂法門息增合法故福智卽灌頂義也。由修虛空下。明虛空藏行。四施者。一義利施。二法施。三滋生施。四灌頂施。具如彼虛空藏章。三輪清淨等者。明四施行相。心地觀經云。能施所施及施物。於三事中無所得（文）無所得卽清淨義也。智度四十三（二十紙）云。世尊何等是畢竟淨。佛言。不生不出不得不作。是名畢竟淨（文）喩若虛空者。虛空者畢竟淨義故。以喩顯三輪清淨義。或應讀言喩若虛空無盡等。虛空是無盡義。以喩四施功德無盡無邊也。無盡有爲無漏者。明四施所生功德。此功德道諦攝故云有爲無漏。唯識第十（十九）云。清淨法界可唯無漏攝。四智心品如何唯無漏（外人間也）道諦攝故唯無漏攝。謂佛功德（有爲功德）及身土等皆是無漏種姓所生有漏法種已永捨故（論主答也）又仁王疏（青龍）釋有爲功德云。有爲功德者。無學身中菩提分法。無諍願智諸無漏道。有漏淨定慈三摩地。十智及定諸功德法。諸定卽是通大地定。諸智卽是通大地惠。有爲德也（文）成受用變化等者。有爲無漏功德者。所謂恒沙萬德。十力四無畏。三昧陀羅尼門等。無量功德法。以此莊嚴佛身故云成受用變化資糧。藏品眞言釋云。●●●（雜色也。是種種奇妙顯色之義也）●●（衣也）●●（被著也。此德生卽是被種種衣也）雜色衣卽是種種萬德莊嚴法門。若人能證此空三昧（種子梵字）卽能萬德莊嚴其身。如淨虛空明觀顯色也（文）卽此之謂也。又約文次第。依南方四施功德故。次於北方證得無障礙究竟智故云也。此中亦有三句。眞如恒沙等因句。由修虛空藏等根句。三輪清淨等究竟句。卽是福德門三句也。金剛拳菩薩。釋云。金剛拳者。在毘盧遮那左月輪中。表一切如來三種祕密在金剛拳菩薩掌。由眞言行菩薩以入輪壇得灌頂者。得聞如來三業密教。修行獲得世出世殊勝悉地。淨除無始十種不善惡業。證得無障礙究竟智。解云。如上三尊如次佛法僧三寶。法報應三身。身口意三密也。今此尊不二爲要。卽持三密平等不二合一德。卽是一體二寶也。依理趣經。三密金剛爲四理趣。金剛是不二義。故持三密合一德名爲金剛拳也。北方通三故。此尊在北持上三德也。略出經上（十三）明合智印云。復結金剛縛契已及智定二度屈入掌中。以進力度置智定度背上。是名金拳三昧耶契。結此契時而誦此密語。淹跋折羅慕瑟致（上聲）鑁（亡凡切）如上所說以婀字置於心中者。以鑁字常閉心殿門戶。此密語是一切如來金剛身語意能執持故名金剛拳菩薩。義訣釋云。頌云智印法身字堅牢菩提法者。經云。復結金剛拳及印相乃至意密以能執持故名金剛拳等。釋曰。印相法可解。其祕密義者。謂佛德金剛三昧法界智印。以印印之。由印力故能令成就法界菩提身。鑁字法界種。相形如圓塔名法身塔。金剛拳佛堅智相也。以佛堅智持於法身。印智菩提能令成就堅牢德藏。故名封閉心殿。乃至名金剛拳等（文）●●拳也縛也。持卽其義。故祕經云金剛持。●種子也。是種子故亦具持義。故祕經云持字。略出云以鑁字常閉心殿門戶者。卽縛持義。義訣云圓塔義亦同也。然其所持是阿字故。經云以婀字置於心中。訣釋云以佛堅智持於法身。法身卽●字如來金剛性。故祕經云。三業持常寂（文）三業是拳。常寂卽阿字法身也。又羯磨眞言●●（密合）●（持字）三昧耶眞言●●（一切）●●（成就也）●●（密合）。謂三密合爲一也。持此三平等卽是悉地成就也。故三昧耶眞言云●●●●也。在左月輪中者。左卽北方也。表一切如來等者。此中亦有三句。是初因句也。三種祕密者。謂如來果地三密也。依前所引略出經則持阿字。阿字有有空不生三義。卽是毘盧遮那法身三密也。故毘盧遮那以此一字爲眞言也。又第十八所謂入大智灌頂地合身口意爲一是也。卽是●字一實諦義也。第二十（十七左）云。然此三事皆緣生法。緣合而有。都無自性。不生不滅。卽是阿字之門法界之性。第十四（二十五）釋三道眞言云。當如是念時卽得身口意平等之地。身及語意皆是法界之體（文）法界之體卽是●字義。故知三種祕密者。卽阿字三義。法界之體毘盧遮那自證三密也。在金剛拳掌者。上三種三密是●●義。●●密合者。卽平等三密法界之體也。●是持義。謂之在金剛拳掌掌卽持義。疏第一釋金剛手云。梵云播尼。卽是手掌。掌持金剛與手執義同故經中二名互出也。由眞言和下。明成就悉地義。卽三昧耶會眞言義也。於中入輪壇等者。指前金剛手。是東方入三昧受戒德故。是灌頂者。卽南方虛空藏。得聞如來三業等。是西方法部三昧。獲得下。正明當段。北方通前三故帶前三釋也。獲得世出世等者。卽●●●●義也。依大日經世間成就品及悉地出現品所明如次世出世成就也。淨除無始等者。謂淨除身口意十不善業也。十不善業是三業不平等義。卽此尊所治法也。證得無障等者。無障礙卽三密平等義。故第五釋無障礙戒云。又三嚩羅是平等義。佛言。以身口意合爲一者。卽是住三平等法門。所以得名三世無障礙戒也。又云。菩薩所以發心攝受方便學處。皆爲成就如來清淨智慧於一念中了達三世諸法無罣礙故。其有住斯戒者。乃初見心明道時。卽有如是不思議勢分。以此戒親能發生佛惠。又第一釋除蓋障三昧云。今此菩薩以照見心明道故。卽時無礙智生。於一切法皆悉現前通達無有錯謬。猶如明目者於日光中覩見種種諸色。雖無量天魔皆悉化作佛身。各說相似般若終不能動其少分疑網之心（文）由持三世無障礙戒得三世無礙智。無礙智卽此尊所得智也。相傳說云金剛拳卽除蓋障菩薩。實有所以矣。究竟智者。無礙智有淺深異。今是明毘盧遮那極智故云究竟。所謂入大智灌頂三密合一卽是也。又由眞言行下。是根句。獲得下。究竟句。具三句可知。纔發心轉法輪菩薩。釋云。纔發心轉法輪者。在西南隅月輪。表一切如來四種輪。金剛界輪。降三世輪。遍調伏輪。一切義成就輪。由修眞言行菩薩得入如是等輪。依四種智印以成十六大菩薩生。便證無上菩提。解云。宋譯經云起平等心轉法輪。遍照云發同心轉法輪。最上云同心生轉法輪。理趣分云發心卽轉法輪（理趣經與今同也）疏第十一（二十六）云。言彼自心自在唯如是成就者。謂隨意所欲唯心所轉卽成就也。唯謂唯用自心不籍餘緣。唯亦是暫義。纔心作念卽成就也。第十四（十九右）云。此中心自在者。以義翻也。正義云心纔。謂纔歛念之時。卽不用功力。卽能如是廣大彌滿。此卽是能於心得自在也（文）唯梵云●（見普賢行願讃梵本）同云●●●（千文）又心經梵本云●●●。●●●空性也。●點卽也。故知平等唯同纔皆一種梵言。譯語爲異也。起平等者。起謂發起。平等謂菩提心（此尊亦云●●卽菩提心爲因義也）起上求下化二利平等心云起平等。平等卽同及唯一義也。發同心者。卽發唯一心義。所謂唯心所轉也。發心卽轉輪者。謂速疾義。●●此云速疾（●字速疾義可見）卽身義云卽名速疾義。卽此義也。吉慶第十賛云。汝今亦爾。若於此生逮得除蓋障三昧語言陀羅尼起自在神通時亦如毘盧遮那而轉法輪（文）此明初發心時便轉法輪。故云卽。卽卽是速疾義也。今云纔發心者。亦卽初發心義。與纔心作念之纔同。初發心時便轉法輪故疏云。卽成就等。或可纔歛念時不用功力自在轉故。故云纔。纔自在義也。上章釋文殊云。由證此智便成正覺（文）卽是所謂初發心時便成正覺。此時卽如毘盧遮那轉法輪故。次文殊尊而此尊來。於西方四菩薩中。利因爲次。今此次第亦復如是。轉法輪者卽因菩薩。是西方轉輪主宰。此義具如大日疏記辨之。在西南隅者。法輪通西南方。在其西方卽因菩薩。又南方灌頂中有授法輪儀式。故空藏眷屬虛空惠眞言●●（輪也）●●（轉也）卽轉法輪也。四種輪者。理趣轉法輪章云。金剛界輪。大菩薩輪（卽降三世也）妙法輪。一切事業輪。釋擧初會四大品釋。指歸云。初會名一切如來眞實攝大乘現證大教王。有四大品。一金剛界。二降三世。三名遍調伏。四名一切義成就。表四智印（文）得入如是等輪者。釋下文云。建立此輪壇。卽四輪曼荼羅（文）解云。四輪謂四大品。東西北三輪各具六曼荼羅。南方具十。總成二十八曼荼羅。壇卽曼荼羅之翻名。故云卽四輪曼荼羅。蓮心軌等百八名中。因菩薩亦云嚩曰囉斫羯羅（二合金剛輪）嚩曰囉（二合）曼荼（金剛道場）此二種名卽輪壇也。依四智印等者。都部要目云。此四曼荼羅表毘盧遮那內四智菩提。指歸云表四智印。卽是四種曼荼羅。隨入曼荼羅卽成十六生。證無上菩提。卽是卽身成佛。古師皆以此尊爲發心卽到依證。意在于此。然今此文且擧究竟。略現世證得歡喜地也。或可上文殊章云便成等正覺。是現世證得歡喜地。今是對彼云證無上菩提。卽究竟果也。此中三句准知如上。是轉法輪智中三句也。虛空庫菩薩。釋云。虛空庫菩薩者。在西北隅。表一切如來廣大供養儀。由修眞言行菩薩修得虛空庫菩薩瑜伽三摩地。於一念頃身生盡虛空遍法界一一佛前。於大衆會以種種雲海供養奉獻如來。便從一切佛聞說妙法。速滿福德智慧資糧。以虛空爲庫藏。隨緣諸趣極濟利樂諸有情。漸引到無上菩提以爲巧便。解云。此北方業菩薩也。故聖位經云。金剛業菩薩虛空庫藏三摩地智（文）遍照及最上二經並云誐誐囊埵惹（文）。卽虛空庫梵名也。理趣分。南方云空藏。北方稱大空藏。若依梵名●●（南方）●●（北方）其體不同。義亦隨異。漢言不分。庫藏義同故俱譯云藏。今依梵本分別庫藏。●●爲藏。●●翻庫也。杲師辨二尊異云。前虛空藏約體。故釋云一切如來眞如恒沙功德福智資糧。此虛空庫約用。故云一切如來廣大供養儀也（文）今云。出生義云。由一切如來大莊嚴而生金剛寶。又云。自一切如來善巧工藝門而生金剛業（文）福智二嚴云大莊嚴。卽是體也。善巧工藝是業用也。又南方是檀施。北方乃供養故。出生義總明南方四菩薩。云一切如來無住檀那波羅蜜之所成就。又明北方云一切如來不捨衆生大精進波羅蜜之所成就（文）二門異可見。在西北角者。尊三昧中佛事屬西。生事屬北。所以居西北角也。廣大供養等者。釋下文云。一切如來種種供養廣大儀式如來者。是虛空庫菩薩之異名也（文）此尊主廣大供養儀式故以爲名也。蓮心軌百八名中云。嚩日囉（二合）尾濕嚩（金剛巧尾濕嚩亦種種義也）摩呼（引）娜哩耶（二合此云極廣大略出云大寛大）釋普賢眞言●●●●句云。大中之大供養之中供養也（文）●●卽供養義也。又廣大者。是五大之稱號。供養無量要不出五供。故云廣大供養。五色是五大色故。五色綵會名大曼荼羅。第十二釋下色印云廣大法界印（二種立印卽出現義所謂最勝出生也）略出經五色云●●粉。故五色亦名法界不思議色。有人云。律中五色云大色。第六（十四）云。復次如世間綵畫不過五色。然更相涉有種種深淺不同。巧惠者善分布之出生萬像無有窮盡。法界不思議色亦復如是。統而言之不過五字門。然更相發揮成種種差別智印（文）又出現品虛空庫三力偈名廣大加持。又第八（三紙）廣釋五供養畢云。若竪說者一一地中皆具如是五義。若橫說者一一門中皆具如是五義。例如上文所明諸食。雖適口則一。然隨調膳人身手有種種滋味不同。餘香花等當知例爾。若行者善能以五字門作金剛舞戲普應衆生。譬如和五味布五綵韻五音調五藥。雖性分不過五種而千變萬化巧轉不窮。當知是人則解塗香三昧義。亦解花三昧燒香三昧飮食燈明三昧義。亦解此五種陀羅義。以如是種種法門供具。供養心王如來。能令諸尊歡喜所求必獲（文金剛舞戲者。謂金剛合掌兩種五大相交而成。卽廣大供養印也）又出現品說五字門云。爾時毘盧遮那住降伏四魔金剛戲三昧。說降伏四魔解脫六趣滿足一切智智金剛字句。第十一釋云。佛說此眞言時。金剛手菩薩及普賢等得未曾有開敷眼（如上說）稽首一切一切智如是說言（一切一切智卽諸法。一切智者所謂如來也）一切卽於此中梵音意云無所不足。卽是府庫義也。言以此五字爲庫能滿一切願也（文）今此尊亦以五字爲庫。從庫藏中流出種種供養雲海成廣大供養。應知廣大者。五字五大金剛戲三昧也。由修眞言行下。述明廣大供養相。於中是初明廣大供養行體。指經所明四理趣及一字眞言等云虛空庫瑜伽三摩地也。於一念下。正明廣大供養相。此亦有二。是初自行。所謂佛事也。於一念頃者。明速疾義。所謂金剛遊戲自在義。尊百八名中云金剛善遍行是也。種種雲海者。略出經香花燈塗等供養會眞言皆有暝伽（雲也）三慕達羅（海也）窣發羅拏（普皆）布穰（供養）羯冥（事業）句。卽此義也。便從一切下。明供養得益。可知。以虛空下。次明化他相。謂般若大空爲庫藏。故能爲此自在神通大用也。智度三十（十一）云。彈指之頃化無量身遍至十方。能滿一切衆生所願。如是神通利益要從般若出生。以是故菩薩欲滿一切衆生願。當學般若波羅蜜（文）。又心要云。廣興供養利樂有情。以虛空爲庫藏。是中珍寶滿虛空中給濟蒼生。五種之施令無遺乏（文）是正約尊名釋。虛空謂●●●。庫藏卽●●也。極濟下。明世間益。漸入下。明出世益。如莊嚴論第八云。布施能令於法成器。由隨順財被堪受法（文）今亦如是。先以財極濟漸引令到佛果。是爲空庫尊巧便。百八名中云金剛巧者。卽以此義也。此中三句。由修眞言等因句。於一念下爲根句。漸引到無上菩提究竟句也。摧一切魔菩薩。釋云。摧一切魔菩薩者。在東北隅。表一切如來大悲方便。外示現威怒。內懷悲愍。住加行位。護持修行。辟除諸障。成菩提時摧伏天魔及魔醯首羅一切難調伏者。令彼等受化致於無上菩提。以忿怒智而成究竟。解云。此北方牙菩薩也。此菩薩亦名金剛夜叉亦名金剛盡菩薩。仁王陀羅尼釋云。金剛夜叉菩薩者。威猛義也。亦云盡義也。十六金剛智。普賢行中第十五智名金剛盡智。顯名摧一切魔怨菩薩。在東北隅者。大悲屬東。方便屬北。所以居東北也。心要云。精進既具（護菩薩）天魔蘊魔及煩惱魔等須摧伏之。示金剛夜叉形。作可畏色。熾焰赫奕。恚怒威猛。持金剛牙安自口中。能食一切有情無始無明及諸執見而摧滅之。作大悲方便而能恐怖一切如來。此乃金剛藥叉菩薩大悲方便之智也（文）此尊百八名中亦有大方便號也。示現威怒者。述釋方便義。內懷悲愍者。述釋大悲義可知此云大悲者。擧悲顯慈。前後影顯。故釋下文云。本是慈氏菩薩。由此菩薩內入慈定深矜愍難調諸天。外示威猛令得受化引入菩提。住加行位者。祕要云。以下明行者得益相。加行位者。非五位中位。廣指因位云加行位。因位修行皆佛果加行故。通名加行位也（文）今云。前章云速滿福智資糧。依此言之。此兩段如次明資糧加行二位也。入道章云。言資糧者。資益己身之糧名爲資糧。欲趣菩提要資於行。此位創修入佛之因名資糧位。故唯識論云。爲趣無上菩提修集種種勝資糧故。又此名順解脫分（云云）（述記云。從初發心乃至十回向終皆名順解脫分）。又云。言加行者。加功用行而趣見道故名加行。故唯識云。近見道故立加行位。卽此名順決擇分。護持修行者。謂護持修行調伏智藏般若理趣也。辟除諸障者。若依心要。降伏煩惱等三魔云辟除諸障。成菩提下。明降天魔合前總合四魔也。天魔謂第六他化自在天。及魔醯首羅者。卽色界頂大自在天。此於下釋所出四天中。且擧最上最下二天攝于中間也。疏第十釋三世尊中云。復次三世者。名爲三界。謂毘盧遮那如來始從有頂迄至下地。從上向下相次一一天處皆化無量眷屬大天之主。今勝彼天百千萬倍。彼怖未僧有。更有何衆生而勝我耶。乃至以法而降伏之。卽次第而下以能降伏三世界主。故名降三世明王也（文）卽斯義也。又解。言成菩提時者。明自受變化二種成覺。故擧二天也。第十四（二十五）云。大日如來坐道場時。平等觀於法界而說此十二句眞言王。卽以此力能降四魔。然四種魔中三魔無色。是佛於阿迦尼吒天時已降伏之。唯天魔有相。爲欲令世界中知自在力故。復於此土而現伏天魔也（文）自受用成覺者。所謂菩提實義。此時降伏色界頂魔醯首羅根本無明。息障品所明不動尊所降伏者是也。第九（三十二）釋云。大自在天三千界之主。卽是衆生自心無始無明住地。於諸惡中而得自在。唯除大菩提心。無能伏者（云云）化身成道者。所謂成佛外迹。第六（二十二右）云。爾時地神歡喜稱說。乃至聲及淨居。爾時大梵天等八部衆生。徒見此伏魔之外迹。是故有名稱生。號爲大勤勇者。然我實成佛處則非彼等所能測量也（文）此時所降理趣經第三段降三世尊所降者是也。然此二降非是別時。自受用成覺時金剛三昧一念頓斷無始無明。卽時於閻浮提示化相成道。故云菩提樹下降魔。但是化相耳。華嚴大疏三十八（六五）云。經（十地品）普伏一切魔邪之道。深入如來所行境界。疏普伏下。二句勝進坐道場稱佛。方便正覺者。成佛度人前中汎明。坐道場略有三說。一就法門。卽萬行道場。二就實成。約金剛三昧一念成佛。三約化相。菩提樹下。今正約後然經但言普伏一切魔邪之道。而論云坐道場。坐道場卽降伏故。伏魔亦三。一約法門。一切生死涅槃皆是魔道。修一切智則伏具道矣。二約實說。無明習氣以爲魔道。金剛喩定方能摧之。三約化相。菩提樹下降於天魔。今亦據後（文）以忿怒智等者。謂由此尊三昧而成菩提也。忿怒智者。百八名中云。嚩曰囉（二合）戰拏（金剛忿怒）藏品不動尊眞言戰拏極惡也。所謂暴惡中又甚暴惡也。釋云。初戰荼者。戰是死義。入阿字門卽是本無生死義也。荼是戰義。以此無生死大勢之主卽與諸四魔戰也（文）此尊名忿怒。卽與不動三昧同。故彼此俱降四魔。若不伏四魔何緣得成菩提。故云以忿怒智而成究竟。究竟者。卽無上菩提。於八菩薩中此尊爲方便究竟。故云成究竟也。又就此一章明三句者。初是因句。住加行下根句。以忿怒智下卽究竟句也。因辨。釋經云。如上所釋八大菩薩攝三種法。所謂菩提心大悲方便是也。如上所釋諸菩薩包括一切佛法眞言門及一切顯大乘。解云。初如上所釋下。明攝八爲三也。八菩薩三句配當有無窮趣。今此釋意。初金剛手以爲因句。次六菩薩爲根。摧魔一尊爲究竟句。然大悲句有六種者。大悲及行皆六數故。故如意輪軌云。六臂廣博體能遊於六道。以大悲方便斷諸有情苦。又大威德軌云（是西方尊也）六足六首六臂。所以淨六趣。滿六度。成六通。又攝十度爲六度。應思之。又四方四隅分爲二故各具三句。初金手爲因。觀音空藏爲根。剛拳爲究竟。又次文殊爲因。次二尊爲根。最後爲究竟。又一一尊下皆有三句。如上辨之。次如上所釋下。明開三爲八故攝一切顯密法門盡也。疏第一云。佛已開示淨菩提心。略明三句大宗竟。卽統論一部始終。無量方便皆爲令諸菩薩菩提心清淨知識其心。如此經者。當知一切修多羅意皆同在此。如釋迦如來所說法者。當知十方三世一切如來。種種因緣隨宜演說法。無非爲此三句法門（云云）。如是等菩薩摩訶薩而爲上首。解云。此第三總結也。釋經釋等字云。八供養及四門菩薩等。以表如來三昧眷屬（文）釋中等字亦攝四波故總成定門十六。故云三昧眷屬。對八大菩薩之爲慧門云三昧也。而爲上首者。於九十俱胝菩薩衆中。此八菩薩以爲上首也。若剋論者。九十俱胝皆悉上首。何者都是如來自證德故。第十二疏（二十一）云。上首者。非但祕密主。一切皆入阿字門卽是無二體主而已。十佛刹土諸執金剛皆是上首也（文）。

金剛頂大教王經私記第六。
沙門曇寂撰。

　　與恒河沙至諸勝宮自在。
　　此第二別序。疏分科云。從此以下別序。爲二。初明化佛現瑞相。二明大毘盧遮那現瑞相也。就初爲二。初明化佛遍二界。二明一一身現佛刹還說此法。就初爲二初總明數。二正明化佛遍滿二界。此卽初也（文）與恒河沙等者。初總明數也。疏云。西域記云。阿那婆答多池（唐言無熱惱）在香山之南。大雪山之北。周八百里矣。金銀瑠璃頗胝飾其岸矣。金沙彌漫清波皎鏡。大地菩薩以願力故化爲龍王。於中潜宅。出清涼水給繼瞻部州。是以池東面銀牛口流出殑（巨升反）伽河。繞池一匝入東南海。池南面金象口流出信度河。繞池一匝入西南海。池西面瑠璃馬口流出縛芻河。繞池一匝入西北海。池北面頗胝師子口流出徙陀河。繞池一匝入東北海也。然妙樂和尚云。於中殑伽沙細而多。外人所計以爲福河。入洗滅罪。佛亦順俗故常指之。又佛說多法近此河故以爲喩。或云。一由沙多。二由世人共爲福水。入洗罪滅。投死生天。三雖經壞劫名字常定。四佛多近此宣說妙法。五衆人共委。故多爲喩。方四十里沙以爲喩也。由如胡麻至亦如是。釋曰。此第二明化佛遍滿相。亦爲二。初明滿閻浮提。言胡麻者。取油麻津膩滿中。以譬諸佛遍滿之相。略出上云。諸佛遍滿虛空。猶如大地油麻。津膩滿中者卽其義也。閻浮提。慧琳音云。閻浮提或言剡浮洲。或言譫浮洲。或云贍部洲。閻浮者從樹爲名。提者略也。應言提鞞波。此云洲。又云南贍部洲（時染反。去聲。梵語）此大地之總名也。古譯或名贍浮。或名琰浮。或名閻浮提。皆梵語訛傳也。正梵音云[弓*替]謨。立世阿毘曇論云。有贍部樹。生此洲北邊泥尼陀羅河南岸。正當洲之中心。北臨水上。於樹下水底南岸下有贍部黃金。古名閻浮檀金。樹因金而得名。洲因樹而立號。故名贍部。音如譫音之葉反。[弓*替]音蠶覽反。覽字取上聲呼之。於阿迦尼等。二明滿至尼吒天也。塵沙化佛遍滿盡虛空界上下二界之中。以顯如來五智遍亙一切凡聖。是故云也。閻浮提凡夫所居。卽明遍生界。尼吒謂諸佛成覺處。卽明遍佛界也。被無量數至此法理趣。
　　釋曰。二明一一身中現無量阿僧祇佛刹還說此法理趣也。宋譯云。而彼無量無數諸如來身。一一身中悉現無量無數佛刹。
　　一一佛刹還復說此祕密法門（文）彼無量數如來等者。謂遍滿上下二界諸佛。如從一一身中現無量阿僧祇佛刹。彼佛刹中一一如來無量無數海會聖衆圍繞說此妙法也。無量數者。華嚴大疏三十二（二紙）云。言無量者。亦有二義。一無分量卽理法界。二無數量卽事法界（文）。今所現佛是華法界故云無量數。卽無數量也。若依宋譯經上下文但云無量無數。或恐今經梵本脫無字。無數卽阿僧祇翻名也。現無量阿僧祇者。華嚴大疏三十三（二紙）釋阿僧祇清淨座阿僧祇寶帳等文云。前中以阿僧祇數但有九十四數。以晋經皆云無量阿僧祇。初有數事。但云無量。則阿僧祇言。非是數中之一。但是無數之言若定是數便爲限局（文）意明但云無量卽是阿僧祇翻名。無數爲義。非是數中之隨一也。若云無量阿僧祇。積阿僧祇至一無量卽是數中之一也。今經云無量阿僧祇卽是也。還說此法理趣者。還便也。宋譯云還復說此祕密法。梵云●●。此云理趣。亦云法門。華嚴大疏第六（二十五）云。於法界中施設安立故。諸經論皆說世諦爲安立。然安立言梵曰奈耶。而義多含。或云方便。或云法式。或云法門。或云安立（文）祕密法門者。直指法體。下所明五相成身等云祕密法。此一一法皆入法界之門故云祕密法門。祕密法卽門。稱云祕密門。持業釋也。此法理趣者。此法卽指此經。理謂眞理。趣卽旨趣。此法之理趣。依主立稱。是卽與大日經現瑞中一切處一切時於有情界宣說眞言道句法同也。道云●●。道卽法門及理趣也。疏云。毘盧遮那如表自利行。是自界故。化佛顯利他行。是他界故。又毘盧遮那示自利五智圓滿。此界主故。化佛現利他五智成就。他界主故。又毘盧遮那表本。化佛彰迹。是體用故。又所以二佛同說此法者。諸佛道同故。示現凡聖悉皆同具金剛界性。是故同說也（文）今云。此與大日經時彼菩薩普賢爲上首乃至毘盧遮那如來加持故奮迅示現身無盡莊嚴藏等現瑞相同。宗家於此文作四身說法釋。准彼今爾。無量化佛皆說此理趣者。總明受用變化等流三身說法。次婆伽梵大毘盧遮那等毘盧現瑞卽明自性身說法也。開題所謂四種法身俱陳此道卽此義也。又准疏釋化佛現瑞表從本現迹毘盧現瑞表迹不異本所謂既從遍一切處加持力生。卽與無相法身無二無別。又云本迹雖異不思議一是也。時婆伽梵至身口心金剛。釋云。從此以下至偈頌末。二明毘盧遮那現瑞。於中亦二。初明能現毘盧遮那常住法界身次明從內證德而起法界用。此卽初也。大毘盧遮那者。自受用也。智法身也。身口心金剛者。自性身也。理法身也。或云理智法身。卽合二身總稱本地身。是云法身自證境界。卽是法界體性智也。常住一切虛空等下。明智住理。所謂理智冥會也。常謂常恒（常恒者不生不滅義如前）住謂安住。金剛不壞智住於金剛不可壞理。無有變易不可破毀故云常住。意簡應化起滅也。宋譯經云安住。謂智證入如也。智度七十四（七紙）云。安住者。深入通達心無所著故。不生疑我是阿鞞跋致非阿鞞跋致。自心中深入智慧故是名自地證（文）。華嚴大疏四十一（八紙）云。安住是入義（文）入謂入證也。一切虛空者。擧無邊際喩。非唯閻浮提虛空。指三千界乃至無盡無餘虛空。故云一切。上明化佛云滿閻浮提等。是明法身自證境界。故簡彼云一切虛空也。又明遍一切遍身所住處故。住處亦無邊際。若自非無邊際豈得爲邊一切遍身之住處能住所住互相應耶。又法身具三義。謂離一切分別無分別無無分別。虛空亦具三義。謂畢竟淨義。無邊際義。無分別義（具如疏第一卷）能住所住其義相應。故云常住一切虛空。又明住虛空故種種妙業自在成辨。疏第一云。又如虛空離種種顯色相無所造作而能含容萬像。一切草木因之生長。有情事業依之得成。佛智虛空亦復如是。雖離一切相常無分別起作。而無量度門種種妙業皆得成辨。故爲喩也（文）此釋卽與毘盧遮那能成衆務義同。應知能住所住其義亦一也。一切如來身口心等者。如上虛空嘆住處無邊際。是正明住處體也。一切如來者。明法界體性總具五智及無盡無餘。正是法界體性智。故云一切如來。身口心者。謂法佛三密身等於語。語等於心。平等無二。故云金剛。金剛卽無二義也。又此三密法身自證等覺十地非其境界。邪魔外道不能毀穢。故以金剛爲喩（是體堅固義也）又以此三密能壞無明煩惱微細重障故云金剛（是利用義也）如是平等三密卽是法界體故明其所住云身口心金剛。第十四（二十五）云。身及語意皆是法界之體。無有邊際。由如虛空（文）。藏記云。法界體性智三密差別數過刹塵。名之法界。諸法所依故曰體也。法然不壞故名爲性。決斷分明得以爲智。一切如來至無上巧智。釋云。從此以下二明從內證體起法界用。於中爲二。初長行。二偈頌。就長行爲二。初明四波羅蜜。二明十六大菩薩。此卽初也。又初明四波中各有三節。一明所由。二明能生智。三明所生波羅蜜。依此思之。此中能生所生合成四智四波也。問。上中央智亦具四智。與此何別。答。上是自證四智。是卽化他。云何知者。聖位云。毘盧遮那佛於內心證自受用四智（是自證也）又云。外令十地滿足菩薩他受用故。從四智中流出四佛（化他）今此中能生四智當彼四佛。卽是他受用身。故菩提心論云。已上四佛智出生四波羅蜜焉。四菩薩金寶法業也（文）一切如來互相涉入者。此初明鏡智生金波之所由也。然疏此句屬上法界體性智而解。故疏云。次明住如來內證四智涉入（文）今按此句是金波之所由也。何者次寶已下三波之中皆有三節。初明所由。此章何無。若屬上讀。卽成此章無所由文。是以宋譯經云以一切如來互相涉入故。有以故字。以故是第五轉之聲。所由義也。明此句是金波之所由也。今經梵本恐脫故字。然宋譯經此所由文在上中智中（文云。以一切如來互相涉入故平等安住一切虛空身語心金剛）又南方一切如來無邊故。所由文在金波中。恐是錯誤。一切如來者。各具五智無際智故。鏡智亦具五智三十七智無盡無餘。故云一切如來。下去皆准知。圓明心鏡高懸法界頂。一一智相互相涉入無障無礙。猶如因陀羅故云互相涉入。是明圓鏡智故。以互相涉入爲其所由也。藏記云。大圓鏡智。謂自他三密無有邊際名之大也。具足不缺曰圓。實智高懸萬像影現。鏡之喩也。一切金剛界下。二明能生鏡智。一切金剛界者。且約三重曼荼羅諸佛。總有一千五十七尊。一一諸佛皆具金剛界。故云一切。金剛界者。謂金剛堅固自性身。界卽身故。金剛喩菩提心。卽阿閦尊堅固菩提心。菩提心者。體具智悲。金剛亦具智悲。故以爲喩。華嚴大疏二十三（八紙）云。金剛者堅利也。卽悲之智。二乘實際。不能壞堅也。斷難斷惑利也。故云智悲到彼岸。七十八云。譬如金剛唯從金剛處及金處生。非餘寶處生。菩提心金剛亦復如是。唯從大悲救護衆生金剛處一切智智殊勝境界金處而生。非餘衆生善根生。故知金剛不獨喩智。攻般若者不得此意。但以標名獨將金剛喩於般若。不觀文中悲濟九類而無所度。悲智相導方爲眞實不共般若。智者應知。別名卽救護衆生悲也。離衆生相智也（文）大悲救護衆生者。所謂必當普度法界衆生是也。一切智智殊勝者。所謂一向志求一切智智是也。卽是上求下化菩提心也。界者。因義性義。金剛因者。所謂菩提心爲因也。金剛性者。所謂堅固自性身。故知金剛界者。卽是堅固自性身也。覺悟智薩埵者。正明鏡智。謂如來淨阿賴耶於大圓鏡智相應。證得堅固無漏之三摩地。能淨無始無明住地微細煩惱。本性智顯現。故云覺悟智薩埵。故境界經明阿閦尊三昧云。入於遍滿一切虛空覺悟本性智慧希有金剛三昧（文）。一切虛空界等者。明鏡智加持相。此智具五智三十七智乃至刹塵智。故云一切虛空等。卽是所謂遍滿一切虛空本性智。以此爲能加也。所生智藏者。三所生金剛波羅蜜也。聖位經明金波云。從五峯金剛菩提心三摩地智中（大圓鏡智）流出金剛光明。金剛光明卽所生智藏也。一切如來無邊故下。明寶波羅蜜亦有三節。如前應知。一切如來無邊故者。初明所由。然宋譯經此八字在一切金剛界前。以爲金剛波所生之所由。次寶波下無所由文。法業二波並皆有焉。是明南方虛空智所生。故以虛空無邊故爲其所由。義最相應。宋譯經恐亦錯誤。境界經云。復入一切虛空極微塵數出生金剛威德大寶三昧地。聖位云。於內心證得虛空寶大摩尼功德三摩地智（文）應思之。大金剛智等下。次明能生智。卽平等性智也。大金剛智卽大摩尼智。正是灌頂體故次云灌頂寶。金剛智卽灌頂寶。謂以金剛寶灌其頂故云灌頂寶。心要云。寶生如來想持摩尼寶瓶。想與一切如來灌頂。一切虛空舒遍等者。先明眞如智德。是此眞如平等遍滿一切有情及器界。卽眞如之異名。述記第四引大般若經中邊論。明眞如名。有十二中。平等性者是其一也。爲現證三菩提者。三明所生寶波羅蜜。謂入一切如來寶冠灌頂。得爲究竟三界法王。以成果位故云也。一切如來身自性等者。明法波羅蜜也。亦有三節。一切如來身等。初所由也。明藏本作一切如來自身者恐倒。宋譯同今。妙觀察智是受用果故別云身。故禮懺云受用智慧身。身者積集爲義。五智三十七智乃至刹塵智慧積集爲身故。亦眞實義。一一智慧從本已來皆住實際不可破毀。謂之眞實。自性清淨故者。佛智慧身從本已來不爲煩惱所染故。是正西方三昧也。自性清淨一切法等者。二明能生妙觀察智也。聖位云。毘盧遮那佛於內心證得大蓮花智慧三摩地（云云）蓮花智者。謂自性清淨義。卽妙觀察智也。菩提心論云。阿彌陀佛由成妙觀察智亦名蓮花智。應知達諸法自性清淨智名妙觀察智也。宋譯經云一切法自性清淨。今經恐是會文未盡。遍一切虛空者。明此智無邊相。如前應智。能現一切色智者。三明所生法波也。理趣經觀音章種子●字名一切群生種種色心。宋譯第十八（四紙）云。爾時聖觀自在菩薩摩訶薩卽入現一切色心三摩地。說此調伏一切世間自心大明曰。唵（引）吽（引）紇哩（二合引）吽（引一句）說是心明時。從聖觀自在菩薩摩訶薩心出現具德執金剛尊。如聖觀自在菩薩摩訶薩相。安處蓮花結蓮花印。衆妙色相莊嚴具足。融現如來等一切大士體相。如是大菩薩像出現已。於一切世界現自色相。普盡無餘諸有情廣爲一切有情如應調伏作諸事業。又第二十（初紙）云。衆色觀自在大士（文）●●●此云種種色。普世天眞言釋云。●●●●●種種行也。亦是巧色義。隨類示現一切可愛樂身名巧色也（文）現可愛樂身者。卽普現色身也。觀音眞言釋云。以普眼而觀衆生故名觀世自在者。入此三昧已從其心出種種光。光中現此法門眞言也（文）大日經第七云。金剛頂經說觀世蓮花眼卽同一切佛無盡莊嚴身（文）言隨衆生種種色心所願普現色身如應利濟。故云現一切色智。卽普眼三昧也。又約種子解。●●●●四字卽三毒涅槃觀自在尊四理趣也。一切衆生依三毒故沈淪六趣。六趣衆生所欲無量。是云群生種種色心。佛眼觀之。三毒當相本自清淨安住涅槃。然以迷故不覺不智。是以住大悲普眼法門現三十三身。隨其所欲而爲利益。謂之能現一切色智。卽法波羅蜜也。法卽●字義也。理趣釋云。●紇利（二合）字亦云慚義。若具慚愧不爲一切不善。卽具一切無漏善法。是故蓮花部亦名法部（文）然疏色心相對作種種釋。義雖甚深彌解彌迷。智者應知。盡無餘調伏有情等。疏此文屬法波羅蜜而解。今按忽爾見之。似與前所引宋譯第十八同明蓮部巧用遍調伏義。而極投文恐是不爾。是明次文中能生智。准上三章此文當在次作教令故下。若云不爾。業波章中卽成無能生智。對上三章義不一准。故知此句正明能生智也。上經明北方德中云。一切印平等種種事業於無盡無餘一切衆生界一切意願作業皆悉成就（文）又次明所由文云作教令故。調伏有情是教令事業故。卽是能生羯磨智也。又宋譯經此等文在明業波中。文甚錯亂。今引明之。經云。以一切如來不空事業勝所作故。遍一切虛空悉現諸色。普盡無餘諸有情界起善調伏一切勝行。廣作一切無等無上種種事業（文）今此文中以遍一切虛空悉現諸色九字。置上法彼中則其餘文如次成所由能生所生三節。全與上三章同。是亦一證也。一切如來不空等下。明其所由。謂是不空成就尊三昧。由此三昧故從羯磨智而生業波也。境界經云。復入一切如來摩訶菩提金剛堅牢不空最勝成就種種事業三昧（文）不空作者。作謂作業。故宋譯云不空事業。不空者。精進之異名。故聖位云。毘盧遮那佛於內心證得羯磨金剛大精進三摩地智（云云）第十八（二十四）釋●字不空教眞言云。不空者。隨一切衆生有所見聞觸知無空過者。皆必定於無上菩提故名不空也。又云。釋迦牟尼者卽是此不空見之身。普入世間而作佛事故。此所示卽是牟尼身也（云云）教令故者。謂調伏難調者。稱云教令。教令卽釋尊不空見之所作。故宋譯云勝所作故。理趣釋第三章云。時調伏難調釋迦牟尼如來者。於閻浮提五濁末法。爲調伏九十五種異類外道。現八相成道。皆得受化致於佛道（云云今經云。調伏有情界卽是也。余前解云。能生羯磨智豈不爾耶）一切平等無上巧智者。三所生業波也。一切平等等者。此智於淨妙佛國及雜染世界。普能作佛事生事。二種等運故云平等。是果後方便故。超出一切故云無上巧智梵云羯磨智。亦云種種事業智。故宋譯云無等無上種種事業。一切如來大菩提至金剛智印。釋曰。此第二明十六大菩薩。分爲四類。初菩提心類四菩薩。二福德聚類四菩薩。三智慧門。類四菩薩。四大精進類四菩薩。初一切如來大菩提以下。卽菩提心類。次一切如來灌頂以下。是福德聚類。次一切如來大清淨以下。卽智慧門類。次一切如來不空以下。大精進類也。此中文義全與羯磨眞言同。至文當悉。今不煩述。
　　普賢妙不空至精進怒堅持。此次明偈頌也。疏云。此等偈頌文略意幽。聖旨多含不合用一階解釋。今將一端且解釋文。庶以後賢照之。今此等十一行偈。第二以偈頌明互相涉入諸聖衆者。若以塵點名不可知。恒沙海渧焉可得數。故擧切要以示其名。要亦數繁。故結集家作頌結名。卽分爲十二。一十六菩薩。二五佛。三四波羅蜜。四八供養。五四攝。六賢劫十六。七諸不退衆。八諸佛頂。九諸執金剛神。十小聖衆。十一諸明王。十二諸世末衆。問。先置諸佛後列菩薩。是常所宣。何故今不爾耶。答。爲欲顯示互相涉入無有次第故爲爾也。乃至若分文者。初三行偈初明十六大菩薩。分文爲二。初二偈明羯磨十六。後一偈明三昧耶十六。又云後一偈明異名。配對可知。更不繁文（文）今按上長行中明十六聖故。隨其文便先明十六尊。其餘五佛已下皆有次第。何云不次。疏釋難依。何故隨文便者。明十六尊總有三種。長行所明與羯磨眞言同故。是法曼荼羅也。次偈中初文明普賢空藏觀自在等。人名體故。是大曼荼羅也。次約三形明故。是三昧耶曼荼羅也。羯磨自具。略而不明。應知爲十六尊具四曼故隨便先明也。今略解文。普賢卽金剛薩埵。宋譯言金剛薩埵普賢尊。妙不空者。謂王菩薩。宋云妙不空王金剛王。不空卽鉤之稱號也。摩羅。謂愛尊。宋云摩羅謂卽金剛愛。略出云摩羅大菩薩。義決釋云。具足梵音云摩爛拏。此正翻爲殺者（文）又摩羅卽愛義。故又決云。以摩羅智於染於淨皆能染淨也。喜王者。宋云金剛善哉極喜王。空藏。宋云聖虛空藏金剛寶。妙大光。宋云大妙光日金剛光。寶幢。宋云妙寶幢卽金剛幢。大微笑。宋云大喜笑謂金剛笑。能觀大自在。宋云能觀自在金剛法。曼殊。宋云妙吉祥智金剛利。一切壇。謂因菩薩。百八名中云摩訶曼荼。翻云大場。亦云大壇。略出云金剛界大壇場。宋云諸曼拏羅金剛因。無言。宋云無言是卽金剛語。百八名中云。阿嚩（引）遮嚩曰囉。翻云金剛語。種種業。梵云毘首羯磨。宋云種種事業金剛業。精進。百八名中云。嚩曰羅（二合）尾哩耶（二合）翻金剛勤。亦云精進。宋云精進甲胄金剛護。怒。謂牙菩薩。百八名中云。嚩曰羅（二合）戰挐。翻云金剛忿。宋云猛惡呑噉金剛牙。堅持。謂拳菩薩。百八名中云。囉曰羅（二合）母瑟𪘨。翻云金剛拳。拳卽執持義。宋云堅固執持金剛拳。金剛鉤等下。次約三形明十六尊。故宋譯云幖幟金剛鉤箭喜。幖幟卽三昧耶也。卽身義云。三摩耶曼荼羅者。卽所持幖幟刀釼輪寶金剛蓮花等是也（文）金剛。謂五股。鉤（王）箭（愛）可知。喜者。蓮上置拳。卽彈指印。是喜義也。寶。謂如意珠。日。卽日輪形。幢幡。可知。笑者。現圖蓮上置三股。智證圖三𦙶相分中作齒形。是表笑相也。已上南方四尊。宋云寶日幢幡及大笑。蓮（法）釼（利）可知。妙輪者。謂因菩薩。其三形輪也。眞言●●●。祕經●云輪字。●亦具妙義。●●此云妙音。故云妙輪也。語。蓮上置舌形。舌是語具也。已上西方四尊。宋云蓮花釼并妙輪語。羯磨（業）甲（護）可知。怖。蓮上置牙形。牙卽怖義。理趣經云以金剛夜叉形持金剛牙恐怖一切如來是也。持者。蓮上置二拳。拳卽持義也。已上北方四菩薩。宋云羯磨甲冑怖堅持。無始無終至藥叉。釋曰。此兩句二字二明五方佛。無始無終者。中央毘盧遮那也。諸佛境界經第一明中央尊云。大慈毘盧遮那如來體性常住無始無終三業堅固猶若金剛十方諸佛咸共尊重一切菩薩恭敬讃歎。略出經第四說眞實伽陀曰。普賢法身遍一切。能爲世間自在主。無始無終無生滅。性相常住等虛空。心要云。此大菩提五智圓滿。卽毘盧遮那如來眞如法界智處中位也（文）此宋稱五大云眞如（具如上辨）毘盧遮那以五大五字爲體。是云眞如法界。是此法界體性常住不變離生滅因緣故云無始無終。無始無終卽不生不滅之異名也。第六云。遠離諸因緣者。若法界體（●字）有生滅之相則有因有緣可得宣說。而今法從緣生則無自性。若無自性則是本來不生。因緣和合時亦無所起（無始）因緣離散時亦無有盡（無終）是故如淨虛空常不變易（云云）卽身義云。如是六大法界體性所成之身。無障無礙互相涉入相應。常不變易同住實際（文）應知無始無終者。卽毘盧遮那法界體性不生不滅金剛身也。又起信眞如門章云。心眞如者卽是一法界大總相法門體。所謂心性不生不滅（云云）又體大章云。復次眞如自體相者。一切凡夫聲聞緣覺菩薩諸佛。無有增減非前際生（無始）非後際滅（無終）畢竟常恒（記凡位爲前際佛果爲後際）夫眞如者萬德根本諸法所依。不生不滅無始無終故。稱毘盧遮那云眞如處中位。眞如卽無始無終義也。又按此中皆擧諸天爲五佛名。以外顯內。無始無終對大自在天。大自在天卽根本無明。第九明不動尊降伏中云。大自在天三千世界之主卽是衆生自心。所謂無始無明住地。於諸惑中而得自在。唯除大菩提心無能伏者（云云）祕經明自然章云。此障從何而來。從一切衆生本有障。無始無覺中來。本具俱生障。自我所生障無始無初際本有俱本輪（文）大自在天根本無明者。謂無始有終。故但云無始無明。不云無終。何故爾者。無明轉爲明故爲明卽有終。明卽毘盧遮那故。翻毘盧遮那云除暗遍明。是此大明非前際生。非後際滅。故對彼無始有終云無始無終。又略出云世間自在主。是對無明自在主明大自在主。應思之。寂者。宋譯云常寂靜。疏云是阿閦佛（云云）今云。息災亦云寂靜。寂靜者。恐是東方帝釋天。此天居東方卽表大菩提心寂災義。第十眞言釋云。以初釋字●●●爲種子。是止息義。止息諸障。障既息已增益其福。迦羅是增進也。第十二釋●字白色息災義中云（●字是金剛種子。帝釋手持金剛。應思之）作此法成一切煩惱熱等皆能止息。凡一切息災相應皆此中作也（●●白義。卽與●字同）第八釋寂災護摩眞言云。初句摩訶扇底是大寂義。去至本性常寂大涅槃中也。阿字體是本寂。以具三昧畫故善逝。具淨除點故涅槃。不動此處卽行。卽到同於大空無所不遍故云大寂（文）應知帝釋卽是寂靜義也。阿閦此云不動。不動者大菩提心義。帝釋亦不動大菩提心義也。第五（二十七）云。如帝釋之像安住妙高山王。如來因陀羅三昧亦復不移此處。開出淨菩提心妙高山王（文）因陀羅者帝釋之異名也。又因陀羅者。李字黃色金剛大菩提心。金剛堅固之標幟也。此尊居須彌頂表菩提心金剛不動義。卽與不動尊坐大盤石上同。故知阿閦帝釋同是大菩提心金剛不動三昧也。暴怒者。宋譯云暴惡忿怒。疏云卽是寶生如來（文）南方寶生尊主增益法故。亦云福德莊嚴身。然云暴怒者。是相反義。暴怒恐是閻魔天。閻魔居南方。南方稱下方。卽降伏三昧也。閻魔主死法門。眞言●●●。此卽死義也（具如第十釋）又具甘露不死義。不死卽增益也。云●●●●。又含死義。鬼宿云●●。降伏法中多用●●鐵者。卽表死義也。又鬼宿爲吉宿者亦是相反義。又吉祥黑耳俱屬閻魔。亦是相反義也。今表善惡不二增降一體甚深理趣。故稱寶生尊云暴惡。卽是南方不二平等門之標記也。又閻魔天云平等王。寶生尊稱平等性智。亦當併思。大安忍者。宋譯卽同此。謂無量壽尊也。疏釋（云云）今云。安忍謂無生法忍。無生忍菩薩得現法樂故云安忍。今此尊終極無生忍故云大安忍。大言簡八地無生等因位也。第二十釋阿彌陀佛云。此是受用佛卽是成大果實。受用其果無量不思議現法之樂（文）故知大安忍卽是不思議現法樂也。西名龍方。大安忍恐對●●●龍。藏品眞言釋云。●●（水也）●●（主也）以於水中而得自在故名水主（文）水是大悲義。亦定義也。第二十明西方成菩提義云。次成菩提白色（大悲色也）卽是圓明究極之義。又是水義。如我昔所願。今者已滿足。化一切衆生皆令入佛道。爲是事故是起大悲也。第十二云。前入阿字門雖云了知心性。然亦未得究竟現前。是故更入唵字門。此是三昧將用成就菩提心也。如世蓮花依水而長。若無水者不久枯杇。行者菩提之心亦復如是。若無三昧之水灌注其心。卽亦不得滋榮開敷也（文）應知無量壽於非定水得自在故對龍衆也。又龍云●●。●●卽定也。又●●含空義。空卽水義也。第十四云。次欠水輪者。佉是空義。亦有長聲。是行。有點爲空卽大空也（前●字亦大空義也）第五疏釋慰喩偈中云。焰部無（自然智也）摩訶（引）娜伽（大龍也）云。汝今能示求當成就如來自然智。大龍世間敬如塔也。自然智是如來自覺自證之智。摩訶那伽是如來別號。以況不思議無方大用也（文）●●●含大乘生義大乘生亦云大空生。卽無生忍。故知得無生忍云得自然智大龍。大日疏中釋淨菩提心。云不由他悟不從他得卽是也。又仁王疏（圓測）云。摩訶迦羅若依本記翻爲大聖。卽佛法之大將。或云無功用位。或翻大力。或翻龍象（文）大聖謂無含藏義（具如前辨）故云無功用。無功用卽八地無生忍。是名那羅延（含無含藏義）大力菩薩。應知●●龍者卽無生法忍。無生法忍卽是安忍也。又第三云。復次山者梵云娜伽。是不動義。乃至淨菩提心安住諦理堅固不動。八方大風不能震搖（云云）安住諦理卽八地無無生。八地亦名不動。應知●●不動卽是安忍也.藥叉者。謂不空成就尊也。疏釋（云云）今云。不空成就卽釋迦尊。釋迦大悲爲體。第十云。釋迦以大悲力於周體密緻猶如金剛。一闡提等亦令破壞此見而入佛法（文）金剛夜叉者。卽是釋尊大悲方便。以迹名本故云藥叉。心要云。持金剛牙安自口中。能食一切有情無始無明及諸執見而摧滅之。作大悲方便而能恐怖一切如來。此乃金剛夜叉菩薩大悲方便之智也。偈曰。奇哉大方便。諸佛之悲愍。由有形寂靜。示作暴怒形。寂靜者釋迦大悲。謂從寂靜體現大悲方便暴怒形也。又理趣經第三章云調伏難調釋迦牟尼如來。又第十段摧一切魔（金剛夜叉）云能調持智拳如來。廣調伏他化自在天等難降者。卽是釋尊大悲方便也.羅刹勇至鄔魔天世主。釋曰。此二句三字明四波羅蜜也.羅刹勇者。謂金剛波羅蜜。羅刹卽羅刹天。第十釋云。囉（垢也）吃刹（二合）娑（食也。娑是堅義。都是能噉義）彼常噉食衆生。如來亦爾。能食一切塵障之有情無有厭足也（文）此尊持刀。刀表金剛利慧。前明金波云所生智藏。智卽利慧。此尊以金剛利慧能斷無明煩惱。猶如利刀能割斷物。故云羅刹勇。勇謂勇猛。卽無厭足義也。持明禁戒品佛嘆金剛手云善哉大勇猛。第十七（七紙）釋云。勇者謂能除自他一切障（卽噉食義也）故又勤精進自心無有休息。處生死中而無厭倦。能除一切無相之怨。以此衆多義故名大勇猛也（文）。今此中嘆金剛利慧云勇。宋譯云善無畏。金剛惠性無能害者故。勇卽無畏義也。威猛者。謂寶波羅蜜也。威猛恐是嚕捺羅天。故宋譯云暴惡忿怒。第五（二十七）云。嚕捺羅卽是商佉羅忿怒身。俱舍頌疏第七曰。嚕達羅此云暴惡。自在天有一千名。此是一號。義釋云。以嚕字爲心。馱羅是授與義。猶自多有能惠他人。自通達如是寶乘能遍施一切衆生。嚕是無塵垢三昧。自得此三昧復以施人也（文）解云。●卽寶。寶梵云●●。●與●●（施義）通同。謂以無量法寶施與一切衆生。卽是寶波三昧也。聖位云。從虛空寶大摩尼功德三摩地智流出虛空寶光明遍照十方世界令一切衆生功德圓滿。卽此之謂也。大富貴者。宋云大富盛。謂法波羅蜜也。第六云。觀世自在者。是初入蓮花三昧之異名也。此中自在梵本正翻是富貴義。如人得大勢位具足財寶隨心所欲自然成就。此菩薩亦爾（云云）此恐對毘沙門天。所謂富貴如毘沙門是也。第十七（十九右）云財富者亦是天名。自在須與卽與。佛卽是也。鄔摩天世主者。宋譯云鳥摩天主并世主。謂業波羅蜜也。鳥摩天未知何天。摩醯首羅妃名鳥摩。最勝疏第五（末三）云。鳥摩者此是欲界大自在天女名鳥摩。鳥摩此云止。以女欲嫁其父大天不許故云大天止（文）世主者。宋譯第十（初丁）云。悉與一切三界主衆建立金剛灌頂名字。其名曰大自在天號忿怒金剛。那羅延天號幻化金剛。童子天號金剛鈴。梵天號寂默金剛。帝釋天號器仗。如是等五卽金剛灌頂明王（文）疏第十七（十九左）云。造立世界主謂五大天。世外道謂造立世界主。亦是毘首羯磨。我亦生一切心之主故得名也（文）。毘首羯磨者卽業波羅蜜也。毘紐勝大寂至大種。釋曰。此三句二字第四明八供養也。毘紐者。謂嬉戲尊。理趣釋空庫章云。所謂發菩提心爲於諸如來廣大供養者。此是金剛嬉覷菩薩三摩地菩提心義。一切如來以菩提心爲成佛增上緣。於菩提心法愛樂與智波羅蜜自娛故（文）又第十七釋毘紐云尾是空瑟紐是定（文）自得空定住現法樂。卽是法愛樂與智波相娛樂。應知毘紐卽嬉覷義也。又毘紐天主釋迦如來大精進德故卽是勇健菩提心也。第十釋云。第一字爲種子（●字）毘是空義。瑟紐是進義生義。乘空而進。所謂此天乘加婁羅鳥而行空中也。私謂。釋迦於五部中乘迦婁羅座。卽是虛空進行之義也（文）空謂菩提心。乘迦婁羅虛空進行卽表勇健菩提心。故第三釋勇健菩提心中云。復次行者照見心明道時。卽於無盡大願得堅固力。乃至毘盧遮那金翅鳥王俯觀法界大海如視明鏡。奮止觀翅搏天人龍。乃是勇健菩提心也（文）。宋譯云堅固卽是第三所謂得堅固力。又●體●字。●字卽金剛不可壞義。帶三昧畫故所謂金剛三昧。故云堅固。堅固卽勇健菩提心也。勝大寂者。謂鬘菩薩。宋譯云勝根大寂默。心要云。奇哉我無比。稱爲寶供養。於三界王勝。教勅受供養（文）略出經云若於三界爲勝帝王（文）是南方供養金剛鬘灌頂三昧故云於三界王勝。勝大寂者。恐是大梵天王。第十七云。梵是大梵。具大涅槃名爲梵。又云。梵謂涅槃。先大梵是解脫（文）又云。鉢羅是解脫義。卽梵天也（文）又前引宋譯第十卷云。梵天號寂默金剛（文）應知大寂者卽是大梵王。是明佛大寂故簡世間涅槃及二乘小涅槃云勝也。又梵天稱娑婆世間主對彼云於三界王勝。鬘尊對梵天可見。又理趣釋云。救濟一切衆生則爲於諸如來廣大供養者。此是金剛鬘菩薩三摩地（云云）第十梵天眞言釋云●●（一切生也）●●●（主也）卽是衆生之主也。一切衆生因梵天故。名一切衆生主。能生一切衆生故也（文）救濟一切衆生者。卽是衆生主義也。世護者。謂歌供養也。宋云護世所謂護世天也。歌云●●。本體卽般若明呪。故理趣釋云。受持妙典則爲於諸如來廣大供養者。此是金剛歌菩薩三摩地。由此三摩地於佛集會中。能問答一切大乘甚深般若波羅蜜也（文）般若亦有護世義。如所謂仁王護國等是也。故以護世顯內歌供也。虛空者。謂舞供養。宋譯云空居。是五類中空居天。亦云虛空行。三昧耶會舞眞言●●（一切也）●●（供養也）。●●與●●同。般若者大空義故虛空爲舞。理趣釋云。於般若波羅蜜多受持讀誦自書教他書。思惟修習種種供養。則爲於諸如來廣大供養者。此是金剛舞供養菩薩三摩地（云云）於四供中此尊獨稱供養菩薩者。舞是供養義。舞體般若。般若是供養最故。第十五（十三左）釋供養義中云。如般若經所說。若欲以一花普供養一切諸佛者。當修是般若波羅蜜。卽此義也。又●●●●遊覷義。卽是菩薩自在神通。自在神通卽是金剛舞也。此梵●字爲種。●是空義。空卽舞也。地者。謂香供養也。宋譯云地居。卽所謂地居天也。地卽香義。俱舍光記第三（十紙）明數論二十五諦中云。從五唯量生五大。謂地水火風空。色能生火。以火赤色故。聲能生空。以空中有聲故。香能生地。以地中多香故（云云）地謂心地。一切衆生心地從本已來具金剛界自然名稱之香。故禮懺云眞如熏金剛焚香。金剛界自然名稱者卽眞如也。三世者。宋譯同今。謂華供養也。三世謂過現未。花具時義。故以三世顯花供義。華是大慈三昧義（見疏第九）佛金剛覺花出過三世常在三世。是故於三昧中所作佛事。自然常不休廢。所以稱花供云三世也。三界者。宋譯亦同。謂燈供養也。三界名三毒暗。三毒卽無明。聖位云流出金剛燈明光明。能破一切衆生無明住地。獲得如來清淨五眼（文）若如無明卽明。則三界當相卽是金剛燈故。以三界爲燈供也。大種者。宋譯亦同。是塗香菩薩也。大種謂四大種也。俱舍第一云。大種謂四界。卽地水火風（文）四大相聚造有漏五蘊。又金剛塗香能造無漏微妙五分法身。卽是相對也。若知有漏五蘊卽是五分法身者。世間大種卽是金剛塗香也。善人益至流轉。釋曰。此一句五字第五四攝也。宋譯云。大種善作衆生益（文）善。謂善作。人益卽衆生益也。然疏善人爲鉤。以益爲索。不見宋譯故爲此解耳。鉤云●●。善云●●●（千文）善卽鉤也。又吉慶第二讃。輸（上）婆（善也）●●具善作義。●善也。●作也。聖位云。流出金剛鉤光明。遍照十方世界。請召一切如來金剛界道場。及拔一切衆生惡趣。安於無住涅槃之城。謂之善作也。人益者。宋譯云衆生益。謂索菩薩也。藏品除蓋障眞言●●●●有情利益也。又印品如來索眞言●●●●言此索廣普作何事耶。謂於有情界中而攝持之除其癡故（文）聖位云。流出金剛羂索光明。遍照十方世界。引入一切如來聖衆。及羂索一切衆生。脫於二乘實際三摩地淤泥。安置覺王法界宮殿。應知利益衆生卽是索義。故云人益。諸設嚩祖父者。宋譯云一切設嚩宗祖等。謂鎖菩薩也。疏云。設縛祖父亦云索波住。是金剛兒也（更檢撥）卽堅牢義。金剛鎖械縛住聖衆。及摧一切衆生邪見。堅住菩提故（文）今按金云●素（引）●縛●㗚拏（雜名）素波恐是金剛。金剛兒者恐是那羅延天。華嚴音第一（五紙）那羅延此云堅固。同大疏四十五（三十七）曰堅牢。大部補注曰金剛。經音（玄應）第八曰。晋云鉤鎖力士。卽與鎖尊義最相應矣。故寄外以顯內也。羯磨會眞言●●●●（金剛鎖）●（種子）●●堅固義。故下經云大堅金剛鎖。不動尊眞言釋云。破壞義（文）謂體堅牢故能破壞一切邪見等類。卽是堅固義也。聖位云。流出金剛鎖械光明。遍照十方世界。令已入一切如來聖衆金剛道場。以大悲誓繫縛而住。及摧一切衆生外道諸見。住無上菩提堅固無礙大城（文）解云。●蓮花部種子。是大悲義。又●●●誓也。故云大悲誓。繫縛而住者。種子●字義。●字縛義。卽繫縛義。上點卽住義。所謂大悲繫縛故稱云大悲鎖。卽素嚩住也。祖父者。宋云宗祖。俱舍麟記云。那羅翻爲人。延那爲生本。謂人生本（文）那羅延是一切能造之主故云人生本。卽是宗祖義。疏第二云。經云尊貴者。此是那羅延天。外道計。此天湛然常住不動而有輔相造成萬物。譬如人主無爲而治。有司受命行之。以能造之主更無有所尊貴者故云尊貴（文）提婆菩薩釋楞伽經中外道小乘涅槃論曰。第四外道韋陀羅論師說。從那羅延天齎中生大蓮花。從蓮花生梵天祖公。彼梵天作一切命無命物。從梵天口中生婆羅門。兩臂中生刹利。兩髀中生毘舍。兩脚跟生首陀（文）解云。那羅延生梵天。梵天生一切有命無命物故。稱那羅延云能造之主。卽是所謂祖父也。流轉者。宋譯云生死。謂鈴菩薩也。十二因緣次第相續云流轉。流轉卽生死也。鈴云●●。亦具生死義。何者●一合義。第七云。梵云伽那是密合義。如衆微相合成一細麁。諸蘊相合而成一身等（云云）。諸蘊相合而成一身卽是生義也。●是死義。半字不全卽是死義（見疏一切佛頂眞言釋）應知鈴卽生死義。又閻魔死后以鈴爲印。又玄讃第九云。旃陀羅云屠者。正云旃荼羅。此云嚴幟。惡業自嚴行持幖幟。振鈴持竹爲自標故（文）旃陀羅與月梵同。月亦具生死義。具如第十釋。又鈴表般若義。聖位云。毘盧遮那佛於內心證得般若波羅蜜金剛鈴三摩地智。自受用故從般若波羅蜜金剛鈴三摩地智流出金剛鈴光明。遍照十方世界。歡喜一切如來海會聖衆。住金剛界道場。及破一切衆生二乘異見。安置般若波羅蜜宮（文）般若波羅蜜者。謂不生不滅第一義諦。衆生全不生不滅而爲生死。諸佛全生滅而住不生不滅。是以知生死流轉本來不生。衆生當相卽是般若波羅蜜。故梵天眞言云●●一切衆生也。體與●●同。以此義故擧生死流轉以顯鈴尊所持般若波羅蜜義也涅槃常至智彼岸。釋曰。此一偈二句六字第六明賢劫十六尊也。涅槃。謂彌勒菩薩。宋譯同此。疏云。慈氏菩薩與樂之義以爲涅槃。涅槃是樂。故法華云。世間之樂及涅槃樂。於密號中亦稱慈氏。以爲與樂。其義可知。今云。先明文次承者。令諸衆生度生死苦稱爲金剛鈴。已度生死則至涅槃。故次來也。涅槃第五（四相品）云。遠離二十五有永得涅槃安樂之處（文）又第三（名字品）云。是大涅槃能令衆生度諸有流（文）夫涅槃者卽彌勒三昧。故藏品眞言釋云。此眞言以阿字爲體（●●●●●無能勝也）卽是本不生義。生者生老病死一切流轉之法。彼卽體常自不生。是阿字義也（文）此尊證知二十五有生死當相卽不生不滅。不生不滅卽大涅槃。故涅槃第五云不生不滅卽是解脫。解脫卽涅槃。應知涅槃卽此尊所證也。疏第七釋●字云（●是本性寂涅槃義也）若諸法本性寂者。於四十二地中。何者非是如來地。何者非是凡夫地。若彌勒菩薩以本性寂故得一生記者。一切衆生皆亦應得記。若一切衆生於本性寂中不妨修學凡夫事者。彌勒亦應修學凡夫事。而今作差別想。豈非覷論耶。若入奢字門時則知是法平等無有高下常無所動而無所不爲。故云解脫之中多所容受大般涅槃能建大義。皆以此也（文）今此慈尊從如來種性中生。能令一切世間不斷佛家。卽是大寂中之事業。謂之建立大義也。常者。疏云。不空見菩薩常恒視察如來常住無有變易。故以爲常（文）按石山次第云。不空眼菩薩眞言●●●●●●●●。見云●●。聲勢相近。恐是見義。金剛名號云（義操）不空見普見金剛（文）藏品文殊眞言釋云。由請菩薩本願。若有見聞觸知憶念我者。皆於三乘而得畢定。乃至滿一切願。此菩薩久已成佛。所謂普見如來。或云普現如來（云云）見聞觸知卽不空義。故文殊亦云普見。何者第十八釋●字不生義云（理趣經文殊種子●字應思之）不空者隨一切衆生有所見聞觸知。無空過者必定於無上菩提。故名不空也（文）依之思之。今不空見恐是文殊之異稱。文殊亦主三解脫門。亦當併思。常者。宋譯云常如是。常謂涅槃常住無有變易義。如是是決定義（見仁王眞諦記）此菩薩住決定地諦見涅槃常住理故云常。第十二（十五）云。又此中云見者。非是有得見。以無垢故卽能見。見卽是法界體也。正流轉者。謂除一切惡趣也。宋云正所流轉。正定也當也。是擧所除以顯能除。故云正流轉。宋譯云正所是證也。第十三除惡趣眞言釋云。一切衆生無始以來以無明故常在三惡趣中（是正所流轉也）今聖者已得如是五力。願擧之令得清升也。所以者何。尊者已自能拔出。亦當擧一切衆生界也（是明能除也）疏解正字爲正善道者。恐不得意也。更深解者。正流轉當相本來不生。何者非是除惡趣。所以正流轉名除惡趣也。然石山次第云。除蓋障菩薩眞言●●●●●●●●句義卽除一切惡趣。然云除蓋障者擧部主名也。大大者。宋譯云大復大。然明藏經作大火。疏牒文亦作大火。釋中云大大。作大火者恐是寫誤。是香象菩薩。石山次第眞言●●●●●。●●香也。●●●象也。雜名象云孽悉體多（二合）維摩什注曰。香象菩薩青香藏也。身出香風。菩薩身香風亦如此也。金剛名號云大力金剛。故疏以大力義釋。大大者。普賢眞言釋云。摩訶摩訶。次言大中之大。等等無礙。證中大空。大空者佛境界也（文）大中之大者引點翻之。卽第六轉之依主釋也。故宋譯云大復大。釋云。佛境界者。佛境界謂諸法實相（見降三世眞言釋）諸法實相卽普賢大我。大我卽如來藏。理趣釋云。所謂一切有情如來藏。以普賢菩薩一切我故者。一切有情不離大圓鏡智性。是故如來說一切有情如來藏。以普賢菩薩同一體也。又今眞言●字爲種。●字卽如來藏。涅槃經云。伽名藏（藏云●●）藏卽是如來祕藏。一切衆生皆有佛性（文）普賢乘象者。卽表住法性大我佛境界。故知香象者。所謂普賢大我遍一切處淨菩提心。有何大此如者。故云大大。又諸法實相者。卽妙法蓮花。對前設縛祖父那羅延力明摩訶那羅延力。是大力中之大力故云大大。疏第一云。大那羅延力執金剛者。謂持祕密神通力如一闡提必死之疾二乘實際作證已死之人。諸佛醫王明見如來性故。則能必定師子吼。於救療因緣心不怯弱。諸菩薩尚不能爾。故復明不共一切摩訶羅那羅延力。
　　覺清淨者。宋譯云覺性清淨。謂除憂闇菩薩（一本圖位云除一切暗）石山次第眞言曰。●●●●●●●●●●●●。●●一切色。●●●疑也。●●●應是除義。亦無義。法輪偈云。涅喇尾（二合）商計曩（無疑也）●●恐●●寫誤。●●慧也。總應是無疑慧義。無疑慧卽清淨覺也。疑卽無明（見第十五疏）覺性清淨者。覺謂本覺。性名不改。迷在生死不減。悟證菩提不增。常恒不變故。此本覺性從本以來體離無明。故云清淨。圓覺經云。一切如來本起因地。皆依圓照清淨覺相。永斷無明方成佛道。卽除暗義也。此尊恐是除疑尊之異稱。亦是除蓋障之眷屬也。大乘者。宋譯者大乘法。謂大勇猛菩薩。第一疏釋菩提薩埵中云。復次此人心能爲大事不退不轉大勇心故。多衆生中起大慈悲成立大乘能行大道得最大處故。必能說法破一切衆生大邪見大愛大我心等諸煩惱故。名爲摩訶薩埵（文）大勇猛卽大乘義也。金剛名號云不退金剛。卽不退不轉義也。石山次第大精進菩薩眞言●●●●。大佛頂云●●（勇猛）又●●戟也。故一本圖位●勇猛戟（文）●是種子。●●精進也。三有者。宋譯亦同。謂虛空藏菩薩。金剛名號云虛空藏菩薩富貴金剛（文）百八名中云金剛富饒。卽是南方虛空藏尊也。理趣經云。所謂以灌頂施故能得三界法王位者。此卽寶菩薩三摩地（文）應知虛空藏尊是三界主故。擧其所主以顯能主也。然石山次第云。金剛幢菩薩（亦云虛空藏菩薩。云如意幢）金剛縛二頭指如寶形。二大指並立。眞言曰●●●●●●●。印是南方寶菩薩。眞言卽虛空庫。此義可疑。常恒者。宋譯云常利益。謂智幢菩薩。石山眞言●●●●常恒者。名不生不滅（如前引寶生論）不生不滅者。●字大慧日也。第十四（十一）云。行者若能如是了知字輪之義者。則能以此常明而照世間。常住之明卽是大日如來之體。同彼毘盧遮那而轉法輪也。此中常明卽是大慧日也。此日卽是菩提之心阿字之體。無生無作無有變易。非由造成。如是常住實相之慧故名常明也（文）六度經第九云。一切有情本智如日。無明覆蔽忍光不現。應知。智幢者衆生本智大慧日也。常利益者。日天名常利益衆生者（見藏品疏）常恒者約體。常利益約用。兩文不相違也。降三世者。宋譯同此。謂無量光菩薩也。石山眞言●●●●●●●。卽阿彌陀。此尊居西。其義相應。又降三世與觀世音其義相關。藏品兩尊眞言同有●●字。以爲種子。理趣釋三世章云。聖者住內心與觀自在悲愍心（●字）相應。外示現忿怒（●字）也。又觀音章云。以自金剛（●字）與彼蓮心（●字）二體和合成爲定惠。是故瑜伽廣品中密意說。二根交會五塵成大佛事（云云）又觀音段。三毒涅槃爲四理趣明卽法門。三世尊章明降剛強難化三毒根本。示離法門。內證外用卽離俱幻平等無二。以此義故降三世卽無量光也。又按降三世應是月黶尊。疏第五云。次復於執金剛下置忿怒持明。降伏三世一切大作障者號月黶尊。面有三目。四牙出現。如夏水雨時雲色。作大笑之形。以金剛寶爲瓔珞。此是持金剛者以無量門大勢威猛攝護衆生三昧也（文）此尊名降三世。●字爲種子。理趣經●字云種種色心卽無量光也。食樂者。宋譯云寂靜生。謂月光菩薩。解云。食噉滅爲義。謂噉滅二十五有得涅槃畢竟樂。故云食樂涅槃第五（四相品）云。畢竟遠離二十五有。永得涅槃安樂之處。不可動轉無有盡滅。斷一切受名無受樂。如是無受名爲常樂。乃至。是故畢竟樂者卽是涅槃。涅槃者卽眞解脫。眞解脫者卽是如來（文）釋迦尊稱破有法王者。卽此義也。又食卽涅槃。涅槃卽大安樂義故云食樂。疏第九飮食眞言釋云。開甘露門成涅槃飯。又經第二（純陀品）云。欲從如來求將來食。唯願哀受我等微供。然後涅槃。乃至。汝今於我欲求壽命色力安樂無礙辨才。我當施汝常命色力安無礙辨（云云）應知涅槃者。是食法門大樂義也。月光者。石山眞言●●●●●●。●●月也。●●●光也。此含愛義。卽月愛三昧也。●字爲種。卽是破有法王義也。涅槃第十八（梵行品）云。大王如盛熱時一切衆生常思月光。月光既照欝熱卽除。月愛三昧亦復如是。能令衆生除貪熱惱（金剛名號云清涼金剛是也）大王譬如滿月衆星中王。爲甘露味一切衆生之所愛樂。月愛三昧亦復如是。是諸善中王爲甘露味一切衆生之所愛樂。是故復名月愛三昧。宋云寂靜生者。謂離二十五有煩惱擾亂得證涅槃云寂靜生。瑜伽論第八（初丁）云。煩惱自性者。若法生時其相自然不寂靜。起由彼起故不寂靜行相續而轉。是名略說煩惱自性。又第十二（十三）云。寂靜者。所治煩惱永寂靜故。涅槃第五（四相品）又解脫者名曰寂靜。譬如有人熱病除愈身得寂靜。解脫亦爾。身得寂靜。身得寂靜卽眞解脫。主宰者。宋譯云寂靜生主。謂賢護菩薩也。石山眞言●●●●●（按當作●●●●恐有寫誤）開題云。王是自在主宰之義（文）謂以普善德覆護衆生也。青龍疏釋仁王護國云。論語曰。克己復禮天下歸仁。則恩惠於物。慈施博衆。名爲仁矣。言王者主也（云云）言護者加衞義。覆攝義。蓋爲仁王仰希如來大悲加衞。普覆含識攝受無遺。故稱護也（文）守護第十（初丁）云（阿闍世王授記品）汝王名字尚不自聞。況於餘聲何謂王名。夫言王者卽囉惹義。囉字者所謂苦惱聲。啼器愁歎。無主無歸。無救護聲。王當慰喩。作如是言。汝莫苦惱。我爲汝主。當救護汝。拭淚慈愍。而撫育之。言惹字聲（云云）此文意。王者爲主慈育人民義。應知主宰卽賢護義也。言寂靜主者。寂靜是賢善相。主卽護義也。諸能調者。宋譯云能調伏。謂網明菩薩也。眞言●●●●●●。維摩什注曰。明網自脫。手有縵網放光明也。金剛名號云方便金剛。按網具調伏及方便義。第十五（二十七左）云。網是不斷絕義。若網人則令人蒙昧不能自出。此眞言網諸人心亦彼蒙昧妄有所見。故名網也。開題云。又如以絲結網能羅殺禽魚長養四大（云云）是調伏義也。又第五釋光網尊云（光網與網明前却雖異義卽同也）文殊持無相之妙惠。而光網持萬德莊嚴。如智度所說。以鹽調和諸食倍增其味不可空噉。故行人失般若方便單修空惠則墮斷滅中。純修福德則墮有所得中。所以觀佛長子者意在此也（文）是卽方便智義也。理趣經金剛夜叉云能調持智拳如來。心要明牙菩薩云。此乃金剛夜叉菩薩大悲方便之智也（文）應知。調伏及方便卽網明義。明名智慧。卽方便智也。堅主者。宋譯云堅固主宰。此尊金剛部主宰故云堅固主宰。石山次第云。金剛藏菩薩印眞言。外縛立火輪（薩埵印也）又用五股印。眞言曰●●●●●●。百八尊契云。金剛藏●●●●●●●●●。蓮心軌寶菩薩（虛空藏）百八名中云。嚩曰囉（二合）孽婆（此義更檢）金剛名號云。金剛藏菩薩持教金剛立驗金剛（文）此尊兩部經對告主故云持教。拳菩薩百八名中有善現驗號。
    妙地者。謂無盡意菩薩也。宋譯云妙勝地。勝字在地上故與今義不同也。石山次第云。辨智積菩薩（亦云無盡意菩薩）眞言●●●●●●●。無盡梵言含妙地義。●名不思議（見第十六疏）不思議卽妙義也。●地也。金剛針論云。俱嚕乞曬此云福地。●●福也。●地也。妙地者。謂不思議心地。令一切衆超昇此地故云無盡意。善戒經第一云。無盡菩薩言。世尊我能教化一切衆生悉令知見無盡界義（文）謂令知見無盡莊嚴心地云知見無盡界義也。然石山云辯智積等恐誤。眞言句義非辯智積義。故不空圖位云。辯積菩薩又名文殊（文）勝者。謂辯積菩薩也。石山云。文殊師利印眞言●●●●●●●●。異作●●●●辯也。●●積也。維摩什注曰。辯積。積聚四辯。文殊主妙音說法德故文殊卽辯積。第一疏云。或云妙德。亦云妙音。言大慈悲力故演妙法音令一切聞（云云）●●●云妙吉祥。亦具勝義。第五慰喩偈云●●（殊勝也。德也）此尊大智積聚四辯。演妙法音令一切聞。最勝無比超過衆聖。故云勝也。又無能勝眞言釋云。闍演帝勝之別名。卽是戰勝之義。能降伏他之義也。此尊持無相妙惠故能說大空法破世間有。故云勝。智度三十七（二十四）云破有故言勝。卽此義也。智者。謂普賢菩薩也。石山云。普賢菩薩眞言●●●●●●●。●名等正覺心。亦名四種自覺證智。卽普賢本有實智也。然疏智彼岸爲普賢菩薩。今按。宋譯云大智波羅蜜法（文）波羅蜜言宜屬下而讀。波羅蜜者到彼岸。法卽理趣。十波羅蜜理趣云波羅蜜多法。故知彼岸兩字當入次科。所以今以智一字配普賢菩薩也。智謂本有智。宋云大智。大梵云摩訶（今經五字爲句故略去大字也）卽普賢眞言中●●●●也。六度經第九（初丁）云。云何大悲。大名麼訶。麼者名我。我以大悲利樂有情。故名大悲。賀者名性。自性大悲能濟有情。不由他教。故名大悲（文）故知摩訶者。普賢本性大我。卽是所謂如來藏本性佛智圓明月輪也。菩提心論云。其圓明則普賢身也。亦是普賢心也。又不空圖位云。左手蓮上劍遶火炎（文）劍卽表大智也。彼岸理趣至覺利益佛心。釋曰。此三句四字第七明諸不退衆也。到彼岸理趣者。是總句也。諸不退衆皆行波羅蜜多法。趣所到處故。施等波羅蜜多名理趣也。解脫者。謂除蓋障菩薩也。淨除五種蓋障開佛知見故名除蓋障。禪要云解脫一切蓋障三昧。所以解脫卽除蓋障也。梵云●●（一切）●●●●（蓋障）●●●●（除也）除卽解脫義。●字爲體。第十一（三十三）云。味是縛義。加上畫是無縛三昧。卽不思議解脫也。又第三劫疏云。若住此不思議解脫時。卽是眞阿羅漢（文）除蓋卽解脫義可見。又除蓋障眞言種子●字。卽與寂災護摩眞言種子同。第八釋云。此眞言以初阿（去急呼之）爲體。阿是諸法本不生義。卽是金剛智火之體。加三昧點是本不生行。金剛慧火三昧。傍有二點。是涅槃義。言入此阿字門慧行具足故。能焚除一切障蓋。得大寂涅槃也。所以爲寂災眞言正在此義（文）應知。除蓋障者。卽是護摩。護摩卽大涅槃。大涅槃卽解脫。涅槃第五（四相品）廣說百句解脫。往見。覺有情者。謂大光明菩薩。疏云。實相智光普照一切開覺群迷故云覺有情（文）維摩什注曰。光明菩薩光明之相現於身也（文）覺有情梵云菩提薩埵。依智度第四（六紙）此有二。一不退轉。二退轉。俱名菩提薩埵。今此云覺有情。阿鞞跋致（不退位）菩提薩埵。論（七紙）云。菩提名漏盡人智慧。是人從智慧生。智慧人所護故。智慧人所養故。是名菩薩。又言。發阿鞞跋致心。從是已後名菩薩。應知。今此尊內證無漏智故外現光明。故覺有情配大光明也。宋譯云一切菩薩解脫門。對今經文前却可知。行一切如來者。宋譯云一切如來諸勝行。疏云。開智地藏。行如來事。故云行一切如來。卽是地藏菩薩妙用也（文）藏品眞言釋云。地藏菩薩眞言。時此菩薩入不可壞金剛行三昧（●字）金剛者。卽是菩提之心。此菩提心卽是不可壞。依此進行是金剛行也。●●●上訶字是眞言體也。訶是行義。亦是笑義。喜義。所以有三者。卽三乘行也。●●●蘇是善。多奴是子義。所謂善子也。亦是輕安義也。猶善能所此利益有情之行。眞是佛子。乃至此菩薩卽能說種種三乘行門。利益有情。如十輪廣說（文）此尊能爲六道能化。行利他行。卽是爲如來所使。行如來行。故行一切如來卽地藏三昧也。覺利益佛心者。宋譯云正覺善利諸佛心。疏云。以佛智寶覺悟群機。輔助化道。故云覺利益佛心。是妙法幢大士妙業也（文）今按覺云●●。利益云●●。佛心云●●●●。又妙法幢云●●●●●。第十五（二十三）云。是故雖畢竟空。而能成就種種功德。普利一切衆生。大悲化物。不墮實際。故經云。以方便。故而爲衆生作菩提之種。乃至以方便利衆生。以何方便。若住本寂。卽違本誓。故以方便爲衆生種菩提因。此因利益之別名（文●●利益也。●●因也。　以體同故云別名也）●●（因）與●●（幢）通同故●●卽幢也。故第九釋法幢高峯眞言云。訶字是因義。所謂大乘因者。卽是菩提心。以一切因本不生故。乃至離因緣故。名爲淨菩提心。是成佛眞因正法幢旗之種子。上加空點。是入證義。所以轉聲云唅也（●●爲因卽菩提幢也）今●●（利益）●●（因幢）本體同故。覺利益卽菩提幢。菩提幢卽妙法幢也。又覺利益卽佛心故云覺利益佛心。持業立稱。利益是大悲。大悲卽佛心故。吉慶第一佛寶讃云。係多羯㘕（饒益也）釋云。如來出世多所饒益。故云最初善慶。第九疏釋第十一讃云。梵本云係多。翻云利益。次云吃[口*履]耶。此翻爲利。迦囉儜翻爲饒益。本名各異。傳度者無以別之。乃至初句言爲利益。亦是能令利益之義。結成歎佛偈（文）言結成第一佛寶賛●●●●義（具翻應云利益饒益。●●者●●●之轉聲也）●●●具悲義。悲卽佛心（觀經云。佛心者大慈悲是）故疏云結成歎佛偈。應知覺利益卽佛心也。疏釋難依。智者應知。諸菩提無上者。疏明兩義。此句通上下文。若屬上文。以爲總結。謂不能具盡諸菩薩等故。總攝云諸菩提無上。若屬下文。以爲總標。總顯諸佛頂也。今按擧四菩薩以攝一切者。卽以因行證入四門攝一切菩薩也。除蓋障者。菩提心因句也。地藏尊如來行者。卽行句也。大光明覺有情者。所謂入阿鞞跋致。是證義也。妙法幢利益佛心者。已入涅槃則建大義。名之爲佛心。故擧四菩薩以攝一切不退轉者也。諸菩薩無上至等持佛作業。釋曰。此一偈一句八明諸佛頂也。諸菩提無上者。此諸佛頂總句也。是佛智頂故云菩提無上。又頓摧煩惱得無上果。無過佛頂三昧。金輪時處軌云。修此三昧者現證佛菩提。又云。三密纔相應自身同本尊。能遍入佛智。成佛猶不難。獲智壽力年。得一切遍行。現證大菩提。故名覺勝印。卽此之謂也。遍照最勝主者。宋譯云毘盧遮那最勝尊（文）是中智故云遍照等。遍照者。所謂●字。百光遍照王故毘盧遮那稱眞言王。亦云曼荼羅主。菩提場經（不空譯）第一（七紙）稱中智云大眞言王大佛頂。卽是也。●字異體作【圖】形。卽是螺形。故法螺眞言●字。●字卽螺髻。謂之總持髮髻。第十一（三十六）云。以髻爲冠。此卽是大因陀羅也。此大金剛之堅卽是佛智之義。能破一切無能除者（文）又頂名灌處。頂置●字。●字卽佛頂輪王也。最勝主者。欝多摩囉闍。此云最勝王（見最勝疏）超出諸頂故云最勝主。主卽王也。祕經云。十方淨妙國。三世及三界。最尊獨無比。此大轉輪王。能摧諸佛頂。能攝諸等覺。親近爲眷屬。速成大悉地（文）出生義云。其五頂王又一切眞言尊。宰割之王也。故稱王焉。就五頂輪。而金輪爲之最（文）自然總持。嘆中智德也。自然謂法爾。總持。梵云陀羅尼。卽百光遍照。第十八（二十五）云。百光遍照眞言說者。謂從此一字（●字）而放百法光明遍流而出也。此字若翻爲遍。亦不正當其理。若翻爲放光。放光義亦未盡。大都是遍出之意也。百威德之光從此而出也（文）是此●●●非佛自作。非餘天人所作。法爾常住無有變易。故云自然總持。祕經云。大日金剛峯（遍照）微細（最勝）住自然（自然）光明常遍照（總持）不壞清淨業。又自然者。謂無始無終義。故上明大日云無始無終。時處軌明其形相云。遍照如來身。形服如素月。以一切相好。用莊嚴法身。戴金剛寶冠。乃至。持智拳大印。處於師子座（文）卽與羯磨大日同也。念者。宋譯云諸正念。謂白傘蓋佛頂也。梵云●●●（白）●●（蓋）印品疏云。散舒左手。令指頭相去各寸許。以爲傘。右手作拳。而竪風指爲柄。以柄拄左掌心也（文）舒左手五指。五力五大。表大悲義。右手風指●字因義。表一切衆生本有菩提心。卽覆護一切衆生菩提心。令生長之標記也。白是大悲色。蓋卽覆護義也。眞言●字無相三昧也。住無相三昧故。無緣大悲平等覆護。而非著相悲。故云正念。衆生非一。故大悲亦無量。故云諸。此經五字偈故。略去諸正兩字也。大薩埵大印者。宋譯云摩訶薩埵大智印。謂火聚頂也。疏第五云。諦殊羅施釋云火聚頂。經云衆德者。正譯當云大分。是具大德義也（文）第十七（七紙）云。以能持如來祕密故名金剛手。又名大福德者。是佛嘆金剛手之功德。其異名也。歎其有福德者。卽是積集如來功德也。第十二云。吉祥者。歎金剛手菩薩之德。衆善功德具足無缺。卽是吉祥義也（文）火聚梵中含吉祥衆德義。故云具大德。具大德亦金剛薩埵之異名。是以大薩埵印卽火聚頂也。又印品火聚印。以右手五指聚置於頂上。表具衆德義。卽是摩訶薩埵印也。等持者。宋譯云三摩地。謂高佛頂也。菩提場經第一說高頂王眞言畢云。祕密主。此名高佛頂王。一切如來三摩地力。勇猛大精進力。又云。一切如來所加持三摩地力故是爲高頂王（文）此尊當大日經微誓耶頂。種子●字。義釋云。娑是蓮花義。加三昧耶聲。鬚蕊具足。是如來壽量。祕密神通之頂。故名最勝頂（文）西方主定故亦是等持義也。佛作業者。宋譯云生佛事業。謂勝佛頂也。菩提場經第一明勝頂眞言云。爾時世尊釋迦牟尼如來現神通威德故。一切罪息滅故。一切惡趣摧壞故。一切那洛迦苦息除故。現不思議行神通故。現一切如來神通威德積集故。此佛頂眞言王一切佛之所宣說。眞言曰（云云）此尊主佛威德神通。神通卽佛作業也。又此尊居北方。北方卽羯磨智也。一切佛爲身。釋曰。此一句九明諸執金剛神等。金剛數非一。故云一切。皆是如來金剛惠數。故云佛爲身。出生義云。又下方有十六執金剛神。蓋一切如來勇健菩提心所生化。亦明如來修行之時。有塵數心障煩惱。以是金剛惠破之。大覺之後成塵數種類智門。以是金剛惠用之。故復現其暴惡可畏之身。操大威之智以調伏難調。叱吒則大千震盪。指顧則群魔攝竄。所以鬼母怐懼而收跡。象頭畏威而遠。則知向時憑怒適是大悲。此等金剛厥有河沙塵滴數量。今擧十六住焉。亦塵數之義不出於是矣（文）宋譯云成就一切諸佛身。薩埵常益覺。釋曰。宋譯云覺悟衆生常利益。此句十明小聖身。出生云（前所引次文）又其餘所有大士天人皆是隨類歖見之身。而梯航於邪山苦海也。亦出大日如來善巧業用門。又大日經云。若有衆生應佛度者卽現佛身。或現聲聞身。或現緣覺身。或菩薩身。或梵天身。乃至各各同彼言音。住種種威儀。而此一切智智道一味。所謂如來解脫味（文）隨應現此等身。演妙法音。覺悟衆生。常爲利益。故云薩埵常益覺。大根本大黑大染欲大樂大方便大勝。釋曰。此三句十一明諸明王也。宋譯云。彼大根本卽大黑。而大貪染爲大樂。諸大方便大勝士。疏云。不動明王是中央忿怒故爲大根本。中央卽爲諸方本。故金剛夜叉是北方菩薩。北方卽黑色故爲大黑。降三世金剛爲大染欲。卽是東方。染欲如來大菩提故。以爲大染欲也。軍吒利金剛名爲大樂。是南方。極抱衆生無邊貧匱。皆令滿足世出世間大安樂故。六足金剛爲大方便。文殊師利大智方便教令輪故卽西方也。馬頭諸明王等總爲大勝。以大勢力除諸障者。普爲衆生發勝利故（文）今按。於諸明王皆云大者。大云摩訶。摩訶者大空義。故普賢眞言●●●●空中空。謂大空也。又釋金剛手種子●字云。吽（引）此眞言體也。無怖畏義也。訶是行。上一點是大空。下畫是定。所謂大空行三昧。卽是大金剛三昧之異名。以能降伏更無勝者故也（文）●字點●也。若離而讀則爲●●。●●卽空行。凡諸明王皆是大空門之差別故。標其宗要云大也。大勝者。無能勝妃眞言釋云。●●●勝之別名。卽是戰勝之義。能降伏他之義也（文）凡降伏戰勝皆是明主奉教三昧故。指諸明王云大勝也。又藏品明諸明王云。無勝者。是他無勝我義。卽所謂無能勝也。然疏約殊勝義解。是勝負之勝而非殊勝之勝。梵語亦異。智者應思。諸勝宮自在。釋曰。此句十二明諸世天等也。天是最勝義。宮其所居。所謂天宮。世天種類無量非一故。大日經云普世。故云諸。所以世天以爲勝宮也。地水火風諸輪王等名爲自在。王卽自在義。各於界分得自在故。疏云。然此偈頌隱密難解。非師指授寶不可知。更復應有逆順配對諸尊名目。縱橫分配諸聖密印。分字結句種種異解。今隨一門且解釋之。不可守隅妨疑諸方（文）如上十二科。恐是覺大師入唐所傳。若無此釋末代學徒何緣得知此偈頌中有如是佛菩薩等名號。誠是千歲不壞之法施也。實可仰。實可崇。雖爾於解其名義亦非無不間然矣。余雖不敏依諸聖教竊呈愚按。穿窬之罪雖不無恐。庶幾令學密者知義無量而非一邊。亦於法門無邊之願不可言不一助而已。

金剛頂大教王經私記第七。
沙門曇寂撰。

　　婆伽梵至猶如胡麻。
　　釋曰。此大段第二正宗分也。大分爲三。初明五相成身。次明生三十七智。三廣說曼荼羅儀則。指歸云。所謂金剛界大曼荼羅。并說毘盧遮那佛受用身以五相現成等正等（五相者。所謂通達本心。修菩提心。成金剛心。證金剛身。佛身圓滿。此則五智通達）成佛後以金剛三摩地現發生三十七智。廣說曼荼羅儀則。爲弟子受速證菩薩地法（文）卽此義也。是初明五相成身。五相者。明此經宗從因至果修行軌則故。其位不一定。且准大日經依世間成就品及悉地出現品所說持誦軌法。經過三劫六無畏階位。今亦如是。依五相觀經階位故。此之法軌廣通初從凡夫乃至極果。且依義訣及檜尾記辨其位者。阿娑頗那伽三摩地者。三乘極果。入通達心爲此宗初地也。義訣云。前之定門漸學大乘及小乘。乃至若頓入者。亦不由之等（文）漸學大乘者。謂三乘權教菩薩。頓入者。卽眞言行者。又明四種機云。如上四種衆生。初二謂二乘種姓。第三漸次迴心入大乘者。第四一門。謂從初發心便成正覺。常住佛乘智用無礙（云云依此等釋正警覺三乘菩薩也）檜尾蓮心軌口決云。次文是一道清淨者。是指三乘第十地究竟佛所證也。又云。是定指三乘究竟位佛。未知自心開一乘極究竟位成佛故。教汝所證一道清淨。更令知自心理佛果極位也（文）意明警覺三乘果令入一乘。此約從顯入密義。若約眞言行者漸次證入而明者。其三乘者。當大日經所說第二劫。佛果極位者。當第三劫（祕密初地）以要言之。警覺第二劫菩薩令入第三劫證等虛空無垢菩提心。故經云觀察自心三摩地。卽是第三劫菩薩所證心也。應知從阿娑頗那伽三摩地入通達心。卽入第三劫也。明五相中分爲二。是初明警覺。亦分爲五。初所覺行者。二能覺諸佛。三正明警覺相。四行者乞教示。五明佛教示也。薄伽梵者。初明所覺行者。正指第二劫位。泛通地前地上一切行者也。宋譯云具德者。是本地法身之稱號也。今此行者具三密菩提心法財。因無不滿瑕故嘆以果名云薄伽梵。疏第一云。薄伽梵者。卽帶有聲。如人多有資財名持資財者。以有金故名持金者。以如來具殊勝德故。名持衆德者也。大菩提心者。明所具德。卽行者本具菩提心。菩提心論。當知法爾應住普賢大菩提心。一切衆生本有薩埵。爲貪瞋癡煩惱之所縛故。諸佛大悲以善巧智說此甚深祕密瑜伽。令修行者於內心中觀日月輪（文）第十二（十紙）釋摩訶薩意處云。心處亦可名爲心位。卽指此衆生自心之處卽一切佛大悲胎藏曼荼羅也。所以者何。一切衆生卽是華臺之藏。然以四種煩惱常自在故。爲彼自覆弊故。不能明了而自覺知。若能自覺心處。卽知此心自性常淨。如是淨無垢處卽是諸佛大圓滿實相之地也（文）應知行者本自具足摩訶薩意處故稱爲本有薩埵。故嘆云大菩提心也。普賢大菩薩者。總指眞言行者。初從凡夫皆修普賢行故。又具大菩提心故云本有薩埵。本有薩埵卽普賢菩薩也。住一切如來心者。三摩地軌云。行者次應修阿娑頗那伽三昧。端身正坐身勿動搖。舌拄上齶止出入息令其微細。諦觀諸法皆由自心。一切煩惱及隨煩惱蘊界入等皆如幻焰犍闥婆城。如旋火輪。如空谷響。如是觀已不見身心。住於寂滅無相平等。以爲究竟眞實之智。爾時觀空中無數諸佛猶如大地滿中胡麻。舒金色臂彈指而警作是告言。善男子。汝所證處一道清淨。未證金剛喩三昧薩婆若智。勿爲知足。應滿足普賢成最正覺（文）蓮心軌及菩提心論亦皆同此。依此等文。住寂滅平等究竟眞實智云住一切如來心。是此四義卽四種阿字正等覺心故云一切如來心也。此正明入阿娑頗那伽三摩地。故下云從阿娑頗那伽三摩地起等。故檜尾決云。梵云阿莎波那伽三昧。住此三昧言寂滅平等究竟眞實智也。五相私記（大原）云。此一行偈（寂滅平等等）觀住空智。何故先修空觀乎。可問師（云云）今按此當大日經第二劫菩薩。由十喩觀證法無我性。正是法空也。故略出第二（二十四右）云。以決定慧味善巧意巧勇猛威德。觀察自心散亂煩惱所薰蘊入界等攝所攝。遠離法無我相應初始生。猶如陽焰幻化乾闥城（已下明阿娑頗那伽三昧如常）已云法無我相應。明第二劫菩薩也。時一切如來下。第二明能覺諸佛。一切如來者。五佛及無盡無餘諸佛也。又●●（一切）具本性義。卽本性所具一切如來實蒙心佛示悟。非從外來故。今且約心外有相觀故云滿此佛世界（餘軌中云空中諸佛）此佛世界者。指行者心土。此謂此岸。行者穢心。第十八（二十九右）釋此妙敷地胎藏世界云。言於此者卽此素訶世界也（文）謂行者自心卽是金剛界故云此佛世界也。猶如胡麻者。依諸軌中總有三說。一略出云。諸佛遍滿虛空如大地油麻津膩滿中（文）涅槃第八云。若我常者應遍身中如胡麻油間無空處。是喩諸佛遍滿義也。二三摩地軌云。無數諸佛猶如大地滿中胡麻。是喩數多義也。千手軌云。遍滿法界一一佛身微細如胡麻。五字心陀羅尼云。無量諸佛相好具足大如胡麻。是喩佛形細小也。今經與略出義同也。胡麻梵云●●具如如無相義。謂如如無相心王心數微細法身遍滿金剛界中。故以胡麻喩佛身也。又普賢行願讃梵本云。●（常）●●（一切）●●●（三世也）云常於三界。故知虛空遍滿佛身者。祕經所謂常於三世不壞化身也。
    爾時一切下。三明警覺也。一切義成就者。擧其異名顯普賢菩薩德。故理趣釋云。一切義成就者。普賢菩薩異名也（文）凡修此觀者總名一切義成就。雖是凡夫修普賢行如來行故。故諸儀軌初皆云想自身金剛薩埵住薩埵威儀。卽此義也。又諸佛境界經中（初）云。復應觀察釋迦如來成道之法。如釋迦菩薩近菩提樹一由旬內修諸苦行。滿足六年願成佛道。趣菩提樹坐金剛座入金剛定。爾時毘盧遮那如來觀見是已。至菩提樹金剛道場示現。無數化佛遍滿虛空猶如微塵。各共同聲告菩薩言。善男子。云何不求成佛之法（云云）凡五相成道一切諸佛成道通軌。且約現在擧釋迦尊。義與此不違也。坐菩提場者。西域記第八云。菩提樹垣正中有金剛座。昔賢劫初成與大地俱起。據三千大千世界之中。下極金輪。上侵地際。金剛所成。周百餘步。賢劫千佛坐之而入金剛定。故曰金剛座焉。證聖道所亦曰道場。大地震動獨無動搖。是故如來將證正覺也。歷此四隅地皆傾動。後正此處安靜不傾。自入末劫正法浸動。沙土彌覆無復得見。佛涅槃後諸國君王傳聞。佛說金剛座量。遂以兩軀觀自在菩薩像南北標界東面而坐。聞諸耆舊曰。此菩薩像身沒不見佛法當盡。今南隅菩薩沒過胸臆矣。華嚴大疏云。菩提道場者。菩提云覺。卽能證大智圓明究竟也。場者證菩提之處也（文）西方因菩薩名金剛場。東方普賢（初發菩提心）於西方而成正覺。金剛道場菩薩者。卽是證菩提之處。其實行者自心。眞言行者初入灌頂受菩提心戒而修五相觀。卽是坐菩提場。實是金剛不可壞座。豈有隱沒乎。祕密法軌實可仰信矣。示現受用身者。是有相行者心外所見本尊故。所謂加持受用身非他受用身。故守護經云無量化佛。疏第一云。謂以身平等之密印。語平等之眞言。心平等之妙觀。爲方便故逮見加持受用身。如是加持受用身卽是毘盧遮那遍一切身。遍一切身者。卽是行者平等智身（文）古師解爲他受用身者不可。若是他受用何云如胡麻。他受用身豈有多身乎。亦豈爲細小身乎。咸作是言者。謂無量化佛異口同音告。正是警覺也。境界經云。各共同聲告菩薩言。略出經云。一切諸佛遍滿法界以彈指印令從座起。三摩地軌云。無數諸佛舒金色臂彈指而警作此告言（云云）善男子云何等者。云何兩字通冠於忍苦行已上。故略出經云。善男子無上正等菩提速宜現說。汝若一切如來眞實未能了知。云何堪忍能修一切苦行（文）今此文有二。云何證無上正等菩提是一也。云何不知一切如來眞實忍諸苦行是一也。一切如來眞實者。此位菩薩尚心外有相行。未知自心本初不生故云不知眞實。下云觀察自心三摩地。卽是眞實心也。大日經云。如是眞實心古佛所宣說（文）菩提心論引此文證三摩地菩提心。應知眞實者。自心所具正等覺心也。忍諸苦行者。忍謂堪忍。卽指釋迦尊六年苦行。如上引境界經。吉慶第八賛釋云。此時菩薩已到苦行源底。知無義利。受牧牛女人乳糜已。於河中澡浴。相好圓滿。爾時去佛道漸近有無量青萑之瑞（云云）涅槃第二十一（北本）云。捨至樹下。具修苦行滿足六年。如是苦行不能得成阿耨多羅三藐三菩提。爾時復到阿利羅跋提河中。受牧牛所奉乳糜。受已轉至菩提樹下。時一切義成就下。三行者起定請佛教示也。宋譯此文前有數語云。是故汝今於此應起勇悍之意成所作故。爾時一切義成就（云云）阿娑頗娜伽三摩地者。義訣云。此中云阿娑頗那伽者。阿之言無。娑頗那者識也。三摩地平等持也。伽者身也。應云無識身平等持也。入此定者能治攀緣散亂等障。故云不應動心及身支節。唇齒俱合兩目似開。息心攀緣勿令散亂也。問曰。入此定者有何利益。答曰。若內識散亂外塵所牽。識隨諸塵起種種妄見。隨見隨念卽爲無量諸垢之所纒縛。以是因緣淪溺生死。故以此定而止息之。又問曰。此定唯止識不起。不與世塵而相和合。如諸佛境界出世實相百千三昧出入自在。動不動等。入有不有。入無。不無。有無常一。一卽無量。無量卽一。而復熾然廣大建立。常住其中不礙不沒。如是智用勝妙功德。自他利行云何得之。答曰。前定門漸學大乘及小乘等。及於外道同由此定。小乘以之爲畢竟。外道不深。各各有異。漸學大乘者以爲方便。息攀緣故。若頓入者亦不由之。一切色塵爲佛事故。色相境界智所轉故。智性無礙無量用故。若怖於塵境愛樂空寂智無所用愚拙之深網也。如此之徒其類非一。或作聲聞。或爲外道。非哉可愍。痛惜之甚。是故佛說其智慧門。難解難入。一切聲聞辟支佛所不能知。若欲入者如下經中廣宣說耳（文）問。阿娑頗那伽三摩地者。與略出阿那婆那爲同異耶。答。阿那婆那唐云數息觀（是義翻也）阿那正翻云來。亦云入。婆那正翻云去。亦云出。是數息義也（華嚴大疏五十二云。梵語出息名爲安那。梵誤入息名爲般那那。是息義）阿娑頗那伽如前引義訣。兩異可見。瑜伽行者先用數息觀。次入無識身定也。如儀軌云。應結跏趺坐支節不動搖。拄舌於上齶止息令微細者是數息觀也。次云。諦觀諸法性皆由於自心。煩惱隨煩惱蘊界諸入等。皆如幻與焰。如乾闥婆城。亦如旋火輪。亦如空谷響。如是諦觀已。不見於身心。住寂滅平等究竟眞實智者。無識三摩地也。又略出第二（二十四）云。次須入觀止息出入息。初依瑜伽安那般那繫念修習。不動身軀。亦不動支分。名阿娑頗那伽法（云云）又瑜伽蓮花部念誦法（不空）云。若妄念多者應先數息數息法。從一息至七息。又從一至七相續不絕。心無攀緣卽不須數息。深入清淨無所有處。卽觀諸佛遍滿虛空（云云）今經且約正所觀但擧無識身定也。疏引義訣及聖位自判（云云）恐似不得意。義訣云頓入者。謂直入通達心證自心三摩地。故不由無識身定也。然諸軌多用此三摩地。約漸次證入義。謂三乘菩薩進入一乘。故檜尾軌指無識身定云三乘究竟位。又經云忍諸苦行卽是也。依大日疏三劫段。三乘能寄齊菩薩名他緣乘（卽今警覺位也）漸進入第三劫卽漸入也。又聖位所明。直指眞言門頓入五相觀。義門大異耳。今按總有四種警覺。一初劫警覺。菩提心論云。有定性者難可發生。要待劫限等滿方乃發生。若不定性者無論劫限。遇緣便迴心向大。從化城起以爲超三界。謂宿信佛故乃蒙諸佛菩薩加持力。而以方便發大心（云云）二第二劫警覺。卽今經及守護經等所說是也。三第三劫警覺。具如疏釋。禮一切如來下。正請教示也。云何修行者。對前云何忍諸苦行。而問起苦行若不成佛之法修行何法也。云何是眞實者。對前不知一切如來眞實而問起眞實法也。
　　如是說已至眞言。第三諸佛教示。此亦有二。當住觀察自心等者。對云何眞實問。謂示汝所具自心卽是眞實也。宋譯云。大士汝應觀察自心三摩地。如是所行是眞實忍。大日疏第一云。今眞言行者於發心時直觀自心實相了知本不生故。卽時人法戲論淨若虛空。成自然覺不由他悟。當知此觀復名頓悟法門也。又云。入佛智慧有無量方便門。今此宗直以淨菩提心爲門。若入此門卽是初入一切如來境界。以自性成就等者。對云何修行問。謂此經宗眞言爲門。超入淨菩提心故持誦眞言爲所修行故云也。自性成就眞言者。凡眞言中有●字●字等我義。皆名自性成就眞言。警發地神眞言終有𦵧也痕（我也）句。故名自然成就眞言。我謂內心大我。普賢圓因一切衆生本自成就無有闕減。故云自性成就也。自恣而誦者。略出云隨意念誦。宋譯云隨所樂而誦。南海寄歸傳云。鉢刺婆刺拏隨意義。又自恣義（文）解云。不論數限隨意而誦也。二卷教王經下（十七）云。端坐如儀則。應以金剛語。一千或一百隨意而念誦。若深釋者。入無識身定稱爲沈空。卽空縛也。故義訣云。愛樂空寂智愚拙之深網。今誦眞言卽色塵佛事。出入自在動不動等熾然廣大建立。故云自恣。猶如比丘九旬已滿稱爲自恣。此亦如是。從空定起自在轉故。其義卽同也。又●●●轉義易義（見光明眞言句義）前引涅槃六年苦行中云。河中洗浴受牧牛所奉乳味。受已轉至菩提樹下（文）。今此亦爾。行者從空定起轉誦眞言故云自恣。自恣卽轉義也。
　　從此已下正明五相觀。菩提心論云。次五相成身者。一是通達心。二是菩提心。三是金剛心。四是金剛身。五是證無上菩提。獲金剛堅固身也（文）按此相梵應是●●。第二十卷（二十二）廣明三密平等是洛叉畢云。如是三相平等住實相。是三落叉義也。身實相是一落叉。除一切身垢。語實相是二落叉。除一切語垢。意實相是第三落叉。除一切心垢。三垢除已三功德生。卽是分證如來功德也。又落叉是垛義。是標義。如文殊經中明。學射初雖遠垛後漸近之乃至任運中的。首楞嚴三昧亦爾。以是因緣名落叉也。復次身印口眞言意本尊卽是三行。差別不同卽是三相。卽此三相入阿字門故。離於三相一相平等。如是照見是三落叉義。落叉者見也。故云勿異。勿異者不得他觀也。復次前云三句義。謂菩提心爲種子卽因也。大悲爲根。方便爲究竟。從首至終皆明此三事。或自顯此三德。或爲成他三行。言三落叉卽與此相應也（文）是明三密平等是三落叉也。依此言之。五相卽五落叉也。五相差別卽是相義。入阿字門故離於五相一相平等。是爲見義（見道）卽是五智五佛三三昧也。又垛義者。五相觀門卽學射義。初從通達心漸漸近之。乃至佛身圓滿卽中的也。或可從地前三賢乃至十地漸漸近之。第十一地卽的中也。應知五相是落叉義也。初通達心者。心卽菩提心故亦云通達菩提心。通達者。謂見道也（前云無識身定當他緣乘。應知通達心卽入第三劫是見道也）指事（內山亮惠）云通達心（是通達本有菩提心。是見道位也）念誦結護（金智）擧此眞言畢云。此名內證無漏究竟至極悟入一切智海同於諸佛（云云）大乘入道章釋通達位云。通達者證會之義也。此位菩薩無漏智了證眞如故名通達位。卽唯識云。加行無間。此智生時體會眞如（述記體者通也。會者達也）此通達位卽是見道（述記卽在初地初入地心）唯識等云通達位者。謂菩薩所住見道。見道名者卽無漏智。照理名見。故唯識云。初明理故亦名見道。道遊履義。行人遊履超於極果。或通運義。通運行人至極果故名爲道（文）菩提心者。成身私記（覺超）云。質多心月清淨瑩徹懸在胸臆汗栗馱心間歟（云云）廣明二心相（文）此義恐不爾。非啻此經凡金剛頂部經軌中唯說質多不說汗栗馱。何故爾者。胎藏因曼荼羅故說●●心蓮花藏。金剛頂果曼荼羅故說●●月輪。此●●者。義卽●●同。其體俱指第九識。故義訣云。凡夫胸有干栗太心。有一肉團。體有八分。狀如蓮花。男仰女伏。觀爲妙法芬陀利華。金剛頂觀此肉團爲月。上觀八葉蓮花（文）應知菩提心者。指其言中質多言。通達此心稱云通達菩提心也。又如意輪及青頸軌等云。汝想心中所內惡字門以字徹於心（云云）解云。前所內惡字轉爲月輪云徹心。故理趣會軌云。瑜伽經所說誦此眞言。前所說內心惡字從字出無量赤光。右旋成日。眞言曰唵質多（云云）（是明金剛薩埵三昧故云成日也）菩提心論云。八葉白蓮一肘間。炳現阿字素光色。禪智俱入金剛縛。召入如來寂靜智。扶會阿字者。揩是決定觀之。當觀圓明淨識。若纔見者則名見眞勝義諦。若常見者則入菩薩初地。若轉增長則廓周法界量等虛空。卷舒自在當具一切智（文）解云。見眞勝義者。謂見道。常見者是修道也。應知前所內字轉成月輪。見此月輪云通達菩提心。故次經云我見自心形如月輪。月輪卽●●心也。問。質多者是慮知義。何爲第九識。答。約常途義如言可爾。今此宗有淺略深祕二種義門。稱第九識爲質多心。是深祕門。具如下辨。今對大日經明其位次。所謂初法明道也。疏釋云。法明者。以覺心本不生際。其心淨住。生大惠光明。普照無量法性。見諸佛所行之道。故云法明道也。又云。空性者。卽是自心等虛空性。上文無量如虛空。乃至正等覺顯現卽喩此心也（文）卽是見道位也。
　　●。●●。●。●。●●●●●。
　　唵（引一）質多鉢羅（二合）底（丁以切）微騰迦嚕弭（二）句義云。●●（心也）●●●●（通達也觀察也）●●●（我作也●●作也●●我也）總云。我通達自心也。解云。●●謂所通達心。所謂佛性也。●●●●能通達心。●●愛義觀義（見供養會笑菩薩眞言）修行義惠義（見解脫眞言）能通達心者惠也。亦卽修行也。無漏惠證眞如。共爲一體。卽是大染愛現法樂住。由此生大歡喜。故名爲歡喜地也。●●體與●●同。又●●明也。故具覺義明義。卽能通達惠。是以帶業聲云●也。●●我者。●字爲點以加●上則爲●字。本不生義。三身義。無見頂相義（智也）如來毫相義（功德也）又●心義我義。大日疏云。此宗辨義卽以心爲如來應正等覺。所謂內心之大我也。略出云。普賢法身遍一切。能爲世間自在主。又理趣經云。普賢菩薩一切我故。應知我者普賢大菩提心。卽是內心大我也。又●者謂如意珠也（具如第四疏釋）又普賢印名如意摩尼。故知●字大我卽是無障礙菩提心普賢圓明月輪。是此大我一切衆生本性成就。故此眞言名自性成就也。又此眞言有多名。蓮心軌云徹心明。指歸云通達本心。或云通達自心。境界經云法身求心眞言。微卽通達也。故云徹心。●●具本義自義。故云自心本心。又●●●我也。內心大我卽法身也。●●具求義。●●●求也（千文）故云法身求心也。又因辨。●●●●能通義者。諸佛境界經中（二紙）世尊如我解者。心心所法本來空寂。依何等法。求成佛道。諸佛告言。心心所法和合之時。自覺苦樂名自悟心。唯自能覺他所不悟。依止此心立菩提心（依●●心立菩提心可見）心地觀經第八（八紙）云。善男子。以是因緣服於空藥。除邪見已。自覺悟心能發菩提。此覺悟心卽菩提心。無有二相。善男子。自覺悟心有四種義。云何爲四。謂諸凡夫有二種心。諸佛菩薩有二種心。善男子。凡夫二心其相云何。一者眼識乃至意識。因緣自境。名自悟心。二者離於五根。心心所法和合緣境。名自悟心。善男子。如是二心能發菩提。善男子。賢聖二心其相云何。一者觀眞實理智。二者觀一切境智。善男子。如是四種名自悟心（文）解云。第一義謂根境識三種和合而緣自境。是通六識也。疏第十二（十紙）云。佛意又言。諸法盡猶心有。如人眼見色者。眼根與色對不能了知青黃赤白等。次眼識卽生不定之慮。此青黃耶。次意識卽分別分拆。言此是青黃赤白等種種衆相。當知但由心分別而有也（文）二者離於五根者。謂凡夫觀心。且如觀月輪是。故次經文云。善男子。凡夫所觀菩提心相。猶如清淨圓滿月輪於胸臆上明朗而住。欲速得不退轉者。在阿闌若及空寂室端身正念縛前金剛縛印。冥目觀察臆中明月。作是思惟。是滿月輪五十由旬無垢明淨內外澄徹最極青淨（云云）文中已云冥目觀察（●●●●義也）應知冥目者卽離五根心心所和合。意明唯第六識也。又賢聖二心中。初是根本智。次後得智也。根本者。謂無漏心初起正斷惑障證擇滅眞如理之智。唯會眞理。不緣有爲事境。故云觀眞實理智也。後得者。謂根本智後邊生。緣於有爲事境。了依他如幻智。故云觀一切境智也。今此通達心當初觀眞實智。此卽第八識。所謂如智證如也。前所引第十二疏次文云。次決定心歡喜說名內心處者（此心梵云只多。是應知心也。又次干栗太者。是處中心也）。
    如二乘入道。亦先須得決定心。此決定心卽三昧也。猶得決定心故心得悅樂。卽是內心自證現法之樂也。猶有定故卽生實知見。然三乘各有定。深淺不同。今此中意言。若能證此心處心中之心（此卽訶栗太）卽是如來大決定心（謂三昧也）猶有此定故得入阿字門（云云）證此心處心中之心者。卽如智證如。此眞言正明此義。是名自悟心。所謂心自證心。心自知心是也。自悟心者●●自也。●●悟也。●●心也。然安然菩提心義第八引心地觀經廣釋（云云）余所不肯。讀者簡之。又梵字次第云（大師）次通達菩提心●●●●●●●●（心）●●（通達）●●難量）●●●。按此眞言加●●●者是相傳說故。小野次第皆同此說。兒島和鏡亦加此明。然榮海次第云不用之無軌（云云）以軌無故云相傳說。何必皆悉依軌乎。夫阿字者菩提心體。入阿字門照見心性稱爲見道。疏第一擧聲聞見道而對明云。眞言門菩薩亦如是。初觀陰界入時。卽陰求心。離陰求心。皆不可得。相在亦不可得。
故卽時悟自心本不生際（入阿字門）於如來知見大菩提道中遠塵離垢得法眼淨（文）又祕密相經第一（施護譯）明通達心眞言畢云。復次頌曰。眞言圓滿大清淨。其猶虛空無垢翳。一切麁重悉蠲除。而復破遣邪分別。彼諸煩惱垢淨故。復如朗月見所生。諸佛功德聚無邊。悉入阿字等妙相。其相云何。所謂阿阿（引）壹翳嗢汚哩黎（引）哩黎（引）伊愛鄔奧暗惡。又明修菩提心眞言畢云。復次頌曰。隨此出生大悲心。普攝衆生諸所作。一切善法悉周圓。一切煩惱皆不著。月曼荼羅左右中。菩提心月爲第二。所有諸佛功德門。復入迦字等妙相。如是入已。乃與諸法影像相應。其相云何。所謂迦佉誐伽昂（鼻音輕呼）左蹉惹（仁左切）鄻（重呼）倪（倪也切輕呼）叱姹拏（尼轄切）嗏（重呼）拏（平聲輕呼）多他捺陀（重呼）那（輕呼）波頗末婆（重呼）摩（輕呼）耶囉羅嚩設沙薩乞叉。此等文字卽是菩提心月曼拏羅相（文）解云。通達心眞言是菩提心月體。故擧十六●●表月十六分。卽是普賢大菩提體。故頌云圓滿眞實大清淨等。次修菩提心明菩提心所具功德。故擧三十四字門以表其義。經結云。文字卽是菩提心。意明擧諸字門表菩提心體相也。依此言之。相傳說擧阿字門總表字輪菩提心義。阿字者是一切字根本。一切字門皆從阿字生故。故擧一阿字攝一切字也。
　　時菩薩白至隨染隨成。
　　釋曰。此明由誦眞言通達自心。此中有二。初明通達心。次明諸佛教示令進後位。是初也。我遍知已者。先總呈知見。我見自心者。別呈知見相。我者。眞言云●●●。見謂通達。眞言云●●●●。心卽●●形如月輪者。擧喩示所見相也。●●者。所證心體。說此爲月輪。此●●者與大日經所說●●同。所謂摩訶薩意處普賢大菩提心。月輪卽蓮花。故菩提心論云。凡夫心如合蓮花。佛心如滿月（文）五重結護及藏記云。佛心如開敷蓮花。應知月卽蓮花。名異體同也。第三（二十二）云。如眞言中有質多字。淺釋只名爲心。若作深釋。質謂遮字帶三昧聲也。遮是無遷變義。無遷變卽是佛性。佛性亦名般若波羅蜜。亦名首楞嚴三昧。是故定慧具足。多字是一切法如如解脫不可得義。若如是說心乃名妙極之語也。菩提心論云。令修行者於內心中觀日月輪。由作此觀照見本心堪然清淨猶如滿月光遍虛空無所分別。亦名無覺了。亦名淨法界。亦名實相般若波羅蜜海。能含種種無量珍寶三摩地。猶如滿月潔白分明。何者爲一切有情悉含普賢之心。我見自心形如月輪。何故以月輪爲喩。爲滿月圓明體則與菩提心相類（云云）解云。疏擧涅槃佛性有五名中之二種。以明此心具定慧。慧謂觀照般若。定卽實相般若也。故蓮心軌云。藏識本非染。清淨無瑕穢。由具福智故。自心如滿月（文）菩提心論擧三種名明此心具三德。無覺了般若也。淨法界解脫也。實相般若法身也。卽涅槃佛性三義也。是名三摩地菩提心。三摩地卽衆生自心。亦卽月輪也（●●月也）故禪要云。次應修三摩地。所言三摩地者更無別法。直是一切衆生自性清淨心。名爲大圓鏡智。上自諸佛下至蠢動悉是同等無有增減。但爲無明妄想客塵所覆。是故流轉生死不得作佛。又云。卽此自性清淨心以三義故猶如於月。一者自性清淨義。離貪欲垢故。二者清涼義。離瞋熱惱故。三光明義。離愚癡故。又月是四大所成究竟壞去。是以月世人共見取以爲喩令其悟入。行者久久作此觀。觀習成就不須延促。唯見明朗更無一物。亦不見身之與心。萬法不可得猶如虛空。亦莫作空解。以無念等故說如虛空。非謂空想。久久能熟。行住坐臥一切時處。作意與不作意任運相應無所罣礙。一切妄想貪瞋癡等一切煩惱。不假斷除自然不起。性常清淨。依此修習乃至成佛。唯是一道更無別理。此是諸佛菩薩內證之道。非諸二乘外道境界（文）應知三摩地者。卽●●心。其月三義卽與菩提心論三德同也。金剛頂說所證菩提心體（第九識）爲●●心。卽是佛性。佛性卽摩訶薩意處干栗太心蓮藏也。證於此心云我見自心。所謂如智證如也。華嚴大疏十九（下六九）云。眞諦三藏所翻決定藏論九識品云。第九阿摩羅識有二種。一者所緣卽是眞如。二者本覺卽眞如智。能緣卽不空如來藏。所緣卽空如來藏。若據通論此二並一眞如爲體。故起信一心二門生滅門中說本覺眞如門。體無二也（文）又第三劫疏云。以心實相智覺心之實相。境智皆是般若波羅蜜。故曰無境界。心實相智謂觀照般若（●●●●）心之實相卽實相般若●●。故云境智皆般若。卽是如智會如體無二也。第十二（十五）云。又此中云見者。非是有得見以無垢故卽能見（我見自心卽此見也）見卽是法界體也。如鏡淨故萬像自現。而不作如是分別。我能見彼。彼是所見。亦不分別去來之相。但緣合見耳（云云）然菩提心義第八（十三）釋通達心中引心地觀經自覺悟心文自釋云。又約第九識。第九淨識是所通達心。第六意識是能通達心。恐不得意。智者應知。一切如來下。次諸佛教示。令進後位。此中擧二喩以勸示也。心自性光明者。心是●●卽前所見月輪。此心本自具無量性功德。是云光明。起信論（三大章）云。復次眞如自體相者。一切凡夫聲聞緣覺菩薩諸佛無有增減。非前際生。非後際滅畢竟常恒（心自性）從本已來自性滿足一切功德。所謂自體有大智慧光明義故。遍照法界義故。眞實識知義故。自性清淨心義故。常樂我淨義故。清涼不變自在義故。具足如是過於恒沙不離不斷不異不思議佛法。乃至滿足無有所少義故。名爲如來藏。亦名如來法身（文光明）體大是心自性。相大卽光明也。又心自性阿字菩提心體。光明卽諸字輪（如前引祕密相經）諸字輪者。卽三十二相八十隨好（具如第十九釋）以此功德莊嚴法身。故法華云。微妙淨法身具相三十二（文）又諸字輪者。卽十力四無畏等無量佛法。守護經稱之云菩提心眷屬。眷屬卽莊嚴義。所謂曼荼羅無盡莊嚴也。第十四（十七）云。如上所說字輪欲表如來功德也。故佛於一一毛孔出妙音聲。遍於此界說是字輪甚深義。第十七（八丁）云。菩提心卽是如來正因（謂心王也）法謂心法。卽是一切地波羅蜜自在力等。以要言之。一切功德之法皆是也。此法皆是佛之眷屬。亦是菩提心之眷屬。如蓮花之有葉蕊也（文）應知光明卽是字輪無量性功德也。是此自性功德何緣證得。故次擧喩勸示也。遍修功用者。勸令修菩提行。自性功德由行顯發。猶如造世間事功用不息次第成立。功用卽功行故。宋譯云。猶如遍修功行隨作隨成（文）素衣喩見自心。謂已見圓明心月故。此心清淨無有垢穢。當以法界不思議色染成曼荼羅無盡莊嚴。故次擧染色喩。故宋譯云亦如白衣易成染色。此二種喩皆次眞言中義也。發菩提心者。上求下化二利之心。卽是大悲萬行故遍修功用。又●●覺也。●●種種色也。第十六（二紙）云。心名質多。質多者猶如衆綵莊嚴積聚。名爲質多。衆緣所成故卽是無有自性。又第六釋五色中云。以法界不思議色染衆生心同一淨菩提味（文）應智●●●●卽是淨菩提味淨。菩提味者。卽曼荼羅無盡莊嚴也。
    時一切如來至月輪形見。
    釋云。此第二修菩提心。文分爲四。初明說眞言所以。二正說眞言。三明眞言義。四呈悟心。是卽初也。修菩提心者。卽修道位也。指事云。修得菩提心卽修道位也。自觀喜地至第十法雲地也。入道章云。修習位者。亦開二種。此位菩薩而更進修無分別智。斷所餘障故名修習。唯識云。爲斷餘障證得轉依。復數修習無分別智。是以此位名修習也。二顯別名。又分爲二。初釋總地名。此修習位能爲依持生長之義故名爲地。唯識云。與所修行爲勝依持令得生長故名爲地（文）今此中意。此眞言正發菩提心義故。菩提心論云。若常見者則入菩薩初地（文）入初地者。卽入修道也。故檜尾決云證菩提心。梵字次第云。修發起卽是所謂證發心也。起信云。證發心者。徒淨心地乃至菩薩究竟地證何境界。所謂眞如。以依轉識說爲境界。而此證者無有境界。唯眞如智名爲法身（文）發心有淺深異。故此中總攝十地。故第三疏釋應發菩提心中云。當約一一地作深祕釋。乃至毘盧遮那始名無盡法界發心耳（文）爲令自性等者。正明所以。爲故二字第五轉聲。是所由義也。自性光明智者。指前通達心。●●自性也。●●光明也。●●心智也。卽所謂性功德也。豐盛者。卽增長義。故略出經云。本性清淨心增長智故。以本性成就密語應發菩提心。卽說密語。意明爲令前所見心本性功德豐盛增長故說此眞言也。菩提心論云。若轉漸增長則廓周法界量等虛空。又依仁王經。初地菩薩修百法明門。第二地修千法明門。乃至第十地修不可說不可說法明門。是云增長。疏第七（三十紙）釋到於修行地授不思議果中。廣明往見。
  　●。●●●●。●。●。●●●。
　　唵（引一）菩提質多（二）畝怛波（二合）娜夜弭（三）。
　　句義云。●●（覺也）●●（心也）●●●（發生也）●●（我今也）總云我今發生菩提心。解云。覺謂本覺。所證菩提也。心謂能證。故此心地帶於業聲。簡前徹心明所證心也。●●●中●第五聲。合上●字而成業聲。故略出經云質儋欝多波陀。是能求心故加業聲也。●●●發起也。證也。故略出云發菩提心密語。蓮心軌云證發心眞言。菩提心義（潜眞）云。求覺之心名菩提者。六合釋中何釋意耶。答文云。發求菩提之心名菩提心。依主釋也。以此性成至發菩提心。第三明眞言義。此性成就眞言者。總指眞言別指句中●●●義也。令發菩提心等者。其義可知。時彼菩薩至月輪形見。第四呈自所悟也。如彼月輪者。擧世月輪以爲喩也。故宋譯云。如其所有淨月輪（文）我亦如月輪等。高麗本作我亦如是。今本恐脫。此月形者。謂所見心月輪。故宋譯云。我亦如是得見自心淨月輪相。言如世月輪我見自心亦復如是清淨無垢。蓮心軌云。復白諸世尊。我以見自心。清淨如滿月。離諸煩惱垢。能執所執等。略出經云。誦此語時應結金剛縛契。以此密語。卽想彼月輪極清淨堅牢大福德所成。於佛性菩提從所生形狀如月輪澄靜。清淨無諸垢穢。諸佛及佛子稱名菩提心。既見智所成月。卽以心啓告顯發於諸如來。世尊我見彼月輪極清淨（文）金剛縛印者。文殊五字陀羅尼云月掌。應知縛卽月輪。金剛縛眞言云●●●●（文）●●者所謂菩提座現。菩提座現者卽菩提心顯現。今云見心月圓明相。卽是菩提座現故用縛印也。
　　一切如來告言等。
　　釋云。此第三成金剛心。境界經云堅固菩提心。指事云證金剛心。金剛喩定初也（仁王青龍記云。於等覺位有初後二位。具如下辨）今云。此正金剛喩定現前位（花嚴等所謂受識三昧）卽智度所明三種金剛中金剛三昧。論四十七（十八）云。金剛三昧者。能破一切諸法。入無餘涅槃。更不受有。譬如眞金剛能破諸山令滅盡無餘（文）第六釋等覺三昧云。此是究竟發菩提心。於一切三昧道中最爲牢強精進。進入佛道。故云住佛地三昧道也（文）究竟發心者。對初地乃至第十地。牢強精進者。正是獲得齊等金剛堅固義也。文分爲三。初明如來教示二正說眞言。三菩薩呈所見。初中云汝已發等者。指上發菩提心。三世諸佛皆發此心。明佛佛道同故云一切如來。普賢心者。卽菩提心也。意爲令前發菩提心得金剛堅固故。次說此眞言。若論其位則等覺位也。獲得下。正明教示。獲得齊等者。謂等覺位也。金剛堅固。正指佛果。齊等佛果卽等覺也。菩提心論明佛身圓滿云。五證無上菩提獲金剛堅固身也。住此一切如來等者。所謂究竟發菩提心。第六云。復次祕密主。一生補處菩薩住佛地三昧道。離造作知世間相。住於業地。堅住佛地者。此是最上灌頂位。故先明之（文）此中亦爾。住於業地故云善住等。此一切如來等者。正是究竟發心也。宋譯云。如善所行以一切如來自普賢心出生堅固成所作因。成所作因者。卽是業地。第六云。住於業地梵音質言之當云作地。卽是學如來金剛事業。皆得善巧。瓔珞亦云入重玄門學佛威儀也。於自心月輪等者。次正說眞言。於中是先示誦持眞言軌法也。於自心月輪者。前所證心月輪。於此月輪上思惟金剛形。意爲前所證菩提心堅固也。故蓮心軌云。菩提爲堅固。復授心眞言（云云）此金剛者謂五股也。略出云。汝應善修習此一切如來普賢之心堅牢故。於自心月輪中想金剛杵形像。純金剛色具放光焰。卽是無垢清淨佛智。又想其杵具五叉股。持誦師承一切佛旨。以其五叉股契想置其杵中而誦密語（文）。
　　五股金剛表清淨佛智。卽是所謂金剛三昧。今成此佛智故云成金剛心。心卽智也。故前云自性光明心智。卽身義云。心則識智也
　　●。●●。●●。
　　唵（引一）底瑟姹（二合）嚩曰囉（二合二）。
　　句義云。●●（安住也）。●●（金剛也）。總云安住金剛也。解云。於月輪上安金剛故云安住金剛。又●●●云成就故（見第九所釋如來舌眞言釋）亦名成金剛也。卽表安住等覺位金剛三昧也。又因位成滿故云成就也。又●●者加持義出現義。卽是金剛三昧現前也。菩薩白言者。此第三呈所見。如文可知。境界經云。爾時菩薩依前觀照而白佛言。我今已見。佛言云何爲見。菩薩答言。見滿月中五股金剛一切煩惱悉皆摧碎。如銷黃金其色煥然。如是智慧最爲第一。卽是諸佛一生不滅金剛之身（云云）此文正與論金剛三昧同也。然略出經。此次出廣歛二金剛。是三十卷第七所說。教授大印智法四種明中第二三也（按於四無量心前出此四明。恐是四禪眞言三摩地蓮心二軌不出此明）梵字軌亦出此二明。故行用次第皆用此義。又菩提心論云卷舒自在。亦卽此明義也。十地得十自在中。第十地法自在亦是也。然觀自在王（金智禪）軌及千手軌（不空）以此二明如次爲證金剛身及佛身圓滿眞言。此是西天異說也。
　　一切如來至如來爲自身。
　　釋曰。此第四證金剛身也。指事云證金剛身金剛喩定終也。仁王青龍疏下（二ノ四二）云。經善男子金剛三昧現在前時。而亦未能等無等等。解曰。然於等覺有初後位。此後位也。謂此菩薩住第四禪大自在天宮有妙淨土。如佛地論第一云。十地菩薩自心所變淨土有二。若第八識所變淨土。是有漏識相分攝故。雖無漏善力所資薰其相淨妙。是苦諦攝。若隨後得無漏心變淨土影像。是無漏故從無漏善種子而生。體是無漏道諦所攝。居此土中所修學者。如瓔珞經云。等覺菩薩以大願力。住壽百劫修千三昧。千劫學佛威儀。萬劫學佛化現也。自此已前明等覺位所修行也。將成正覺起金剛三昧者。如十地論第十二華嚴三十九皆云。菩薩摩訶薩入受職位已。得百萬阿僧祇三昧皆現在前。其最後三昧名受一切智勝職位。此三昧現有大寶蓮花忽然出生。其花廣大量等百萬二千大千世界。以衆妙寶間錯莊嚴超過一切世界境界。出世善根之所生起。恒放光明普照法界三千大千世界微塵數蓮花以爲眷屬。爾時菩薩其身殊妙坐此花座。身相大小正相稱可。無量菩薩以爲眷屬。各坐其餘蓮花之上。周匝圍繞。一一各得百萬三昧。向大菩薩一心瞻仰。此大菩薩并其眷屬所有光明及以言者。普皆充滿十方法界。一切世界咸悉震動。惡趣休息。國土嚴淨。同行菩薩靡不來集。乃至爾時諸佛及諸菩薩知某世界某菩薩摩訶薩到受職位。彼諸菩薩皆來觀察。卽各獲得十千三昧。一切諸佛眉間出光普照十方一切世界。右繞十匝示現佛事。而來至此菩薩會上。周匝右繞示現種種莊嚴事已。從大菩薩頂上而入。得先未得百萬三昧名爲已得受職之位。如轉輪王所生太子。母是正后。身相具足。王令太子坐白衆寶妙金之座。網幔幢幡散花奏樂。取四大海水置金瓶內。王執此瓶灌太子頂。是時卽名受王職位。廣如彼故。然金剛三昧現前時者。卽前經云得先未得百萬三昧中最後三昧也。依此勝定起無間道斷微細障（文）解云。青龍所謂前位者。指等覺修行。所謂千劫學佛威儀等是。其後位者。金剛三昧現在前位。所謂百萬三昧中最後三昧也。依青龍及華嚴疏等。金剛三昧現前卽受職位。體無別位。然今別爲二。成金剛心是金剛三昧。證金剛心卽受職位故。於此中而明灌頂。經文分明應思之。若爾指事以前後位而分別者。恐非經意矣。又境界經云。復次瑜伽行者自觀我身金剛薩埵。并復結印持念眞言（金剛薩埵卽是毘盧遮那如來變化身）如諸化佛告菩薩言。善男子。復有如金剛眞言曰（云云）卽是。所謂如金剛三昧。智度論四十七云。如金剛三昧者。能破一切煩惱結使無有遺餘。譬如釋提桓因手執金剛破阿修羅軍。卽是學人末後心。從是心次第三種菩提。聲聞菩提。辟支佛菩提。佛無上菩提（文）解云。是菩薩最後心故。從此進至無上菩提也。文分爲三。初明諸佛告言。次正說眞言。後明眞言義。是卽初也。令堅固一切如來等者（明藏本作金剛心心字恐衍）指前安住金剛云一切如來普賢心金剛。言爲令彼堅固故說此眞言也。宋譯云。諸如來言。汝堅固此一切如來大普賢心眞實金剛。說是大明。解云。大普賢心者。卽等覺地也。眞實金剛者。指前眞言。眞實謂三密。故守護經云三密眞實。普賢三密堅固不可破毀猶如金剛。故云眞實金剛。五股杵者。卽是三密金剛也。
　　●。●●。●●●。
    唵（引一）嚩曰囉（二合引）怛麼俱（引）唅。
　　句義云。●●（金剛也）●●●（我身也。●引點●也。合次句●●●身也●字點●也。●●我也）。總云我是金剛身也。解云。金剛身者。謂金剛薩埵也。故境界經云。瑜伽者自觀我身金剛薩埵（文）金剛薩埵者。卽是等覺灌頂位也。理趣釋云。金剛手菩薩者。此菩薩本是普賢。從毘盧遮那佛二手掌親受五智金剛杵。卽與灌頂。名之金剛手（文）略出經眞言云。唵涅哩荼底瑟吒跋折羅。是三十卷第七所說四種明中第四明也。彼經云。堅固所作遍一切三摩地智卽安立（文）●●堅固義也。言令前安住金剛堅固也。所有遍滿下。三明眞言義。此亦有二。初正明眞言義也。言遍虛空諸佛皆悉入金剛薩埵身唯爲一身。堅固義故亦云堅固薩埵。眞言云我是金剛身是也。所謂遍滿等者。前所謂遍虛空界油麻佛身是也。其油麻佛者。五佛及無盡無餘佛故云一切如來。故境界經云。觀五方諸佛菩薩及其眷屬入自身中（文）一一諸佛身口意密皆至第一實際妙極之境。身等於語語等於心。猶如大海遍一切處同一鹹味。故云金剛界。金剛界者。第一實際不二平等義也。以一切如來加持者。謂諸佛加持護念也。釋入薩埵等者。前見心外遍空諸佛。今證金剛身故轉爲自身。故云悉入。第三劫疏云。以行者得此心時卽知釋迦牟尼淨土不毀。見佛壽量長遠本地之身與上行等。從地誦出菩薩同會一處。修對治道者雖迹隣補處然不識一人。是故此事名爲祕密（文）卽此義也。諸佛境界經云。爾時菩薩依前觀之白佛言。我今已見。佛言云何已見。白言我身已成金剛薩埵。頭上寶冠有五化佛。手執金剛以爲法主。利益安樂一切衆生（云云）頭上寶冠有五化佛等。此明寶冠灌頂。對今名號灌頂。應併思矣。則一切如來下。次明灌頂也。問。前云薩埵金剛。今云一切義成就。爲何異耶。答。前明眞言義故云薩埵金剛。證金剛身卽是薩埵金剛故。是明五相觀行者入灌頂位故云一切義成就。前明警覺中云。於一切義成就菩薩坐菩提道場。卽是五相觀行者也。以金剛名等者。正明灌頂。所謂名號灌頂。仁王陀羅尼釋云。如三藏所持梵本金剛頂經說。有五種灌頂。所謂寶冠印契以水光明及以名號（文）。
　　號金剛界者。宋譯云。立祕密號號金剛界（文）言前云一切如來身口意金剛界悉入薩埵金剛。一切如來者。五佛及無盡莊嚴塵數佛故。卽是金剛界大曼荼羅。大曼荼羅諸尊入自身故卽爲曼荼羅身故稱云金剛界。胎藏灌頂亦與此同。疏第八云。卽持寶瓶徐遶漫荼羅三匝已。復更如法加持至弟子所。先用囉字爲火。焚燒其身悉成灰已。方用四瓶次第灌之。灌已觀此灰中作嚩字門。其色純白。從此出生五字。所謂阿鑁囕𤙖欠。持其五字輪。次觀暗字在其頂上。轉成中胎藏。又從此字生三重光焰。一重遍遶咽上。隨所照及之處諸尊隨現卽成第一院漫荼羅。次一重光遍遶心上。諸尊隨現成第二重漫荼羅。次一重光遍遶臍上。諸尊隨現成第三重漫荼羅。爾時弟子都成漫荼羅身。若更深釋卽是普門法界身（文）此理漫荼羅等故云法界身。金剛界者卽智之稱也。金剛界灌頂時者。宋譯云。卽以金剛大灌頂法而爲灌頂。時金剛界菩薩等者。第三菩薩呈所見也。既受灌頂故稱云金剛界菩薩也。我見一切如來等者。謂自身卽爲曼荼羅身也。三摩地軌云。應當知自身卽爲金剛界。自身爲金剛堅實無傾壞。問。前云金剛心。今云身者。謂前眞言明月輪上安五𦙶金剛。五股杵者。表五佛及三十七智。智卽是心。故云金剛心。卽是金剛三昧現前。華嚴大疏三十九釋其最後三昧名受一切智勝職位文云。一切智者。佛無分別智也。論經重言智者。兼後得智。二智平等名受位也（文）受職二智卽金剛三昧。故青龍云。金剛三昧現前時者。卽前經云得先未得百萬三昧中最後三昧也（文）彼顯略故說金剛三昧。今祕密故云五股金剛。卽是表金剛三昧也。今此眞言明入灌頂位爲曼荼羅身故云金剛身。金剛身者卽金剛界也。
　　一切如來至薩埵金剛中。
　　釋曰。此第五明佛身圓滿也。指事云。佛身圓滿（佛德悉周備等同十方覺者故。以此位名等覺位也。是自佛圓滿位也。又義云妙覺位也。文）今取妙覺義故菩提心論云。五是證無上菩提獲金剛堅固身也。三摩地軌云。以證心清淨。自見身爲佛。衆相皆圓滿。卽證薩婆若（文）文分爲五。初明諸佛教示。二正說眞言。三演眞言義。四菩薩請加持。五明諸佛加持。一切如來等者。是初也。是故者。踏上起下。上云我見一切如來爲自身。指此云也。摩訶薩一切薩埵等者。宋譯云。諸如來言。大士薩埵金剛諸相具足（文）今對此文。一切薩埵之一切恐是衍。解云。摩訶薩者。嘆德標呼。薩埵金剛。正指所具人。具一切形者。明所具德。上云我見一切如來爲自身。自身爲曼荼羅身故云具一切形。觀自身佛形者。卽前所入身中諸尊也。宋譯云。如理觀諸佛影像（文）是此諸尊行者所具心王心所故云自身佛。非是心外有相觀。故宋譯云如理。此等諸尊顯現稱爲成佛也。又觀自身佛形者。卽等覺大空三昧。依此觀行次入佛地故。對次證自身如來云觀。意明尚隔一生也。第六云。迄至第十地滿足未至第十一地。爾時從一實境界具足發生一切莊嚴。唯少如來一位未得證知。更有一轉法性生卽補佛處。故名一生補處。又云。堅住佛地卽是於如來地堅固不動名之爲住。與前住字義殊。如人渴乏求水已經歷多時忽得覩見清涼池。中間更無障礙。但一心進趣無復異緣。是名補處三昧道。已到清涼池希願盡息。亦爲佛地。故雖同名大空定而義有差別也.以此自性成就等者。此眞言亦有我義故名自性成就也。境界經云。善男子有同三世諸佛眞言。卽是眞言中義也。菩提心論云。其圓明則普賢身也。亦是普賢心也。與十方諸佛同之。亦乃三世修行證有前後。及達悟已無去來今。凡夫心如合蓮花。佛心如滿月。此觀若成十方國土。若淨若穢。六道含識三乘行位及三世國土成壞衆生業差別。菩薩因地行相。三世諸佛悉於中現。證本尊身。滿足普賢一切行願。大毘盧遮那經云。如是眞實心故佛所宣說。卽此義也。
　　●。●●●●●●●●。●。●●。
    唵（引一）也他薩嚩怛他誐多（二）薩怛（二合）他唅（三）。
　　句義云。●●（如也）●●（一切也）●●●●（如來也）●●●（我亦如是也）總云如一切如來我亦如是。解云。心佛顯現無盡眷屬圍繞莊嚴稱爲成佛。是諸佛道同故云如一切如來今亦如是。古佛今佛其義不異也。境界經云。爾時菩薩依前觀之白言。已見。云何見之。答言。三世諸佛及其眷屬微塵菩薩無數天龍。從十方世界入於我身如五方色。青黃赤白及雜色。是五方佛入我身中具三眞實總成我體。乃至又作此想。三身妙果併三眞實我身之中皆得圓滿。如是念念常觀。作此觀已習彼眞言。復作是念。如斯觀門是佛境界。我今始覺知心清淨。見身作佛衆相圓滿得成菩提（此文委悉於中。是約今日行者觀想。今經直明成佛。此義雖異大意同耳）。
　　作是言已至自身如來。
　　釋曰。第三明眞言義也。現證自身如來者。前諸佛勸示云。觀自身形誦此眞言。菩薩聞已如理觀想且誦眞言故。卽今現證自身如來。卽是眞言義也。眞言云我亦如是者。如諸佛證悟我亦證自身如來也。其義可見。宋譯云。以一切如來卽是己身將成正覺。向一切如來遍頂禮已作是白言。意明蒙加持已具足五智而方成佛。今正請加持時故云將成正覺等。兩文義少異耳。
　　盡禮一切至菩提堅固。
　　釋曰。第四請加持也。令此現證等者。明請加持本意。言爲令所證菩提金剛堅固故請加持也。宋譯云。唯願世尊一切如來加持於我。我所現成正等正覺令得堅固一切所作。
　　作是語已至薩埵金剛中。
　　釋曰。第五明諸佛加持也。是卽當諸軌中諸佛加持也。三摩地軌云。定中遍禮佛。願加持堅固。一切諸佛聞。金剛界言已。盡入金剛中。便說金剛心。唵（一）薩婆怛他蘖多（引二）鼻三菩提（三）涅里（二合）荼（四）麼折囉（二合）底瑟姹（二合五）諸佛大名稱。纔說是明已。等覺金剛界。便證眞實智。時彼諸如來。加持堅固已。還從金剛出。普住於虛空。行者作是念。已證金剛定。便具薩婆苦。我成正等覺（依此文意。佛身圓滿爲等覺位。卽指事所謂初一義也）一切如來者。謂能加持佛。金剛界如來者。卽所加持佛。前在灌頂位故云金剛薩埵。今已現證自身如來故。改號云金剛界如來。卽毘盧遮那之異名也。彼薩埵金剛者（宋譯無彼字）卽行者本名。一切行者皆金剛薩埵故。諸佛入身中卽是加持義。故上云以一切如來加持悉入於薩埵金剛。又●●與●●通同故。●●卽心月輪。一切諸佛入心月輪云薩埵金剛。前引菩提心論云。此觀若成十方國土乃至三世諸佛於中而現。卽是也。
　　時世尊至正遍知。
　　釋曰。此明由諸佛加持故圓滿四智具足三號也。是當蓮心軌等所說四如來三昧耶印契。文云。次結四如來三昧耶印契。各以本眞言而用加持身。不動佛於心。寶生尊於額。無量壽於喉。不空成就頂。眞言曰（云云）三摩地軌云。爲令入佛地故當結金剛三昧耶（云云）（此軌唯出阿閦印言餘三尊不出也）。世尊者。先嘆德也。金剛界如來者。宋譯云爾時具德金剛菩薩（文）按前已云金剛界如來。今云菩薩恐是寫誤。現證等覺。梵云●●●●●。是能證智也。理趣分疏云。現等覺門者。現謂顯現。現前明了親證之義。等者遍義覺謂照義。此意卽顯無分別智明了親能遍照法性。現等覺體卽無分別智（文）一切如來平等者。是所證智。所謂金剛平等智。卽是大圓鏡智也。理趣經云。所謂金剛平等現等覺以大菩提金剛堅固故（文）諸佛皆具此智故云一切如來（下皆准知）平等智者。宋譯明南方智中云金剛平等智。今經梵本恐脫金剛兩字。平等之言通四智在。諸佛等具故云平等。若無金剛語何緣成東方智。應思之。又解。上明上方智云殊勝三昧耶智。今翻云平等智。卽是東方菩提心戒也。復解爲正。聖位經亦云證得一切如來平等智故。宋譯云。一切如來平等智現成正覺已（文）然疏現證等覺爲法界智。一切如來平等智爲大圓鏡。恐是不可。何者理趣經及出生義。現等覺言皆通四智。何爲中智。又宋譯迴在于平等智下。豈是法界智乎。又此中明具四智。諸軌說分明。何云具五智乎。入一切如來智者。謂平等性智也。一切如來如前。平等智者。謂平等性智。三昧耶者曼荼羅之異名（見理趣釋）入曼荼羅者。卽入灌頂義也。故上云獲得一切如來寶冠三界法王灌頂也。是灌頂智故云入。對上現等覺其異可知。宋譯云。卽入一切如來金剛平等最上智印三昧。聖位亦云。卽入一切如來金剛平等智三昧耶。證一切如來法平等智等者。謂成妙觀察智也。理趣經云。法平等現等覺以大菩提自性清淨故（文）證得一切法本性清淨故。稱西方智云法智。卽妙觀察智。是成菩提三昧故云證。對入之言。其異可知。宋譯全同。則成一切下。謂成成所作智也。此智無分別爲自性故云平等自性。平等卽無分別義故。大樂經云。一切業平等現等覺。以大菩提一切分別無分別性故（文）謂不分別淨妙國土及雜染世間任運無功用無分別能作佛事生事。是云平等自性已上三智皆自證故但云智。是化他故顯其智用云光明智藏。灌頂光眞言。北方句云●●（此云光明）●●卽字輪。所謂遍光遍照。字輪卽諸佛法財。藏梵云●●。流出爲義。謂流出無量法財。猶如大寶藏流出資財無有窮盡。卽是北方羯磨智大寂中之事業也。宋譯經無藏字。如來應具正遍智者。宋譯云。是故成滿如來應供正等正覺。此經梵本恐有闕脫。言由四佛加持故佛身圓滿具足三號。故踏上諸佛加持義云是故也。劫初物名皆具千名。後略爲十名。亦略爲三名。今擧三名卽此義也。具如上辨。三名義如大日疏釋恐繁不引。
　　時一切如來至毘首羯磨。
　　釋曰。已上明自受用成覺自證圓滿。理趣釋第二段云。於色界頂第四禪色究竟天成等正覺。又大日疏所謂菩提實義也。從此已下明自證已滿現他受用身而赴化他。所謂成佛外迹也。此中有二。是初明欲至須彌頂轉法輪故先流出四大輪。理趣釋第二章釋●字畢云。此四字是毘盧遮那自覺聖智四種智解脫（如上所明成四智是也）外現四大轉輪王菩薩。所謂第一金剛薩埵。第二金剛寶菩薩。第三金剛法菩薩。第四金剛羯磨菩薩是也（文）又第三段云。於須彌頂三十三天金剛峯樓閣中毘盧遮那佛轉法輪。輪有四種所謂金剛輪寶輪法輪羯磨輪（文）應知今所流出四菩薩卽四大轉輪王也。時一切如來者。前所入薩埵金剛中能加持佛。已加持竟。亦流出四大輪故云時一切如來疏云。前入薩埵今始出故云復。此釋恐不解此中意。今云。出者。明從金輪而出寶輪。其義大異。又前云入者。且約始覺。故境界經。我今始覺心清淨見身作佛。始覺既成。無複出理。應思之。又云復得。但是語之辭。故宋譯云卽。又宋譯云薩埵金剛中。准上文今亦當有中字耳。今此四菩薩次第相生。謂從金剛薩埵出虛空藏。由空藏灌頂發生法智。由法智安立羯磨智。故聖位經。除去以字云一切如來從薩埵金剛出虛空藏大摩尼寶。以灌其頂令發生觀自在法王智。安立一切如來毘首羯磨善巧智（文）上三菩薩自證眞諦。第四業智化他俗諦。故云安立。安立卽俗諦也。一切如來薩埵金剛者。已蒙加持具四智故云一切如來薩埵金剛。意明五智圓滿也。
　　由此往詣至四方而坐。
　　釋曰。次明須彌頂轉法輪也。文分爲三。初明往詣須彌。二明中央如來坐師子座。三演四方如來坐各各座。是卽初也。然疏依聖位。科文。經意與聖位不同。至文當悉。今成佛處正是色究竟天。內成五智外流出四大轉輪王。自證化他圓滿成就。由此卽往須彌盧頂而轉法輪。利益有情故云由此往詣。夫須彌者。三世諸佛說法之處。境界經第一云。時薄伽梵住妙高山頂三十三天帝釋宮中摩訶摩尼最勝樓閣三世諸佛常說法處。其地柔軟如兜羅綿白玉所成也。色如珂雪。有妙樓閣七寶莊嚴（云云）。義訣云。想鉢羅（二合）吽鑁等三字放雜寶色光成妙顯山（舊云妙高）名堅勝法界座種也（其相如經說）今人共號爲須彌座者。從此立名。非是須彌盧山四寶所成者。此妙座高顯猶如彼山。故以喩之。山有八面面各有門。於中空同八大菩薩常所居宮也。而諸菩薩各據一面而演說法。於其室內乃有十方諸佛微塵大會（云云）今按須彌者。大菩提心不動搖義。卽一切衆生心月輪也。謂之堅勝法界座（●堅也。●勝也。●法界也）●●與●●（月也）體同。卽心月輪也。又●愛著義。●是我義。一切衆生著我當相。卽是普賢大菩提心圓明月輪（境界經云。白玉所成色如珂雪。應思之）是云三世諸佛說法處。又●●卽●●●菩提心也。禪要云。三摩地者。更無別法。直但是衆生自心也（云云）菩提心論三摩地段。廣明三十七尊流出相。卽是本具三十七尊。所謂三十七尊住心城是也。又須彌頂三十三天加四天王卽成三十七。應知須彌卽是衆生心也。覺心本不生稱云成佛。佛與衆生迷悟雖異本是一心。佛雖覺心衆生尚迷。衆生未淨。諸佛法界亦未純淨。是以從本不生際赴差別之境。是云往詣。卽是差無差不二而論往詣耳。金剛摩尼等者。義訣云又想鑁等五字者。謂於臺上以此五字上隨位而安布之。五字放光和合共成四方大殿。於大殿中隨於字位結成五峯樓閣。名爲五峯大殿也（文）今云。此卽衆生所具四智也。金剛者。●字卽東方金剛智也。摩尼者。●字卽南方寶智也。寶峯者。●字是西方法部功德法門。峯云●●。與●●（功德）通同。彌陀賛云。麼護麌拏（上）囉怛曩（二合大功德寶也）卽是也。樓閣者。●字北方業智。虛空庫眞言亦名樓閣眞言。卽是羯磨智也。合此四智而爲中智。卽●字法界塔。故義訣云。想●等五字。●字總故。法界塔者。卽是金剛摩尼寶峯樓閣之總名也。至已等下。二明中央佛安住師子座也。金剛界如來者。一切義成就菩薩。五智圓滿故云金剛界如來。卽毘盧遮那之異稱也。以一切如來加持等者。宋譯云得一切如來加持已。解云。一切如來前所入身中虛空遍法界諸佛。是能加尊。此等諸佛加持始覺金剛界如來。故云得一切如來所加持已。然聖位云。於是毘盧遮那加持一切如來（文）與今經其義大異。然疏依聖位以解此文。恐不當也。於一切如來師子座等者。宋譯云。於一切如來師子座中隨諸方面如理安住。解云。師子座者。是中央金剛界如來座。中央總具五智故云一切如來師子座也。略出經云。於如來部輪中想三種子。中央想心字。其字左右想阿（引聲）字。以此三字成就天之微妙四面方等師子座。義訣云。於五座中。鑁字輪中種子所變成師子座者。師子者。諸獸中王。於諸獸中遊行無畏故。盧舍那佛亦復如是。諸法之王。於諸法中變化無礙故。是故據師子座也。一切面安立者。一切面者謂四方也。故宋譯云隨諸方面。略出經第一（十五）云。又想四面毘盧遮那。以諸如來眞實所持之身。及以如上所說一切如來師子之座而座。義訣云。卽於師子座上月輪中。想有四面毘盧遮那以諸如來所持之身坐彼座上（文）又云。初云四面毘盧遮那者。釋曰。所謂鑁字輪鑁字輪中法身如來四面圓滿向四方作三昧相也。是四面大日故云一切面安立。夫四面者。以事表理。面及以門俱云●●。四面卽四門。所謂●●●●因行證入四門。中央總具四智故稱云四面毘盧遮那。第十一疏釋四阿正等覺眞言云。聲門者。所出聲處名爲門。此聲門卽是阿等四字也。以從此阿字而出聲故名門也。乃至從如來心出此平等妙音。分爲四處。如從無熱大池生四大河流注無竭。此眞言依處亦如是。以一妙音能表無盡法界。展轉相生無有窮已。此四處者。謂四字四德四色四與願也。從法佛性心四德開敷。此中以事表理（云云）應知四面者。卽表四德開敷。從四門出聲遍滿法界而爲佛事也。又藏品帝釋眞言釋云。釋迦是百福德義。以因中曾百度修福。所謂一百遍作大無遮施會。普施衆生故得成此勝生。又第十七云。帝釋因百施得成也。百度開四門廣施也。釋是百。迦落是勇施也（文）解云。四阿爲門。從此之門流出百字輪無盡法財施諸衆生。云百度開四門廣施。今四面毘盧遮那於須彌頂轉法輪者。卽是開四門廣施也。智者深思。安立者。卽安住也。寶樓閣經下（八紙）眞言中。地瑟姹（二合）牟梨經云建立（建立亦云安立）。●●亦云住（千文）應知安立卽安住也。然聖位云施設四方座師子座。與今經大異。疏依聖位科云二明施設諸方座。恐不得經意耳。時不動如來等。三明四方如來坐各各座。一切如來者。指上四佛云一切如來。故宋譯云。爾時不動如來乃至不空成就如來。是諸如來（文）此四方佛。依聖位等卽他受用身。聖位云。毘盧遮那佛於內心證自受用四智。外令十地滿足菩薩他受用故。從四智中流出四佛。各住本方坐本座。菩提心論云。於是印成法界體性中（四面大日）流出四佛也。以一切如來等者。一切如來謂能加佛。卽上四面大日也。自身者。如上所列四方如來。是所加體也。言加持四佛令坐各各方面座也。華嚴大疏第六（十三）釋云。何是諸佛加持文云。佛加持者。謂佛勝力任持令有所作。鈔然不出三類。一如加持化身及舍利等。二如加耆域入火不燒等。三如加非情作佛事等。此與神通寛陿不同。謂六通中唯神境一有加持故。今此加持卽是神力（文）此中加持亦當准知。如來神力加持四佛。令有化他之所作也。聖位云。不動如來乃至不空成就如來。復加持毘盧遮那佛。與今經其義大異。然疏依聖位解云。此三明四佛加持大日。前既蒙加持故今獻答謝（文）非今經意。智者應知。婆伽梵下。正明坐各各方座也。婆伽梵者。先嘆佛德。宋譯云世尊。然前云具德金剛界大菩薩。前後異。翻譯者有意。何者釋迦牟尼者。爲調伏世間外道故現八相成道。故以世尊嘆也。疏云。三方如來稱婆伽梵。北方。不空號爲釋迦（云云）此解難依。讀者可簡。釋迦牟尼如來者。今是於須彌頂轉法輪故。四佛皆入釋迦三昧也。宋譯云。乃至不空成就如來成一切如來所加持身。一切平等善通達故。向一切方普遍觀察。於其四方隨方而坐。此文甚明。以四佛入釋迦三昧。故云成一切如來所加持身也。又理趣經。於第二章明色究竟天自受用成覺。次第三段明毘盧遮那於須彌頂轉四大法輪。其四種輪攝二輪中。所謂正法輪教令輪。正法輪者卽釋迦身。而今四佛入正法輪三昧。故云以釋迦牟尼如來等。又第十八（二十八左）云。釋迦牟尼者。卽是不空見之身。普入世間而作佛事故。此所示卽是牟尼身也。佛作佛事。卽此釋迦從毘盧遮那字輪而出。然無二無別皆遍一切處。以此一字（●字）同於大空本不生故。當知百字之身亦如是也。解空。●字者。當今四面大日。是能生體也。釋迦卽百字輪。●百也。●字也。故云百字之身。凡字輪者。四●爲體。四●卽四佛也。故知今四佛入釋迦三昧而轉法輪。卽與從●字所出釋迦身同。字輪者。謂三轉法輪義（具第十九釋）今約四智故云四大法輪。一切平等善通達故者。釋迦四輪爲體四輪卽羯磨。羯磨總具四智。故云一切平等等。一切方平等觀察者。四佛四智入一釋迦輪。不泯四而一。卽一而四故云一切方平等。四方而坐者。正明坐各各座。意寄方顯智也。略出經云。於其東方如上所說象座。想阿閦鞞佛而坐其上。於其南方如上所說馬座。想寶生佛而坐其上。於其西方如上所說孔雀座。想阿彌陀佛而坐其上。於其北方如上所說迦樓羅座。想不空成就佛而坐其上（云云）具如義訣釋。已上明往詣須彌頂五方如來坐各各座畢。准理趣釋及金剛壽命經等。於此處當有轉四種輪及降魔義。今深探文意釋出此義。後學簡之。具引其文以明之。金剛壽命陀羅尼念誦法（不空）云。我依金剛頂瑜伽經。毘盧遮那報身佛於色界頂第四禪成等正覺。卽下須彌頂金剛峯樓閣。盡虛空遍法界一切如來皆悉雲集前後圍遶。異口同音。惟願世尊轉微妙法甚深祕密四種輪。所謂金剛界輪。降三世教令輪。遍調伏法輪。一切義成就輪。如是四輪從毘盧遮那如來心出。一一輪皆有三十七聖者。一一眞言。一一三摩地。一一印契威儀執持大悲願力。於雜染佛世界淨妙佛世界或隱或顯。轉輪利樂度諸衆生各各不同。毘盧遮那佛受諸如來請已。欲轉法輪時卽入三摩地。觀見魔醯首羅天等剛強難化執著邪見。非我寂靜大悲之身堪忍調伏。於時世尊入忿怒三摩地。從胸臆五峯金剛菩提心流出四面八臂威德熾盛赫奕難覩降三世金剛菩薩身（云云）又宋譯教王第三十（八紙）明此義。往閱。

金剛頂大教王經私記第八。
沙門曇寂撰。

　　從此已下正明轉法輪。先擧義訣科文。次解釋經文。義訣云。次下頌如來神變相祕密三昧法者。謂已下諸門五方如來。十六菩薩四波羅蜜。及內外四供養四攝諸菩薩等。一一皆有無量甚深智用智門。祕密境界無礙神變三昧之相。廣如下明。解云。此總明金剛界輪一章。神變相祕密三昧者是法輪義也。第十八云。如來自在祕密神通之力皆由●字生（文）從●字門生百字輪。云祕密神通。生諸字輪卽轉法輪也（具如第十。九釋）又第十七釋彌勒轉法輪印云。如來祕密神通之力。加持迅疾義也（文）應知祕密神變卽轉法輪之稱號也。五方如來等者明法輪體。前所引金剛壽命經云。一一輪皆有三十七聖者是也。今此經於四輪中唯說金剛輪故。所說三十七尊卽是金剛界輪三十七尊也。問。何故今經唯說三十二尊眞言三昧。不說五佛乎。答。此疑最有其謂。今具辨之。一本蓮心軌以五相眞言。爲羯磨會五佛眞言。故知五相成身卽五佛三昧。其眞言卽五佛眞言故。今別不說五佛眞言也。菩提心義第八（九紙）云。若尊勝大瑜伽五智品中。亦以五相爲五智眞言。如云一切如來具足三昧耶眞言（通達心眞言）觀菩提心眞言。二名大圓鏡智。初發心時便成正覺卽法身義。次平等性智眞言（金剛心眞言）是應身義。次成所作智眞言（佛身圓滿眞言。眞實經名法身眞言）次妙觀察智眞言（淨三業眞言。眞實經。名報身眞言）是應身義亦是後得智法身也。次方便究竟智眞言（眞實經名化身眞言）此名方便究竟智化身之義。或進修門中以方便爲究竟。卽後得智法身義。此五智後乃用大日法界印。己身爲毘盧遮那如來之身。頭上五智佛寶冠（云云）應知五相卽五佛眞言。然有人不解。以朱消滅軌文。傍書羯磨會五佛眞言。不思之甚也。第一一切如來普賢金剛三昧門頌曰。諸佛普賢心。祕密神變相。親垂普教示。授五菩提智。解云。是作頌偈。明別科普賢一章以爲四節。是此四句如次東西南北四方四智。意明一一尊皆具四智。所謂各具五智義。初句東方發心可知。第二南方下云。如是種種神變皆是如來平等性智。五峯之光明法界實相之所成就也。第三句普教示者。卽西方法部三昧也。第四句北方事業。其義應知。初頌諸佛普賢心者。經云爾時金剛界至祕明末。於中四門不同。一擧報。二顯體。三明行。四護念。解云。此明初一句配于經文分爲四。其義可知。次釋經文者。
　　爾時世尊至圓滿意樂。
　　釋曰。此調難調畢而轉法輪。文亦有二。是初明四輪相。爾時者於須彌頂坐師子座之時也。宋譯第三十（八紙）云。一切如來在須彌山頂金剛摩尼寶峯大樓閣中。處于一切如來師子座上。轉金剛界等一切法輪（文）。
　　世尊毘盧遮那者。是明能轉主。上約自證故云金剛界如來。今轉法輪是他受用故。云世尊毘盧遮那。義決云。爾時毘盧遮那佛此擧報也。釋曰。所謂行大日如來事遍滿法界。純以大金剛王。而共圍繞以爲宮殿。毘盧遮那處中而住（乃至）又此大日如來常住滿虛空法界量微塵等。諸佛一一身相皆無中邊又無增減。故毘盧遮那大經說爲無盡莊嚴三昧也（文）解云。擧報者謂他報也。行大日如來事卽轉法輪也。不久現證等者。謂證金剛輪。不久者明頓成義。上云當彼刹那頃現證等覺是也。疏云。言不久者顯今頓成也。毘盧遮那如來豈始今日成。但以隨機且示不久現證耳。何者若不示現證者。何由勸進令期頓覺。故示此相也。一切如來普賢心者。是金剛界輪也。理趣釋釋四大輪云第一金剛薩埵是也。然上明成四智中。云現證等覺一切平等智等。今不云智故非是四智。餘皆准知。餘解爲四輪相者意在于此。疏解爲四智。有智者簡之。問。上云出四大轉輪與今何異。答。上約人故。與理趣釋第二段四大轉輪王同。是約法故。與第七章四種輪同。應思之。宋譯云。以一切如來普賢心證覺未久。已受一切如來虛空所生大摩尼寶最上灌頂（文）不久字義與今經意異可知。獲得一切如來下。謂明寶輪。一切如來虛空等者。謂從虛空中發生大摩尼寶灌頂。卽是寶輪也。故理趣釋云。第二金剛寶菩薩。得一切如來下謂法輪也。理趣釋云第三金剛法菩薩。宋譯云最上法智波羅蜜多。自性清淨法本自離染著故云波羅蜜也。心要云。奇哉我勝義。本清淨自然。諸法如筏喩。清淨而可得（文）筏喩勝義無自性。勝義無自性卽第一義諦自性清淨涅槃。正是此尊所證故云法智彼岸。一切如來毘首下。謂羯磨輪。理趣釋云第四羯磨菩薩。不空無礙者。謂不空成就智。隨有見聞觸知。無空過者必定於無上菩提。故云不空無礙教也。圓滿事業等者。於淨妙國土及雜染世界。任運無功用無分別。作佛事有情事故云也。圓滿事業謂佛事。隨以一花奉献無不遍法界。謂之圓滿事業。圓滿意樂謂生事。十方世界一切有情。希求世出世間種種資具。隨其性欲種種不同一時給與。各滿其所願故云圓滿意樂。
　　一切如來性於自身加持。
　　釋曰。從此已下正明轉法輪。義決所謂五方如來等三十七尊三昧是也。又指歸云。以五相成等正覺成佛後。以金剛三摩地現發生三十七智者。卽從此已下所說眞言是也。今是於東方菩提心門四菩薩中。初明金剛薩埵眞言三摩地也。一切如來性等者。謂如來藏性也。今欲說普賢眞言故。先以普賢三昧加持自身也。理趣釋云。所謂一切有情如來藏。以普賢菩薩一切我故者。一切有情不離大圓鏡智性。是故如來說一切有情如來藏。以普賢菩薩同一體故（文）涅槃經第八（如來性品）云。佛言。善男子。我者卽是如來藏。一切衆生悉有佛性。卽是我義。如是我義從本已來。常爲無量煩惱所覆。是故衆生不能得見（文）應知如來性者普賢大我。所謂摩訶摩訶大中之大本淨菩提心。以此加持自身也（疏有解恐不當也）宋譯云。爲一切如來自身加持故。恐脫性字。四卷六卷皆有性字。六卷云（因辨。疏四卷經云舊經。六卷稱別本立名不爾。何者今經是結集經。彼傳法人所出故名略出本。非同本異譯。何以新舊分別。故今以四卷六卷。而呼也）爾時佛言。入金剛界毘盧遮那佛。持一切如來身以爲其體。義決云。經云持一切如來身以爲其體。第二顯體也。釋曰。無緣智明遍滿虛空。一切佛身卽一佛身也。解云。經譯不同。釋亦隨異。對明今經其義可見。然疏以一切如來性。爲第一擧報者。不得訣意也。
　　卽入一切至金剛三摩地。
　　釋云。宋譯文有少異。義卽不異。六卷云。卽入一切如來普賢摩訶菩提薩埵三摩地。生攝一切薩埵加持金剛三摩地。譯云。卽入一切如來至三摩地等。第三明行也。釋曰。此中云三昧耶者正翻爲等持。三摩地者正翻爲等念（舊云等至）謂遍一切處等持自智。卽入一切如來智也。卽入一切普賢智。持此智行猶如金剛。入有情界平等攝受而護念之。解云。初釋三昧耶等名義。依瑜伽論記第一說擧慈恩釋中。三摩耶三摩地一種。梵語轉聲之異。此云等持。三摩鉢底此云等至。然今此中分爲二種也。又云舊云等至者。三摩地亦具等至義故。舊翻等至。具如疏第十一卷記辨之。謂遍一切下釋一切如來等文。遍一切處者卽普賢義。上顯體中云無緣智明遍滿虛空故。指上普賢云遍一切處。等持自智者正釋三昧耶義。自智者上所謂無緣智明能說主。毘盧遮那無分別智也。卽入一切如來者。明入果智佛佛道同也。也卽入普賢智者。明入因智因果無二也。也訓亦矣。上從法身下至蠢動等具此智。平等無差故無緣智等入因果。是云等持。此是自行從此生化他智故云生也。持此智行等者。釋攝一切薩埵等。指上自證智云此智行。此智堅固不可破壞相類金剛。故云猶如金剛。入有情界等者釋等念義。平等攝受是等義而護念之卽念義。又三摩地具攝持義故。經云攝訣云攝受。婆娑第一百（九紙）云。由三緣故名三摩地。一平等故。二攝持故。三似相續故（文）是明化他行總具自他二行故。科云明行也。約今經解者。普賢者遍一切處淨菩提心。一切諸佛皆證此菩提心。故云一切如來普賢等。今初說此尊眞言故。先入尊三昧耶也。是自證行。從此出生化他行故。次云出生薩埵等。薩埵名勇心。能爲大事不退不轉大勇心故。多衆生中起大慈悲平等利濟。故云薩埵。加持者護念義。入普賢等持故以薩埵勇猛智力護念一切衆生。堅固不動猶如金剛。故云金剛三摩地。此二節文總通三十七尊。故下一一尊中皆有此文。指歸云。以金剛三摩地現發三十七智。卽此義也。
　　一切如來至從自心出。
　　釋曰。宋譯同今。六卷云。從其心出一切如來大乘阿毘三摩地。名一切如來心說此陀羅尼曰。釋云。經從其至拔折羅薩埵等。此第四護念也。釋曰。此中云阿毘三昧耶者。正翻爲無上等持。舊翻爲護念也。如金剛般若云善護念是。謂從諸佛一切普賢金剛智中。出此祕明故云無上。以此祕明加持有情令最堅牢故（文）解云。科云護念者以此祕明。加持護念一切有情故。此中釋阿毘二字可知。金剛般若下釋護念義。謂從諸佛下釋無上義。今解今經云。是明金剛薩埵三昧故。理趣經正爲尊名。經云。時薄伽梵一切如來大乘現證三昧耶一切曼荼羅持金剛勝薩埵（文）以此三昧護念一切衆生故。科云護念也一切如來者。釋經云。大曼荼羅中五方佛也。是且擧五方顯無盡無餘諸佛是此三昧諸佛道同。故云一切如來。已下諸尊皆有此句准應知。大乘者釋經擧七大畢云。由諸菩薩乘此大乘證得無上菩提（文）於此尊獨得大乘稱者。是東方發菩提心德故。上求一切智智。下度一切有情。稱爲發菩提心。正是大乘體也。此大勇心自運運他至無上菩提。故云大乘也。現證者梵云●●。釋云現證者瑜伽師所證三摩地也。解云。指上大乘法體（謂菩提心）云所證境。三摩地者云心一境性。心住一境現證此境云大乘生。亦云大空生。或云菩提心生。是云現證。所謂唯獨自明了餘人所不見處故。云瑜伽師所證三摩地也。三昧耶者釋云。名爲本誓。亦名時亦名期契。亦爲曼荼羅之異名（文）解云。三昧耶者謂尊本誓。此尊以大乘現證爲其本誓。言由自證菩提故。亦令一切衆生證菩提心。如我無異。是云本誓也。時者謂大乘現證時也。亦名斯契者不失現證之期限也。名一切如來心者。自下一一諸尊皆有此句。一一諸尊三昧皆是一切如來。心王毘盧遮那差別智印故。總云一切如來心。於中是指金剛薩埵初發菩提心。云一切如來心也。從自心出者。謂從毘盧遮那自心而生也。
　　嚩曰囉（二合）。薩怛嚩（二合下同一句）種子阿（引入）（祕經因字生金剛）訣云。祕明義者。一切有情皆是金剛也。故稱拔折羅薩埵。謂修行者起大悲心。以一切智願入普賢海住有情界。復以明心三業祕密加持。令諸有情住堅牢身。能如是入者。爾時行者身不至彼亦不住此。心不住此亦不著彼。滿法界量無前無後。以明智觀察令無障礙。入出相用分明不滯。如是入者名得入普賢金剛最初行海。若展轉能入神變境界。不滯不礙。是名入於一切如來普賢功德無盡藏海也（文）皆是梵釋得意應知。又辨種子義。相應經決云。因字者●字也。問。●字是入涅槃果字。何云因乎。答。薩埵菩提心爲因之體。其種子云因。因之種子故云因也。一付本體●云因（云云）此兩義尤宜。菩提心論三摩地段云。卽讃阿字是菩提心義頌曰（云云）是雖讃●字約本體云阿字。是菩提心義也（云云）今按蓮心軌作阿（引入）祕經恐脫引點。何者因字具諸點者。意明無不滿瑕故具一切功德也。訣所謂普賢功德無盡藏海是也。大日經悉地出現品。四阿眞言名正等覺心。正等覺心謂心佛顯現。卽是菩提爲因義也。三劫段疏云。空性卽是自心等虛空性。上文無量如虛空乃至正等覺顯現。卽是喩此心也。又上文云。爾時行人爲寂光所照。無量知見（卽諸點具足四佛知見也）自然開發如蓮花敷。故云無量智成就。此智成就卽是毘盧遮那心佛現前。故云正等覺顯現（文）卽是初地淨菩提心。謂之菩提心爲因。故知因字具衆點者最甚祕義也。又理趣經第二章種子●字。釋云四出生字。又云。此四字是毘盧遮那佛自覺聖智四種智解脫（文）體具四●云四出生。卽四佛知見。開示悟入如來知見名自覺聖智。卽是毘盧遮那究竟之果。因是普賢。果卽大日。因果雖異心性體同故。義釋第七普賢眞言釋云。隨起一種善根皆具萬德。故名爲普賢菩薩。此卽是大日之圓因也。而佛是圓因之果也（文）所謂因無不滿瑕果有輪圓美者。卽此之謂也。
　　纔出一切如來心卽彼婆伽梵普賢。宋譯云。纔出一切如來心時卽彼如是。六卷云。佛言。說陀羅尼時以從一切如來發普賢之心。訣云。傾祕密神變相者。經說祕明時至既示現已等。此中智用境界不同有十二門。一依因。二顯本。三應實。四顯相。五顯力。六還源。七顯智。八示相。九明德。十顯實。十一普現。十二感應。此第一依因也。釋曰。一切諸佛現神變時。非無因故。謂從如來智入普賢心。若不爾者礙而不遍。無智故有礙。無行故不遍（文）解云。從此已下明祕密神變相。依此祕明爲神變故。云祕密神變。神變者。俱舍二十七（十四）云。依毘婆沙所說理趣。神名所目唯勝等持。由此爲神變事故。諸神變事說名爲境。光記二十七（二十三）云。神謂等持。境謂行化。智證境時無擁名通。從定及境能證爲名。故名神境智證通。餘亦依定。此通相顯遍標神名（文）青龍疏上（一四十四）云。依婆沙論。於自所緣無倒了達妙用無礙無所擁滯故名神通（文）今此中祕明是普賢三摩地。故卽勝等持。由此起智用行化無擁。故云此中智用境界不同。有十二門等。十二門卽神變之種類不同也。第一依因者。俱舍第七（八紙）云。何等爲五。謂生依立持養別故。如是五因但是能作因之差別。從彼起故說爲生因。生已隨逐大種轉故。如依師等說爲依因（云云）光記釋云。所造生已隨逐大種轉故。如弟子等依於師等說爲依因（文）今亦如是。從如來智生隨逐轉故云依因也。謂從如來智等者。此眞言是一切如來心。故云如來智。如來智爲因。依彼轉故云入普賢心。若不從如來智生則是無智。故云無智故有礙。若不入普賢心唯智無行。若是無行何緣周遍。故云無行故不遍。既從如來智出而入普賢心故。無礙自在無處不遍。卽是依智轉故云依因也。解今經文云。纔出者琳音云。纔出藏來反。考聲纔暫也。顧野王云。纔猶僅也。鄭注禮記音爲裁字。漢書及東觀漢記。諸史書及賈逵注國語並爲財字。說文音纔今不取。从糸从㲋从免。經从二免者非也（文）今云。纔是唯義自在義。第十一（二十六）言彼自心自在唯如是成就者。謂隨意所欲唯心所轉卽成就也。唯謂唯用自心不藉餘緣。唯亦是暫義。纔心作念卽成就也。第十四（十八）釋自身表化雲遍滿。毘盧遮那心自在諸毛孔中佛生展轉文云。此中心自在者以義翻也。正義云心纔。謂纔𣫍念之時。卽不用功力卽能如是廣大彌滿也。此卽能於心得自在也。諸毛孔中佛生展轉加持者。猶如來纔入三昧。卽時頓現如是希有之事。卽是如來加持神力也（文）唯梵云●（見行願賛梵本）亦●字具自在義。●●●是自在義。●字加上字爲●點故。●卽自在義也。此中意。此如來心（祕明）從毘盧遮那自心而出。故從餘出故云唯。纔卽唯義也。又不用功力從如來心自然流出。是云纔。纔卽自在義也。故今科云祕密神變。神變卽自在義也。出一切如來心者。一切如來心卽指眞言體。卽普賢心。是此一切如來心。從毘盧遮那自心而出。故上云從自心生。此卽所生心也。然四卷經云。從一切如來心卽是彼世尊。此一切如來心是能生。故與今不同也。卽彼薄伽梵普賢者。謂一切如來心是所生普賢故云卽。依訣科意此句通上下。謂一切如來心卽普賢故通上句也。又此普賢爲衆多月輪故卽通下句也。宋譯云卽彼如是者。謂從如來心而生。與彼不異故云如是。具德普賢言屬下可見。又四卷世尊屬上。普賢屬下。讀者可知。
　　爲衆多月輪普淨一切有情大菩提心。宋譯云。具德普賢大菩薩成衆多月輪同時出現。普淨一切有情大菩提心已。六卷云。爲衆多月輪出現。普淨一切衆生大菩提心已。訣云。此第二顯本也。釋曰。謂菩提心者。萬德之源衆行之本。是故如來先顯心相。清淨圓滿猶如月輪。卽大菩提相也。以此心相遍有情處。諸有情類數乃無量故曰衆多。一切有情遇菩提光皆清淨故。云出現普淨一切衆生界也。發菩提心者應如是行。若越此者非菩提心也（文）解云。顯本者如上普賢是菩提心體。體是本也。月輪是相。從體顯相故科云顯本。謂菩提心等者。此釋分爲二。初辨科名次正釋文。謂菩提心者先釋本義。指上薄伽梵普賢。普賢是菩提心體。二十卷云。普賢者是菩提心也。若無此妙因終不能至無上大果（文）萬德之源等者正明本義。本謂本源。菩提心爲種生萬德。故云萬德之源。菩提心爲導首攝衆行故衆行之本。疏第三釋發菩提心云。此心猶如幢旗。是衆行導首。猶如種子。是萬德之根（文）是故下次明顯義。心相者謂修生菩提心。此心離一切妄想戲論故。云清淨圓滿等。相謂相狀。月圓明本性清淨卽是菩提心相。蓮心軌明通達心云。我不見自心。此心爲何相。諸佛咸告言。心相難測量。授與心眞言卽誦徹心明。觀心如月輪若在輕霧中。又修菩提心文云。復白諸世尊。我以見自心。清淨如滿月。離諸煩惱垢能執所執等。諸佛皆告言。汝心本如是。爲客塵所翳。菩提心爲淨。汝觀淨月輪得證菩提心（云云）以此心相下二正釋文亦爲二。初釋爲衆多月輪義。此心相謂月輪。一切有情有具菩提心。皆是普賢菩薩同一體故。月梵云●●。具平等義。又●愛著義。●是我義。著我卽有情故云遍（平等）有情（著我）處。有情著我當相。卽是普賢遍一切處淨菩提心。何者爲多月輪。周遍有情故。菩提心論云。一切衆生本有薩埵（文）一切有情下次釋普淨一切已下文。菩提光者謂普賢月輪光。凡從凡夫毫髮淨心乃至佛果。其間發心修行。皆是普賢菩薩內薰所致。故云遇菩提光皆得清淨也。經云大菩提心。四卷存梵語云摩訶菩提心。摩訶者普賢眞言所謂●●●●。如上引六度經。●者我義。●者性義。卽本性大我。卽是所謂普賢菩薩一切我故。又第十六云。此心曼荼羅之上有佛在中。故曰大我。大我者佛之別名也（文）●●者普賢圓因內心大我。●●●者無我大我。卽毘盧遮那之妙果。因果體同。前所解種子●字義同也。又●●者謂衆多月輪。●●●者普淨一切有情等義也。
　　於諸佛所周圍而住。宋譯云。於一切如來周匝而住。六卷全同今經。訣云。此第三應實也。釋曰。諸佛菩提勝相圓滿。體性凝寂離空不空。從佛心生還依佛住。以智力故不散不沒也。又佛加持故不出彼有情之心。而復等諸佛法界身輪周圍而住。爾時諸佛菩提不增。有情菩提不減。入佛菩提應如是住（文）解云。應實者諸佛是實。周圍而住卽應義也。釋中有二。初辨科意。此亦有二。此初明實義。諸佛菩提謂究竟菩提。所謂一切智智也。勝相圓滿者。謂具三十二相八十種好。吉慶佛寶讃云。持吉祥衆德具相金山光。法華（提婆品）龍女偈讃曰。微妙淨法身具相三十二。以八十種好用莊嚴法身（文）謂之勝相。一一相好本來不生。皆與實相不相違背。故云體性凝寂。勝相圓滿故非是空。體性凝然故非是有。畢竟平等安住中道。故云離空不空。是云實。實卽中道實相。不可破毀不可變易故云實也。從佛心生下次明應義。所謂衆多月輪從佛心生。還依佛住卽是應義。諸佛是能生體。月輪卽所現相。周圍者表眷屬威儀。吉慶第四讃云。鉢[口*履]勿㗚（二合）怛（圍繞也）偈云翊從。維摩第九云。道品之法爲眷屬相。新經於菩提分法如翼從想（文）應知周圍卽眷屬義。眷屬卽應從義故云應也。
　　從彼衆多月輪出一切如來智金剛。宋譯云。是諸月輪從一切如來智金剛出。六卷云。又於月輪中復出一切如來種種智跋折羅。訣云。此第四顯相也。釋曰。佛心菩提依由智起。圓凝而住表空不空。各於其中現差別智相也。故云出現一切如來種種智跋折羅也。所謂於諸輪中一一智相也。卽普賢菩提輪內現五股相。不空菩提輪中金剛鉤相。第三弓相。第四觀喜相。乃至十六大菩薩等各各智相。及四波羅蜜四攝四供養等。一切眷屬差別之相也。如是之相皆是法界菩提周圍月輪之所出現。如是智相於諸月輪所出現者。各欲顯有實相神變。又表如來智菩提業身無礙成就。令諸有情有勝修證故。如下門次第一一別明（文）解云。佛心菩提等者。先擧前科義次第相釋。佛心菩提者所謂衆多月輪。此菩提相依佛智而緣起故。上依因中云從如來智入普賢心。是此緣起所謂不思議緣起。雖是緣起本來不生。起無起相故云圓凝而住。緣起是不空。圓凝爲空故云表空不空。空有不二一相一味。卽不思議緣起。第十一（十一）釋眞言不思議果相中。擧四相推檢義畢云。當知卽是甚深法界不思議果。從緣而起常自無性不可思議（文）各於其中下正明顯相義也。其中者指上衆多月輪。是此月輪卽諸佛菩提心輪。各於其中現十六菩薩等各各差別智相也。經云智金剛者。總指五𦙶鉤弓等。一一金剛表內證差別智。故云一切如來智金剛也。然宋譯經對今經及訣釋。文句相反。恐是梵本錯亂耳。所謂下別明差別智相。其義可知。皆是法界菩提等者。指次上應實科。經云從彼衆多月輪等。彼字指次前周圍而住。卽釋此義也。如是智相下明現智相所以。此亦有二。初約一一智相次約如來智力。其意可知。業身者疏所引作力。身字寫誤。勝修亦作勝解疏本爲好。勝解者大日經所謂信解故云證也。
　　卽入婆伽梵毘盧遮那如來心由普賢堅牢故。宋譯云普賢性妙堅牢故。餘皆同今。六卷云。以普賢行願住故。金剛薩埵三摩地極堅牢故。訣云。此第五顯力也。釋曰。謂各一切如來智菩提心。有無礙用者。謂由如來普賢行遍一切處。堅牢加持故而能成就種種相用也。故云以其普賢故。金剛薩埵三摩地極堅牢故也（文）解云。前從月輪所出諸金剛。今入毘盧舍那果地智菩提心故。顯發無礙力用故云顯力。入一切如來智菩提心者（此釋與四卷同。與六卷異）今經云卽入毘盧遮那如來心。毘盧遮那者法界體性。是五智總故訣云一切如來也。智菩提心者。所謂一切智智菩提心所現。智金剛入果地一切智智菩提心。與毘盧遮那無二無別故。云入毘盧遮那心也。有無礙用等者。經由故二字第五轉所因聲。卽釋此義也。如來普賢行者。所謂因地所修六度萬行。是與大日疏所謂毘盧遮那本行菩薩道時。以一體速疾力三昧。供養無量善知識。遍行無量諸度門同也。是此萬行以菩提心爲導首。故云遍一切處堅牢。所謂普賢菩薩遍一切處淨菩提心。其性堅固不可破毀。猶如金剛故云堅牢。加持者以此等行願功德加持故。所現智金剛具無礙力用。隨應各各破無明等障。成無上菩提故云能成種種相用也。
　　從金剛薩埵三摩地由一切如來加持合爲一體。宋譯云。安住金剛薩埵三摩地。以一切如來所加持故合爲一體。六卷云。一切如來神力加持普賢。以得入毘盧遮那佛心。合同一體性。訣云。經云如來神力故入毘盧遮那佛心。至一體等（此牒文與六卷同也）此第六還源也。釋曰。所謂如上佛心菩提及與智相。本從心起還入佛心。以表相用一體性故。以佛神力出入無礙。爲欲成就一智相用遍一切處故。一切智相從此建立。應知一智卽一切智。一切智卽一智也。是故已下諸門。皆云金剛薩埵三摩地極堅牢故（文）解云。從佛心出還入佛心。故云還源也。入毘盧遮那佛心者。此牒文卽與六卷同。正是還源義也。今經及宋譯并四卷經。此語在上顯力科中。故與訣義不同也。所謂如上下明還源義。佛心菩提者。所云普賢菩提心輪（月輪也。相也）智相者所謂智金剛（五股也。用也）是此相用從佛心出還入佛心。是云還源也。以表相用等下釋合爲一體義。相謂月輪。用卽金剛。相用雖異同以佛心爲體。故云一體性也。以佛神力者四卷云神力。六卷云神力加持。今經及宋譯云加持。加持卽神力具上引華嚴疏辨。出入無礙者上云纔出如來心。今云入如來心。以佛神變加持故。出入自在故云無礙也。一智相用者。一智謂佛心卽體大也。相用差別不離體大。全體起用。故云一智相用遍一切處。起信論明用大云。卽與眞如等遍一切所是也。一切智相者。上所謂五股鉤等差別智相。是此智相不離一智體。全一智體爲差別故。云從此建立。建立卽施設義也。應知下明體用無礙不二一相。全體起用故無體外用。故云一智卽一切智。全用卽體故無體外體。故云一切智卽一智也。是故已下等者。擧下文以證如來神力體用無礙義也。今解此經者。此經及宋譯與義訣科異。何者所釋經本本有異故。由普賢堅牢故者。明次句所以。由故兩字卽第五轉之聲也。宋譯云普賢性妙堅牢故。普賢性者。所謂菩提心性。此性極堅。所謂阿字大因陀羅。黃色金剛。此是金剛中之極剛者。能破金剛而金剛不能破彼。故云妙堅牢。疏釋無爲戒云。淨菩提心其性法爾如金剛故。如是極堅固性卽是不從師得。住無爲戒無垢無濁不可破傷是也。一切衆生等具此性故。經云普賢菩薩一切我故。我是如來藏性。此性內薰令菩提心發生故。云從普賢三摩地。宋譯云安住。安住卽通達義。亦是證義。證菩提心云安住普賢。卽是始覺也。由一切如來加持者。亦明次句所由。此是外薰。所謂蒙諸佛菩薩加持力。
    合爲一體者。正明還同本覺。謂依內外薰力故至心源時。始覺卽同本覺而無二相。謂之合爲一體。卽是還源也。
　　量盡虛空遍滿成五峯光明。宋譯云。成五峯光明鬘盡虛空界周遍爲量。六卷云。亦從心出滿虛空界成五峯光明。訣云。又從心流出滿虛空界成立五峯光明者。此第七顯智也（四卷經與此牒異）釋曰。謂如來一心一法界智遍一切處。常光照用應世分位。現五峯光明。光明者智也。卽五智門也。顯法次第入有由故。初金剛三昧智。次寶印灌頂智。三清淨法輪智。四羯磨妙業智。五如來法界智。此五智光卽一切如來普賢藏相也。若有入者從普賢心起菩提行。入如來處住五智相。念念遍法界光明。於四威儀念持不間。是人名爲常住如來法界金剛三昧也。解云。牒文云從心流出者。此經及宋譯四卷並無此文。顯智者五峯光明遍虛空界。卽是化他智用故云顯智。智卽光明也。如來一心一法界智者。上經云從自心出。亦云入如來心。此心卽毘盧遮那法界體性智（本有五智也）所謂體大。起信論云。心眞如者卽是一法界大總相法門體（文）今云智卽於眞如立智名也。全體起用無體外用。卽此一法界無處不遍。故云遍一切處。所謂遍一切處毘盧遮那也。常光照用者。上明智體。此體智用。用不離體故常住不滅。故云常光照用。祕經云。常於三世不壞化身利樂有情（文）是也。應世分位者。世謂三種世間。於智正覺世間二乘及菩薩淺深重重。於有情世間亦有差別。故云分位。於此等世間現智光故。上總云遍一切處。毘盧遮那翻光明遍照。亦云遍一切處。卽此義也。現五峯光明下釋五峯光明義。四卷云。具足光明以爲五頂頂卽峯義也。顯法次第等者。五智者因行證入方便以爲次第。此卽行者修入次第也。大日疏云。此教諸菩薩眞言爲門。自心發菩提卽心具萬行。見心正等覺入心大涅槃。發起心方便從因至果。皆以無所住而住其心（文）卽此義也。五智門者下正示次第也。此五智下明五峯光。是相大也。一切如來普賢藏者。卽上所謂一心法界智卽是體大。是云普賢藏。藏謂如來藏。人法並擧云普賢藏。普賢藏之相依主立名。相卽相大。明相不離體故云普賢藏相也。若有入者下。約行者修入以示其相。初二可知。入謂證入。住謂安住。卽西北二智也。念念遍法界者。謂果後方便。前所云遍一切處常光照用是也。
　　於四威儀下。明眞言行人常恒安住於五智門須臾不可離。如來法界智謂五智。其體堅牢不可破壞。故云金剛三昧也。今解此經云。前云合爲一體者。非是算數之一。謂五智虛融平等無二。故稱云一卽正體智也。從此一體現五峯智相。故云成五峯光明。宋譯云光明鬘。第九如來圓光眞言釋云。入嚩羅是焰光義。麼履汝是鬘義。以焰爲鬘輪環不絕。故名如來圓光也（文）卽是如來自證智相也。
　　一切如來身口心出生金剛形從一切如來心出住佛掌中。宋譯云。是中出現一切如來。身語心金剛所成金剛杵相。是相從一切如來心出已住佛掌中。六卷云。時於光明中化一切如來。金剛身語意所成五股跋折羅住佛掌中。訣云。經云時彼光至住佛掌中。此第八示相也。釋曰。謂一切如來五峯光明。如法界塵數各各體無中邊。佛神力故成就堅牢五股智相住佛掌中。此五智相從三輪生。卽此三輪有十行相。一一行相皆佛智菩提之所成就。是故五峯上下十住位。此十行相攝諸有情常無動壞。是故令住如來掌中也。所以者何。欲令衆生所得堅牢等此無異故。若有有情見此相者。卽見如來普賢菩提三業法界。常住五智祕密光明也。是人以爲一切如來共所護念者也。解云。如來三密是能生。五股形所生。今示五胡形故云示相也。謂一切下明示相義。前云五峯光明示如來智相。今示其智形。故先擧五峯光明而爲起因。以成五股形義也。如法界塵數者明光明無盡義。其體廣大周遍法界。故云各各體無中邊。疏第一釋大樓閣寶王高無中邊文云。其高無窮當知廣亦無際。以邊不可得故亦復無中。此是遍一切處身之所住處。當知如是樓觀亦遍一切處也（文）此中亦當准知。上科中云如來一法界智遍一切處等。其智體已遍一切處故用亦隨遍。既是遍一切處豈有中邊可見。故云體無中邊。佛神力故下。明光明智相成五股形。故六卷云。時於光明中化一切如來身口意所成五股跋折羅（文）此五智相下。釋身語意所成等義。身口意卽是三部。開其三部爲五部故。云從三輪生。又金剛三密稱爲法身。卽從法身而生五股形也。此三輪有十行相者。十行謂身三口四意三。是此十行。在凡夫名惡。於聖者稱善。今此十行所謂普賢行。如來金剛行故。云佛智菩提之所成就。所謂十勝行。要目云表十波羅蜜。是故下明由十行而成十地。理趣釋表十如來地是也。又所謂初地成就檀度。乃至第十地成就智度。五峯上下卽表此義也。此十相行攝諸有情者。有情謂九界。理趣釋云表十法界。十法界卽六凡四聖。今但取所攝九界。故云諸有情。常無動壞者所謂十眞如。起信云。畢竟平等無有變異。不可破壞故名眞如（文）是故令住如來掌也者。如上衆義。卽與理趣釋表如來十眞如。十法界十如來地。以成上下十峯金剛大空智處同。此等衆義卽普賢大菩提心所具功德。唯如來持十地菩薩非其境界。故云住佛掌中。疏第一云。唯佛與佛乃能知之。乃至彌勒菩薩等猶於如是祕密神力所不及。卽此之謂也。四卷云置於右掌中。疏第五云。以金剛惠手執持其中。故云右執跋折羅（文）右手表般若。卽智金剛相應之標記也。所以者何下。明示相所以其義可知。若有有情下明五股功德也。如來謂能持人。普賢標人。菩提示法。正是金剛杵體故。要目云。金剛杵者菩提心義。理趣經云本初金剛。證得本初金剛。阿字大菩提心。稱云如來故能證所證並標。云如來普賢菩提。三業法界所謂能生三密。三密平等卽阿字法界體。故云三業法界。法界者不生不滅不變體性。能生爾故所生亦爾。故云常住五智祕密光明。以要言之。若有衆生見此五股杵者。卽爲見如來所證三密五智法界體性。是以雖是凡夫卽等同遍照尊。奇哉祕密法。但當仰信而已。是人下明冥蒙護念。聖位云。冥加有情身心。罪障悉令殄滅。無能知者雖不能知。冥息諸苦而生善趣。此之謂也。
　　復從金剛出金剛形種種色相舒遍照曜一切世界。宋譯云。然後復從金剛杵中。現金剛相淨妙光明。具有種種殊勝色相。普遍照曜一切世界。六卷云。復從跋折羅出種種色相。光明遍照一切佛世界。訣云。復從拔折羅至世界等者。此第九明德也。釋曰。如來智德無量無邊。差別莊嚴遍一切刹。謂衆生無量故諸佛智德亦復無量。從一心三業五智光生起。令破有情種種五欲。成就無礙五眼三身五智。故云種種色相及遍照等也。解云。此明從五股杵生種種色相。色相卽五股德。故云明德也。如來智德下。釋初句中所生色相。經云種種色相者。種種色相謂五智色。梵音●●●此云種種色。金剛三昧謂白色。灌頂智黃色。清淨智赤色。羯磨智黑色。法界智青色。故云從金剛形出種種色。金剛是智體。色卽智德也。是此五色經緯相成。云無盡莊嚴卽表智德無量。故釋云無量無邊差別莊嚴。遍一切刹者。六卷云遍一切佛世界。四卷及今經等無佛字。訣釋亦爾。今按。佛世界者卽衆生界。疏第十二釋金剛手轉金剛杵中。云遍照佛刹者。以此慧光普照無量法界一切有緣應度者。無不普現其前以所熹見之身。稱機說法咸令得入如是阿字之門也。諸佛刹者卽無餘世界也（私謂此世界者卽淨心之土。常無毀壞金剛之國土也）謂衆生無量下。釋遍照一切佛世界等文。從一心等者。先擧能生一心。上云普賢菩提心（一心也）三業法界常住五智卽此三業也。令破有情等者。明智光功力。是初能破功也。種種五欲卽對五智。前引光記云。色生火。聲生空。香生地。味生水。觸生風（文）五大卽五智。此是世間法爾相對之法。故以五智破五欲也。文殊千鉢經第一（七紙）云。大日伏疑（無明也）阿閦伏魔民（慢也）寶生伏貪根。觀自在伏瞋根。不空成就伏癡根。亦當併思矣。成就有情下明能成功。無礙五眼者。華嚴五十七（離世間品）云。肉眼見一切色。天眼見一切衆生心。慧眼見一切衆生諸根境界。法眼見一切法如實相。佛眼見如來十力。又大疏十一（三十五）云。如五眼中佛眼四眼入佛眼。皆名佛眼。如四河入海無復河名而具海味（文）無礙五眼卽佛眼故。卽對上一心三身五智。對三業五智光。其義可知。
　　從彼金剛光明門出一切世界微塵等如來身。宋譯無異。六卷云。於光明峯中出現一切世界微塵等如來身。訣云。經云於光明五峯至如來身已者。此第十顯實也。此諸如來三業法界身輪。實智妙相無量無邊故。以一切世界末爲微塵。此諸世界尚不知數。況復爲塵一塵一佛。如是衆多一心智光遍照而住。如是觀者是人得入一切諸佛現前三昧也。解云。顯實者上應實。經云於諸佛所。諸佛者一心一法界實相法身。今從五峯光明門。顯出實相法身故云顯實。又云實謂身義。梁攝論明法身云。身者名實。不破壞名實。又應化身亦名實。非肉血之所成故（具如上引最勝疏）。應知今顯現如來身故云顯實也。此諸如來等下略釋次句也。三業法界身者。法界是平等義故。卽是三密平等實相法身也。第九（二十一）云。以初三昧耶故。得同如來祕密身口意平等之身（文）是也。是此三密平等身。卽是一法界智形相故。云實智妙相。無量無邊下。釋一切世微塵數等文。是明佛身衆多。其義可知。如是衆多下約行者觀解釋。得入一切諸佛現前者。謂入念佛三昧也。十住婆沙第十二（十二）云。般舟三昧名見諸佛現前。菩薩得此大寶三昧。雖不得天眼天耳。能得見十方諸佛（文）亦名佛立三昧。此有淺深差別。今此科對次普現色身。明初地已上深祕念佛三昧。故其所見佛卽實相法身內心所現。第十一卷所釋。第二正覺句自見心佛是也。又第三劫疏云。又此菩薩能於畢竟淨心中。普集會十方法界諸佛菩薩。亦自能普詣十方。供養諸善知識詢求正法。唯觸自明了。諸天世人莫能知。由此因緣復名祕密（文）。
　　遍周法界至智神境通。宋譯云。遍滿法界互相涉入。究竟一切盡虛空界。普遍一切世界雲海。具足一切如來平等智通。六卷云。遍周法界滿虛空中量等雲海。現一切如來大圓鏡智性。種種神變成現等正覺。訣云。經云遍周法界至種種神變及成等正覺者。此第十一普現也。釋曰。一切諸佛五智光明。法界實相不共無礙善巧智力。普於有情等救度故現此神變。神變者名爲普現一切色身三昧。謂衆生界無邊無量等雲海故。諸佛悲智亦遍衆生界如雲海。隨彼彼衆生類自在轉故。云種種神變及成等正覺也。如是種種神變皆是如來平等性智。五峯光明法界實相之所成就也。佛子修行者亦如是入解云。是明地前所入念佛三昧。故云普現。所謂普現色身心外所見本尊。如大日經世間成就疏所釋是也。一切諸佛五智等者。先釋普現義。一切諸佛等者。指前第七科。法界實相者指次上顯實科。是此二科明正體智。卽方便智之所依。示方便智不離實故。先擧二科也。不共下正明方便智。上實相法身具自在神變。是祕密不共義故云不共。第二十卷云。又云。法身而有自在神變加持。此不足疑也。乃至擧金剛頂中說數百喩畢云。然常途說法或云法性。或云法身寂靜如空無所動作。都不說具足如是力用。以爲凡起神變皆是有爲之心三昧之力。不言法體。如是此其未了也（文）故云不共也。無礙者謂三世無礙智也。善巧智力者謂方便智。梵云●●●●。此云善巧智。第十一（二紙）云。以如是卽彼大空。無爲亦無自性故。能生一切智智。卽是巧智智智之異名也。若非巧智豈能隨一切衆生種種心行。現其所樂見身說其所宜聞法。稱其得解之機。皆悉不虛而入一切平等法界。卽是巧中之極巧也（文）普於有情等正明普現義可知。神變者等。神變者五神通中第一神境通。此有二種。一能變通。二能化通。此神變者是能變通。何者釋云普現色身故。普現色身者能變者有十八中。第四示現。瑜伽三十七（初紙）云。謂佛菩薩神境智通略有二種。一者能變通。二者能化通。如是二種品類差別各有多種。云何能變神境通。品類差別謂十八變。一者震動。二者熾然。三者流布。四者示現。五者轉變。六者往來。七者卷。八者舒。九者衆像入身。十者同類往趣。十一者顯。十二者隱。十三者所作自在。十四者制他神通。十五者能施辯才。十六者能施憶念。十七者能施安樂。十八者放大光明。如是等類皆名能變神境智通○示現者。謂佛菩薩依定自在如其所樂。示彼一切如來會衆。沙門·婆羅門·聲聞·菩薩·天龍·藥叉·健闥婆·阿素洛·揭路荼·緊捺洛·牟呼洛伽·人非人等令悉現見。下諸惡趣上諸人天復令現見。諸餘佛土及於其中。諸佛菩薩。乃至起過殑沙諸佛國土。種種名聲所表佛土及彼土中某名如來。悉令現見亦爲宣說。彼佛土及如來各齊彼至此。若復過彼諸佛國及諸如來。隨其所欲乃至所欲皆令現見。亦爲宣說。是名示現（文）。
　　名爲普現色身三昧者。瑜伽所謂示現沙門婆羅門等身是也。又疏第十八（二十六）釋經應化作神變云。我以此眞言門故。隨類普現色身。遍法界一切衆生之類。隨彼種種喜見之身。能一時普現其身。隨其心欲而爲示現（文）謂衆生界下釋遍周法界等文。經有二種。訣但釋遍衆生界一邊。經云遍周法界者明佛自證。法界名不生不滅故。第十四（十九）云。法界究竟寂滅無有出入之相（文）。諸佛法身亦復如是。不生不滅離出入相。常遍法界故云遍周法界。祕經云。常住三世無有暫息平等智身。今窈助一解云。遍周法界一句若屬上句而讀。則文鉤鎖尤好。何者上顯實科。明法界身輪實智妙相故。當讀云出一切世界微塵等。如來身遍周法界。然訣牒文屬下而讀。今爲令學者生惠解故作此解耳。
　　究竟一切虛空下。釋遍衆生界。是正普現色身三昧。上明不論機感無有常遍法界。此明應機示現故云遍一切世界。世名可毀壞義故。所現佛名暫現卽隱。是云普現色身。無量無邊釋滿空中義（今經云究竟一切虛空）卽虛空無邊際義也。等雲海等者。配經可知。諸佛悲智者。●●●（種種色義）云普現色身。卽諸佛萬德。萬德雖多不出智悲。以悲攝受。以智折伏。謂之行如來事。第九卷云。第三三昧耶爲折伏攝受隨類衆生故（文）且約胎藏一曼荼羅攝三部盡。諸佛者佛部。智悲如次金蓮二部。諸佛是體。智悲爲用。用卽普現色身。其體智悲二德也。如是種種神變等者。訣牒文多與六卷同。然六卷當章云大圓鏡智性神變。下文亦云大圓鏡智神通。大與訣異。四卷云平等性智神通。今檢諸文。普現色身皆從平等性智起。唯識第十（十七）云。莊嚴論說緣諸有情自他平等。隨他勝解示現無邊佛影像（文）理趣釋第二章云。義平等現等覺以大菩提一義利故者。第七無漏末那與第八淨阿賴耶識中無漏種子。能緣所緣平等平等。離能取所取故證得平等性智。流出隨其衆生愛樂身。由如衆色摩尼能作無邊有情義利（文）又普世眞言釋云。●●●●●種種行也。亦是巧色之義也。隨類示現一切可愛樂身名巧色也。亦是雜色義。以種種行種種雜色法門而除世間之暗。卽諸明中無比義也。又虛空藏眞言釋云（卽寶生變化也）●●●●●雜色衣也。是種種奇妙顯色義也。乃至雜色衣者卽是種種萬德莊嚴法門也（文）。寶生尊亦名福德莊嚴身。卽是義平等如意珠身也。故擧喩云由如衆色摩尼。故知普現色身皆從平等智而起。又以理明之。若不得自他平等智。云何得能一時普現色身。稱其得解之機。隨應化度乎。依此言之。六卷說非無疑矣。又疏第六云。黃色是娑羅樹王色。以成正覺時萬德開敷。皆到金剛實際故第三。青色是無量壽色。既到金剛實際卽以加持方便。普現大悲曼荼羅。如淨虛空中具含萬像故第四（文）西方普現色身從南方實際起。此釋亦一證也。又助一解云。當章云平等性智者。卽大圓鏡智而非南方平等性智。云何知者。訣云平等性智五峯光明等。明指東方金剛智云平等性智也。理趣分明薄伽梵衆德中。東方文云。一妙善成就一切如來金剛住持平等性智。種種希有殊勝功德。慈恩釋云。又此平等智是諸智藏。一切福智以此爲因。此能住持一切佛德能滅諸惑名金剛住持。此是平等性智之作用也。內能住持外能摧壞。平等性智者非是四智中第二平等性智也。畢竟空寂平等法性能證之智。名平等性智卽無分別智。正能斷惑爲無間道猶若金剛。卽妙觀智中之正智也。若爲住持衆德之本。爲能摧壞之根本智。卽圓鏡中平等性智。若能摧壞著生死涅槃住無所住。卽第七識所成平等性智。若能摧壞二乘異生一切煩惱。住於慈悲利他功德。卽成所作平等性智。今以正義卽諸智中。隨其所應證性平等。皆能壞分別及二障等。諸德之本名爲金剛住持平等性智（文）。
　　此釋明著。凡平等智通於四智。今所謂平等性智。卽圓鏡中智普現色身。卽其作用也。
　　發一切如來至通悉地等。宋譯無異。六卷云。能令一切衆生發菩提心。能令衆生成就普賢無量行願。能令衆生奉事一切如來眷屬。能令衆生趣向大菩提場。復次能摧伏一切諸魔。悟一切圓鏡智性證大菩提。轉正法輪教化成就無量衆生。令入如來神通最上悉地。訣云。經云能令衆生至悉地智者。此第十二感應也。釋曰。由佛神力應衆生心。一切衆生感而自發也。經云能令發菩提心者。普賢菩提遍攝受故。能令衆生成就普賢無量行願者。普賢行海遍成就故。能令衆生奉事一切如來眷屬者。於善知識悉遍求故。能令衆生趣向大菩提道場者。於諸佛會念念入故。復能摧伏一切諸魔者。成就大智自在力故。速悟一切平等性智證大菩提者。佛功德藏悉圓滿故。轉正法輪教化成就無量衆生者。轉轉化化不斷絕故。令入如來神通最上悉地智者。一切衆生成就大智等佛力故。故云最上悉地。悉地者此云成就。成就最勝智故。所謂衆生性欲種種差別。如來示現最上神變成就之相。欲令衆生皆自覺知具足。已有諸佛普賢無盡功德莊嚴藏海（已下引法華長者品廣明根性不同。文廣略之）。解云。釋曰下釋感應義佛神力者指次上普現科是應義也。一切衆生感等者明感義。約初云而自發。發卽感義。自發故。次修行乃至成菩提。皆是感心所成就也。經云能令等者。四卷六卷並有能令二字。能令是應義。發菩提心卽是感也。普賢菩薩遍攝受故者。疏引作普賢爲正。普賢主發菩提心德故。是以依普賢攝受故發菩提心也。經云一切如來者謂五佛。五大願是五佛三昧故。發五大願云發一如如來菩提心。故禪要發菩提心門。擧五大願應思之。能令衆生成就等者。謂普賢行自成就故。能令他衆生皆悉成就也。然四卷及今經等無能令衆生四字義亦有異。謂已發菩提心故。次成就普賢行願也。已下一一釋中皆有故字。是第五轉聲。西天釋家法如遺教論等是也。奉事一切如來眷屬者。今經及宋譯無眷屬二字。一切如來者謂五如來。且擧其主以顯眷屬。眷屬卽四波十六等。主伴並擧云一切如來眷屬。於此等善知識供養承事詢求正法。第三劫疏云。亦自能普詣十方供養諸善知識詢求正法（文）是也。於諸佛會等者。謂於諸佛會念念入故。終趣向道場成無上菩提也。承事諸佛故。次感得諸佛海會現前。此有淺深差別故云念念入。世間成就位心外見海會。出世間位卽心內見。第三劫疏云。又此菩薩能於畢竟淨心中。普集會十方法界諸佛菩薩（文）是也。復能摧魔等者。謂已至菩提場故。於菩提心得大自在力。由此降諸魔。諸魔謂四魔也。四菩薩亦云菩提場。眞言●●是菩提心爲因義。其體●字金剛不可壞菩提心。菩提智也故云大智。亦具自在力義（第九釋高峯眞言云●字自在力是也）應知大智自在力者卽訶字義也。又怖魔印惠拳舒風指。風指卽菩提心義。第十三釋云。此一切佛大印。能現如來威猛大勢之力。恐怖一切爲障難者（乃至）。如來證菩提道時。以此印卽能伏諸魔也（文）。速悟一切等者。四卷云悟一切法平等性證大菩提。無智字。今經及宋譯但云平等大菩提。無性智二字。六卷云悟一切大圓鏡智性。所云平等性智者卽是大圓鏡智之性。而非南方平等性智。但是平等一實菩提故。今經云平等大菩提也。既證平等菩提故。八萬四千煩惱實相成八萬四千實聚門。故釋云佛功德藏悉圓滿故。轉正法輪等者。已成菩提功德圓滿故。便轉法輪拔濟衆生也。諸本文異義卽不異也。轉轉化化者。謂我已成菩提故。轉正法輪濟度衆生。衆生自成亦轉化他轉轉無息。由此成就無盡無餘衆生界也。令入如來下釋有二。初明一切衆生本性成就如來大智。成就如來下明由本性成就故。佛示現神變令覺知本具無盡功德藏也。今解經文云。一切如來智者。所謂平等大惠妙法蓮花眞實知見。第十二（八紙）云。今此菩薩（金剛手）得是妙法蓮花台眞實知見故。復而問佛欲弘廣傳此心地之法。度與一切衆生咸令亦得如此開數也。復次如上所說。卽是阿字門如來金剛性。而功德藏具足無缺常住妙理之門也（文）最勝神境通者。法華壽量品云。祕密神通之力其壽量者。所謂中胎藏心本地常身阿字門金剛性。故第十二云本初者壽量義。又第六云。黑謂如來壽量常住之身。如是妙身畢竟無像故作深玄也。又云黑謂大涅槃義。卽是如來究竟之慧（文）祕密神通者所謂涅槃大寂中之事業。謂之最勝神境通。已上感應科總有四節。兩重明四智用。初四約因。初從發心至往詣菩提場。皆是因中之所作也。次四約果。初從降魔至最勝神通。皆是果上之所作也。然云感應者。依五峯光明應而成此感。感卽是行者得益也。
　　示現一切至菩提薩埵身。宋譯云。示現一切如來神通遊戲以普賢性。於金剛薩埵三摩地妙堅牢故。合爲一體。從是出生普賢大菩薩身。六卷云。既示現已爲普賢故。金剛薩埵住三摩地極堅牢故。合一體相爲普賢摩訶菩提薩埵身。訣云。頌云現受教指者。經從示現已至悉地果故等。此中智用出入不同。義分爲六。一攝相。二還源。三現請。四念應。五現法。六顯益。經既示現已爲普賢故金剛薩埵至菩提薩埵身。此第一攝相也。釋曰。謂大日如來普賢身心三摩地輪遍空塵界。其中有情卽與如來智光明相和合一味故。梵網云。一切衆生皆有佛性。一切諸意識色心是情是心皆入佛性戒中。如是有情亦名爲佛。亦不名佛功德智慧未明顯故。亦名普賢亦非普賢。隨分行願未淳醲故。名爲有情亦非有情。如來藏性生缺減故。又普賢神力合無量身爲一體相。一切衆生不出不沒住佛心時。亦復如是。故云爲普賢故及薩埵身等。解云。頌云等者先明大科。是上頌中第二句義也。現受教指者。疏引作現受教指示。前頌中云親垂普教示。垂在能化受約所化。義不相違。言現受佛教示也。經既示現已者（與六卷文同也）四卷云現一切如來神變已。卽當今經示現一切如來神通遊戲。總指前祕密神變相一科云卽現已。然六卷經無神變二字。梵本恐脫落。諸本皆有故。此第一攝相者。謂攝一切衆生爲普賢一體相。故科云攝相也。謂大日如來等者。釋爲普賢故等文。普賢身心卽月輪。月輪卽菩提心。菩提心論云。其圓明卽普賢身。亦卽普賢心也。所謂普賢菩提心者。卽是大日圓因故。標其果名云大日如來普賢身心。言爲顯一切衆生與普賢同一體。先現普賢身也。然今經云普賢故。准四六兩本當有爲字。不爾義難通。依此古來諸師接上而讀。云神通遊戲普賢故。恐不得意也。三摩地輪者。普賢三摩地卽菩提心輪也。此釋中含經金剛薩埵三摩地堅牢故意也。今解經者。金剛薩埵者所謂如來藏性。三摩地上翻云等念。一切衆生等具如來藏。此性內薰令發菩提心故云等念。常薰無息故云極堅牢故。問。普賢與金剛薩埵爲何異乎。答。其體雖一義有差別。表法不同。普賢表菩提心智光。所謂月輪也。薩埵者表菩提心勇猛義。故云堅牢故。薩埵此云勇心。遍空塵界者。空謂虛空。塵謂塵刹。謂如上普賢身心遍滿法界。所謂普賢遍一切處義也。其中有情等者釋聚爲一體義也。如來智光明相者。所謂圓明月輪普賢身心。一切衆生等具無缺故云和合一味。理趣釋云以普賢同一體故是也。梵網云下。引經證一體義。勝莊疏上（本二十九）云。一切意識色心是情者。如其次第意及六識名爲意識。所言色者五境五根法處所攝皆名爲色。所言心者謂第八識。心義勝故遍說心言。或意識者謂第六。所言心者此顯五識。對色說心故言是情是心等者。卽顯色心皆入佛性戒。所言情者謂六根也。如上所說意及色一分。心者卽顯第八識心也。入佛性戒者顯入戒體眞如性。一切色心不離如故。或戒如心如無差別故。此中意顯非但此戒不離眞如。一切諸法亦不離如。皆入佛性戒。戒之體故名入戒也（文）如是有情下遣妨。妨云。一切衆生皆入佛戒都是應佛。何故輪廻生死不得成佛。遣中有三。初對佛其義可知。次對菩薩。初從信成就發心乃至大普賢地。皆行普賢行願故總云普賢也。三唯約有情。此中對二。初對菩薩行願未淳醲故。非菩提薩埵故云名爲有情也。次對佛。謂如來藏性無缺減故。當體是佛故云非有情也。又普賢下別釋一體義。普賢者一切衆生本具如來藏性。等遍衆生故云神力。是卽本覺不思議力。釋經云。一切有情不離大圓鏡智性。是故如來說一切有情如來藏。以普賢菩薩同一體故。卽此義也。一切有情行願未具故云不出。不出卽有情也。如來藏性無有缺減。故云不沒不沒卽佛也。住佛心時等者。約覺悟時明不出不沒義。謂覺悟時唯證此性。性外無佛何名爲佛。故云不出。又覺悟時此性顯現。顯現卽佛故云不沒。故云下合經結明一體義也。經云生普賢摩訶菩提薩埵身者。謂一切衆生合而爲一以爲普賢身。普賢者所謂月輪。意表一切衆生唯一月輪義。菩提心論云。當知法爾應住普賢大菩提心。一切衆生本有薩埵（云云）。卽此義也。
　　住世尊毘至獲得薩埵身。宋譯云。安住世尊大毘盧遮那如來心。說此頌曰。大哉清淨我普賢。堅固薩埵自然生。由彼堅固本無身。金剛薩埵身出現。六卷云。住毘盧遮那佛心已。說此唱陀南曰。奇哉希有。我是普賢。堅固薩埵。自然出現。訣云。經云住毘盧遮那佛心至偈末等。此第二還源也。釋曰。此普賢菩薩現住佛心者。有二意。一表知普賢卽是毘盧遮那。二令諸有情覺知自身不離佛心。如是覺已當作此念。云何我等於佛心中造種種惡業。是故一切衆生皆是一切如來。普賢神力而持攝之。乃至如經說偈。現薩埵身等。思之可解（文）解云。一切衆生合而爲一生普賢身。生已住佛心。佛心者諸法之源功德之本。今住其心故云還源也。有二義者解初義云。普賢者圓因。大日是圓因之果。因果體一故云卽是毘盧遮那。是從感應之科而來。感應者依因感果。今示因果體一也。次意既說一切衆生同一體故。覺知衆生當相不離佛身。是從攝相科而來也。問。初明普賢云卽。次明有情云不離。答。不離卽卽義（具如卽身義）故義不相違也。或可。普賢發起本心中分明。分全雖異同一月體故云卽。一切衆生唯有淨性。明相未發故云不離。菩提心論云。一切有情於心質中有一分淨性。衆行皆備（乃至）輪廻六趣亦不變易。是也。私解云。住毘盧遮那佛心者。前科中云生普賢菩薩身。卽是發生分明。發生分明卽修生菩提心。故云住佛心。疏釋除蓋障三昧云。當知行人則是位同大覺也。以其自覺心故便得佛名。然非究竟妙覺大牟尼位。猶如淨月雖體無增減。然亦明漸漸增乃至第十五日。方能動大海也（文）從此已前唯有淨性。名爲本有薩埵從本有薩埵中發生分明。故云還源也。經云說嗢陀南者。第十四（三十紙）云。烏陀那是總攝義也。以一偈義而攝無盡法眞相之法無量法義。故云攝也。華嚴大疏第十八（十二）云。或名優陀那。菩薩藏經第二中名法鄔陀南。鄔陀南者此名標相。涅槃寂靜是無爲法標相。鈔或名優陀那者。卽地持第八亦名憂檀那。論云。有四優檀那。諸佛菩薩爲令衆生得清淨故。故說爲四。云何爲四。一切行無常。一切行苦。一切法無我。涅槃寂靜。諸佛菩薩具足此法。復以此法傳受衆生。是名優檀那。過去寂滅諸牟尼尊展轉相傳。是名優檀那（乃至）言涅槃寂靜。是無爲法標相者。略擧。亦應云無常是有爲標相。若是有漏標相。無我是諸法標相。亦有說言鄔陀南者。唐言說也。佛常說故義當無問自說經（文）。今此中衆義皆具。今無問而說故。卽無問自說也（此義具如智度三十二明之）又此偈亦攝無量法義卽總攝也。從無身中生薩埵身。薩埵身者是無身標相也。次解偈文者。疏云是卽說歎。今云此中普賢自嘆也。第十二釋我一切本初文云。先自歎德。以此法難信故。如將說法花亦自歎也（是擧法花證自歎義。方便品歎權實二智。天台釋爲寄言絕言二科。往見）。又云。佛雖自歎美卽是稱嘆此阿字也（文）今此亦爾。最難信法故先自嘆也。又雖自嘆實嘆一切衆生如來藏性不離佛心。卽是還源之意也。奇哉我普賢者。正是自歎也。奇梵云●●●（千文）第十六（二十五）釋諸佛甚奇特權智不思議文云。復次前偈云奇哉者。梵音奇哉卽於初首而有阿聲。此偈已表法竟也。此卽是本不生義。能生一切諸法。謂如來身所示種種形聲。皆從阿字而生也。時出種種形竟還入佛身支分。又復還入如來不思議法身之中。各隨所出之處而入。故經云又復入如來祕密法身不思議。此不思議梵音阿眞底。亦有阿聲。意明從阿而出又從阿而入也。此兩頭上下指兩阿字。明一切法出入卽同法界之體也（文）今此中亦復如是。從佛心出而入佛心。佛心者●字金剛性故嘆云奇哉。又一切衆生卽是毘盧遮那。最是難信之法故先歎也。宋譯云大哉。涅槃第二十一（德王品）云。善男子大名不可思議。一切衆生所不能信名爲大涅槃（文）應知不思議卽大義故。●●●亦具大義故翻云大也。我普賢者。我謂●字門如來金剛性。卽是菩提心體故云我普賢。我卽普賢持業立名。故經云普賢菩薩一切我故。第十二（二十三）云。如梵音云我者。於中卽有阿聲。卽是本不生義也。是常住不生之體。卽是一切之所依止也。又云。此中我●字（又麼聲卽是不生義也。亦是歎中說法。更問）第十九（十六）云。上來所說阿字門。卽是顯示自身我。卽我自身本不生亦不滅。不生不滅者卽是如來之身（文）是此大我上從法身下至蠢動。皆悉同等無有增滅。普賢菩薩同一體性。故云我普賢。疏云。我是假我非是神我（云云）今云。神我當體卽是普賢。豈簡神我乎。維摩云。以要言之。六十二見及一切煩惱皆是佛種（文）六十二見是神我。佛種卽普賢。神我豈非普賢耶。而若捨神我卽是斷佛種也。降三世眞言釋●●●●奇哉怪哉。是明三界主宰●●●●。大我當體卽是普賢大菩提性。故爲●●●大笑。云奇哉怪哉。卽與此中同也。堅薩埵自然者。明所嘆德也。堅謂堅固。梵云●●。是此我體阿字門金剛性。金剛能壞物更無壞金剛者。故歎其不生不滅常恒不變體云堅。有此金剛堅固性名爲薩埵。述記第二（二十五）明數論三德云。三德者梵云薩埵。此云有情亦言勇健。今取勇義。梵云刺闍。此名爲微。牛毛塵等皆名刺闍。亦名塵坌。今取塵義。梵云答摩。此名爲闇。鈍闇之闇。三德應名勇塵闇也。若傍義翻舊名染麁黑。今云黃赤黑。舊名喜憂闇。今名貪瞋癡。舊名樂苦癡。今言樂苦捨（文）解云。內外雖異我卽無異。何者一切衆生皆是本有薩埵故。彼所立薩埵卽是堅薩埵也。故薩王愛三菩薩卽是彼三德也。勇者今亦翻云勇。染卽染愛（具如祕經）黃者●字大因陀羅。黃色金剛大我本性色也。喜謂歡喜。此菩薩卽初歡喜地三昧也。貪者卽金剛薩埵三昧（具如理趣經等）樂者●●●●大樂。是此六名皆是金剛薩埵三昧。故云。釋云佛爲金剛薩埵。說大樂大貪染加持現證瑜伽（云云）亦六數者薩埵相應之數。故理趣經十八會中第六會說。於第六天說深義應思。是此薩埵一切衆生法爾具足。非是佛所造作亦非他所傳授。故云自然。自然卽法爾。此不生不滅體性云堅薩埵自然。宋譯云自然生。四卷六卷並云自然出現。今經五字爲句故略云自然。薩埵自然者是普賢身。此身顯現故云生。上所謂生普賢摩訶菩提薩埵身卽是也。又自然生者明修生義。本有薩埵依因緣顯發。非是始生故云自然生。從堅固無身者。堅固謂指堅薩埵自然。此處不生不滅金剛自性。本來清淨湛如虛空身名聚集。如是清淨法界豈有聚集義。故云無身。應知本覺大空云堅固無身。從此虛空本無中發起一分明相。菩提之牙故云獲得薩埵身。此身者謂功德聚集義。前所擧開題中云。身由積聚立義。如來具戒定慧等五分法身（乃至）三十七菩提分法十八不共法。如是無量法以爲佛體故以身名之（文）初地菩薩分得此等功德故。疏釋除一切蓋障信解力故。不久勤修滿足一切佛法文云。以如是正見猶若金剛。卽是最上堅信解力。依此進修如實巧度故。得諸佛力無所畏解脫三昧。及餘無量佛法皆悉成就也（文）初地菩薩獲得此等本性功德。云佛樹牙生。亦云菩提心生。謂之獲得薩埵身也。若依菩提心論。堅固無身喩合宿之際（本有菩提心）獲得金剛薩埵身猶如一日月。論云發起本心中分明是也。

金剛頂大教王經私記第九。
沙門曇寂撰。

　　時普賢大菩提至復請教令。宋譯云。如理而住復請教示。餘同今經。六卷云。爾時普賢大菩薩從佛心出。於一切如來前月輪中住而請教示。訣云。經云爾時普賢至請教示等。此第三現請也。釋曰。謂普賢菩薩住佛心中得佛加持。佛加持故從心出現住月輪中。月輪者菩提心相也。表以菩提心爲法界故。卽一切有情普賢菩提心之所攝持。爲諸有情請佛教示。普賢授教一切有情亦復如是。梵網云。微塵菩薩衆由是成正覺（文）解云。現請者謂薩埵身從世尊心下。故云現。爲諸衆生而請教令。故云現請也。教謂教命。令律也法也。曲禮畏法令。註疏令教訓也。已上明普賢自證故科云還源。自下明化他。於中初請教令也。普賢菩薩住佛心中者。謂初發起分明。是云住佛心中。卽自證也。若唯住自證。則諸有情不能以是蒙益。是以諸佛加持令不住自證。故云得佛加持從心出現等。月輪者菩提心相者。無相菩提無相可示。故以月輪示其相狀。圓明月輪卽普賢菩提心相狀也。前釋爲數多月輪文云。清淨圓滿猶如月輪。卽大菩提相也。月輪者圓明菩提心。所住法界故云表以菩提心卽爲法界。法界謂理法界。兩卷教王上（三紙）云。法安住法位是名爲法界。前所謂堅薩埵是也。由智住理故。薩埵智心住月輪中而請教令。故宋譯云前月輪中如理而住。卽一切有情下釋請教令。謂一切有情皆具普賢心。依此心發菩提心修菩提行成菩提果。從因至果皆依此心。故云普賢菩提心之所攝持。此擧本有普賢攝持衆生。以爲修生普賢請教令之起因也。爲諸有情等者。明修生普賢現請。謂普賢菩薩自證此心發起分明故。爲一切衆生請教令也。普賢授教等者。如本有普賢攝持衆生。修生普賢亦復如是請佛教令。現教授有情故云亦復如是。應知對本有攝持顯修生教令也。故梵網下引經證。經具文云。戒如明日月亦如瓔珞珠。微塵數菩薩衆由此成正覺（文）普賢者是本性尸羅菩提心戒體。此戒發得稱爲成佛。故經云由是成正覺。今請教令爲令一切衆生住此心戒故也。又教令卽戒義。故次科中云現調伏事等。
　　時婆伽梵至金剛三摩地。宋譯云。爾時世尊卽入一切如來智三昧金剛三摩地。六卷云。爾時世尊毘盧遮那入一切如來三昧入金剛三摩地已。訣云。經云爾時世尊毘盧遮那入至三摩地已者。此第四念應也。釋曰。謂如來設教皆不非量。欲令普賢及諸有情具一切智故。先入此三昧念其所應。故云入一切如來智三昧耶金剛三摩地。謂以諸佛等持之智護念有情。入是智三昧耶已現調伏事（文）解云。其念應義釋中自顯。是明應請。欲爲教令先入三摩地也。皆不非量者。量說文稱輕重。廣韵量度也。度多少也。今佛智惠能知衆生心行性欲差別種種通塞。隨應開示故云不非量也。普賢及諸衆生者。普賢是分證位尚在因。諸衆生者一向未了。凡聖雖異未具一切智。故云欲令等也。先入此三昧等者。正明念應義。准上釋中三昧耶正翻等持。三摩地正翻等念。應知入智三昧耶是入定也。金剛三摩地是等念也。故云先入此三昧念其所應。謂念機感之應不應。是云念應。上云皆不非量亦明此義也。謂以諸佛下總釋文意。其義可知。諸佛智三昧耶者。智謂方便智。依此智而念機應不應也。現調伏事者。指次現法科。調伏卽戒義也。今解經文云。一切如來智三昧耶對下鉤三昧耶等。正是金剛薩埵三昧也。普賢者一切如來本覺智故。別云一切如來智。入此三昧等念有情。堅固不動猶如金剛。故云名金剛三摩地。上釋云。等持自智入一切如來智。也卽入一切普賢智。持此智行猶如金剛。入有情界平等攝受而護念之（文）金剛三摩地皆通諸尊。故鉤等尊念應科中皆云名金剛三摩地。
  　受用一切至智三昧耶。宋譯云。受用一切如來戒定慧解脫解脫智見。從大智方便大精進力。起大智三昧轉妙法輪。六卷云。現一切如來尸羅三摩地。惠解脫智見轉正法輪利益衆生。大方便力精進力大智三摩地。訣云。經云現一切如來尸羅乃至大智三摩地等。此第五現法也。釋曰。所謂此現法者。是法名爲方便力精進大智三摩地也。其中具有一切如來十波羅蜜諸力不共等。以諸行次第戒爲首故。先擧尸羅也。又此尸羅佛佛相授故。云現一切如來尸羅等持也。所謂一切如來等持此戒。此戒光明等持衆生。一切衆生卽從此戒發生定惠。定惠發故便能解脫解脫知見。知見無礙故轉正法輪。於是利益無盡衆生界。故云大智三摩地等（文）。解云。已入三昧念其所應已。故次現十波羅蜜等諸法教。隨應度衆生。謂之現法也。是法名爲下總示現法體。下自有釋。至文當悉。其中具有等者別示現法。於中且擧十波十力十八不共法。等取三十品等無量法門故云等也。諸行次第者。此等諸法皆是大悲行門攝。故云諸行。大日疏釋大悲根句云。如摩訶般若所明六度十八空。三昧道品總持門等皆入大悲句中（文）戒爲首者。正是如來遺命之意也。遺教云。戒是正順解脫之本。故名波羅提木叉。依因此戒得生諸禪定及滅苦智惠（乃至）當知戒爲第一安穩功德之所住處（文）又此尸羅下釋一切如來言。佛佛相授者。明佛佛道同非二乘所知也。尸羅者所謂本性尸羅。疏釋除蓋障三昧中云。眞言行者亦如是。獲除蓋障三昧時。心之本性卽是尸羅。非造作法不由他得。故言住無爲戒也。如聲聞淨戒要由白四羯磨衆緣具足。方始得生。又須方便守護如防利刾。一期壽盡戒亦隨亡之。此戒則不如是。世世生處恒與俱生。不假受持常無失犯（文）一切如來等持者。明佛佛道同。此戒是心本性。覺心本性本來不生者稱爲佛陀。無有佛不持此戒者。故大日經云正等覺三昧耶也。此戒光明等者。上明自證是約化他。內持此戒則外發光。等照一切衆生界。故云等持衆生。梵網云。一戒光明。又云戒如明日月。心要明三解脫門畢云。由此三相空故卽入解脫法門。悟此正理卽身有光明。廓周法界卽同毘盧遮那正體智也。理趣經文殊章。三脫光明爲四理趣。文殊尊是一切戒門主故。三脫卽三密平等本性尸羅。住此戒時身口意合爲一。故經云一戒。此時自然具大光明。周遍法界故云等持衆生。一切衆生下辨五分次第。仁王（菩薩行品）云。謂觀五蘊色受想行識。得戒忍定忍惠忍解脫忍知見忍。青龍疏云。對觀五蘊得解脫蘊。此依言說次第建立。如實義者無分別惠觀五蘊空。於念念中皆具五忍（文）今此中亦爾。入大智三摩地故。以無分別惠一念具五忍。今且示法有次第爲此釋也。轉法輪者仁王前所引次文云。此位菩薩作轉輪王能廣化利一切衆生（文）今亦如是。得解脫蘊知見無礙故卽轉法輪。又疏第九釋第十讃云。汝今亦爾。若於此生逮得除蓋障三昧語言陀羅尼。起自在神通時。亦能如毘盧遮那而轉法輪。故云得同彼慶也。卽與今同也。故云大智三摩地等者。等大方便精進二法。此三法總爲現法體也。大方便力者智悲爲體。智度二十七云。方便者具般若波羅蜜故知諸法空。大悲心故憐愍衆生。於是二法以方便力不生染著。雖知諸法空方便力故亦不捨衆生。雖不捨衆生亦知諸法實空。若於是二事等卽得入菩薩位（文）精進者一切善法之根本。自利利他事業。依此成故次第也。智度第十五云。復次精進法是一切諸善之根本。能生一切諸道法。乃至阿耨多羅三藐三菩提。何況小利。如毘尼中說。一切諸善法乃至阿耨多羅三藐三菩提。皆從精進不放逸生。復次諸大菩薩荷負衆生受一切苦。乃至阿鼻泥犁中苦心亦不懈。是爲精進（文）大智三摩地者。上念應中云智三昧耶。今加大言者。上入三摩地念所應故唯云智。今正明起大用利益無量衆生。故加以大名也。今按。四卷六卷並云現一切如來尸羅三摩地等。故科云現法。今經及宋譯並云受用。現卽受用義。故疏第二十卷釋無量壽尊現法樂住。云受用果。現卽受用義故。梵語亦相近。行願賛現云●●●。受云●●●。恐是通同。故六卷王尊現法中云。受一切如來鉤召三昧耶。前後互譯。疏第四（三十三）釋幢尊現法科中云。受是受用是示現。若不受用何得示現。故爲義同。是故前二段中現受兩字互爲翻譯。卽此義也（文）又依今經助一解云。受用解脫五蘊卽是現法。受用此法稱爲現法。自受用故次轉法輪。法輪卽化他事業也。又宋譯云。從大智方便大精進力。起大智三昧轉妙法輪（文）意方便精進以爲所依。起大智三昧依此三昧轉妙法輪。此三法在法輪前故。文鉤鎖最好。今經三法在法輪後故。似屬次句。然訣釋分明屬上解故。宋譯爲正矣。應知今經與訣義不同也。
　　無盡無餘至悉地果故。宋譯云。廣爲一切普盡無餘諸有情界拔濟利益。爲一切主宰普令獲得適悅快樂。乃至得一切如來平等智通。最上大乘現證三昧殊勝悉地等。六卷云。盡一切衆生界爲自在救護主故。令得一切安樂悅意之受用故。乃至得一切如來大圓鏡智性神通。摩訶衍那阿毘三摩地。剋獲最上悉地果故。訣云。經云盡一切衆生界至悉地果故等。第六顯益也。釋曰。謂一切衆生得利益者。皆是如來等持智力。普賢菩薩普現色身三昧之力。此三昧力故盡衆生界隨彼彼類。應現其身而得自在力用。故云盡一切衆生界爲自在救護主。皆令安住所樂之門。故云令得一切如來平等智。神通摩訶衍那阿毘三昧耶。此具梵音。正翻應言大乘無上等持。所謂等持無上大乘護念衆生。一切衆生如佛住。故云剋獲最上悉地果故等（文）解云。上科已現法。以此現法利濟一切衆生。故次云顯益也。謂一切衆生等釋經盡一切衆生等文。皆是如來等持等者。擧前現法。是利益衆生之具法。故等持智力指大智三摩地。普賢菩薩等指大方便精進。普現色身者。正是從普賢大方便智精進力起故。故上科指此三法云現法。現法正是利益有情之起因也。此三昧故下。釋救護一切爲自在主文。此中次第相釋。隨彼彼類者正明普現色身。謂有如是力用故。稱云自在救護主。自在救護皆●●義。今經云一切主宰。此義具如上辨。皆令安住等者明所得益。此有二。是初與定益。故云所樂（音洛）之門。所謂現法樂住。第十一（二十四）釋令得見法安樂住發歡喜心文云。或令見法住安樂行發歡喜心也（卽法喜初地也）解云。見法安樂卽安樂。歡喜卽悅意。令受用此果故云受用。然今經及宋譯無受用言。或可樂字去聲呼亦得矣。又令成就一切智果下。次明與智門益。此亦有二。初與世間益。所謂五通。大日經（出現品）云。訶字第一實風輪所生（乃至）住彼曼荼羅成就所應事。作一切義利應現諸衆生。不捨於此身。逮得神境通。遊步大空位。而成身祕密。天耳眼根淨。能開深密處。第十二釋云。次成就謂下所列物於風中作也。卽能此現身皆得成也。謂昇虛空神足變化。及天眼天耳沒隱其身。開謂開阿修羅宮等也。摩訶衍那等者。次明與出世智果。初從初地分得一切智智果。乃至第十一地究竟圓滿。總云大乘現證。故理趣經稱金剛薩埵。云大乘現證三昧耶持金剛勝薩埵。大乘卽大空。大空卽菩提心。故心自證心菩提心生云大乘現證。所謂菩提心顯現。或大空生。或云大乘生是也。乃至一切如來等者。此合經文與四卷同。六卷云。大圓鏡智性神通。此義具如上辨。此具梵音下辨梵漢異。所謂下釋其義。六卷云三摩地。四卷云三昧耶。宋云三昧。今經無此語。然釋具二義。等持無上等者。是三昧耶義。護念衆生等者。是三摩地義。是此梵名互相通故以通義釋也。無上大乘者。是能護體也。大乘者謂大空。十二門論釋大乘名云。大分深義所謂空（文）是也。大空卽般若波羅蜜。若非大空無分別智。云何能一念等護一切衆生乎。智度第三十云。彈指之頃化無量身。遍至十方能滿一切衆生願。如是神通利益要從般若出生。以是故欲滿一切衆生願。當學般若波羅蜜（文）如佛住故者。無所住而住云佛住。第七云。復次入多字門時。了知諸法皆空故不住生死中。卽此如如亦不可得故不住涅槃中。爾時行處盡息諸位皆盡。遍一切處的無所依。是名以不住法住於如來大住也（文）今亦復爾。大乘者謂中道不可得空。以此護念令一切衆生住一切智果。故云如佛住。謂無所住而住其果也。
　　一切如來至菩提薩埵。宋譯云。卽以一切如來成就金剛杵授與。六卷云。爾時一切如來爲欲受彼悉地跋折羅故與普賢菩薩。訣云。頌云授五菩提智者。經云爾時一切如來至復持金剛等。此一段意者。欲令衆生具足如來普賢菩提心。金剛法界祕密神變實相智印無盡莊嚴。故以五智印三昧耶。灌普賢頂及一切衆生。授以智印。五智印者。一金剛智三昧。二寶印智三昧。三法輪智三昧。四羯磨智三昧。五一切如來法界智三昧解云。頌云等者先明大科。是上頌中第四句義也。此一段文下辨頌大意也。此中佛授五智金剛杵故。頌云授五菩提智也。普賢菩提心等者。總示五智體。普賢菩提心謂東方智。金剛法界西方。祕密神變南方。實相智印北方。無盡莊嚴卽中央也。以五智印三昧耶者。謂五股金剛。是金剛手三昧耶形故。云五智印三昧耶。灌普賢頂等者。經唯明普賢灌頂。釋中有二義。灌普賢頂是修生灌頂。灌一切衆生卽本有灌頂。一切衆生皆具五智。無有缺減。煩惱所覆未能顯現。謂之本有灌頂。今授與修生普賢意。爲顯一切衆生皆等具足。故訣得意釋出此義也。五智印者下列名可知。經爾時一切如來爲欲授彼悉地。拔折羅故。與普賢大菩薩。此第一金剛三昧也。釋曰。謂一切諸法自性清淨無諸垢染。以此智印決定印之。滿法界相圓凝堅牢不可動壞。入此三昧者。名爲諸佛普賢菩提金剛智印淨法界輪。若先入此一切智業金剛三昧。一切所作隨所堪忍。猶如白素色之本。修此三昧亦復如是。諸佛智用功德依之建立（文）解云。經爾時下此初釋東方智。此牒文與六卷同也。釋曰下釋一切如來成就金剛文。先解經文。此有二意。若約本有。一切衆生皆有如來藏。故云一切如來。成就謂本性成就也。金剛者卽如來藏自性清淨心之喩也。若約修生。一切諸佛藏性顯現故云成就。其義可知。次釋訣文。釋成就金剛云一切法自性清淨。自性清淨卽金剛薩埵堅牢體性。故疏第九釋金剛甲眞言云。自性清淨是金剛薩埵身也。無諸垢染者。謂本性無垢義。藏品普賢眞言。●●●微是離也。羅闍是塵垢也。謂除一切障也。以此智印下。釋授與普賢等文。授與卽印之也。滿法界等者。先明金剛三昧相。故次云入此三昧等。此有三德。初句有德（口密蓮部）一一功德遍滿法界無有窮盡。故云滿法界相。無量功德遍滿法界。澄淨之性未曾動搖。故云圓凝堅牢。是空德（心密金部）也。若是唯有唯空可破可轉。全有空故空亦非空。全空有故有亦非有。卽是不思議中道（身密佛部）甚深緣起。故云不可動壞。入此三昧等者。謂蒙諸佛授與金剛。入此三昧者名爲普賢大薩埵也。普賢菩提者。謂圓明月輪。一切諸佛依此成正覺。故云諸佛普賢菩提。金剛智印者。智謂月輪光明。淨法界輪者謂理。理卽月輪體性故。菩提心論云。其圓明卽普賢心亦卽普賢身也。心身如次智理二法也。若先入此下。明一切衆行菩提心爲初。一切智業金剛者。謂普賢本有智德。無上悉地依此成就故云業。業謂悉地業。故經云一切如來成就金剛。一切所作下。正明爲衆行本。一切所作以此爲初。次第成立故。猶如下擧喩。明一切衆行菩提心爲初。其義可知。諸佛智用等者。此金剛智正是智體。依此起智用成就一切功德。故云依之建立。
　　一切如來至寶冠繒綵。宋譯云。一切如來大轉輪王一切佛身寶冠繒帛。六卷云。受一切如來轉法輪位。以一切如來身寶冠而與灌頂。譯云。經云受一切如來轉法輪位。此位名轉法輪智三昧也。釋曰。從金剛三昧卽授法輪位。此超勝也。但授此法輪位卽具足一切法故。是故其次卽云以一切如來寶冠繒綵而授與灌頂。此卽法身灌頂相也。據實相般若經次第。亦初金剛三昧。次卽法輪。若不授與法輪三昧。不堪展轉爲教授主。若有菩薩具大乘見。通達方便善巧業用。不要次第一一別授。審察堪任卽應爲作傳法灌頂教示。猶如世尊教示普賢當如是知解云。釋曰下先示文次第。上擧白素喩。若依此義。東南西北白黃赤青（受染次第）因行證入爲其次第。今次東方而明西方。故云超勝也。意具一切法方入灌頂故。用超勝次第也。按華嚴亦有此次第。經第十六（離世間品）云。佛子菩薩摩訶薩成自覺境界智。無師自悟（東方）究竟自在到於彼岸（西方所謂觀自在智。彼岸是也）離垢法繒以冠其首（南方）而於善友不捨親近。於諸如來樂尊重（北方文）此卽法身灌頂也者。今毘盧遮那與普賢菩薩灌頂故。云法身灌頂也。而今時所爲卽傳此方軌而作故。亦卽是法身灌頂也。或可下法菩薩章云。授與一切如來法身灌頂。是法智身灌頂故云法身灌頂。具如下釋。據實相般若等者。引理趣經而證。彼列八菩薩中次第。金手觀音空藏卽是超勝也。若有菩薩下示當來方軌。其義可知。猶如世等者指當章經以爲例也。解今經文者。一切如來轉法輪王者。是西方三昧。灌頂已下卽南方三昧。上授與二字冠通此中。不爾文不鉤鎖。古師讀文不好故具云耳。寶冠繒綵者。寶冠所謂五佛寶冠。繒綵卽離垢繒。三摩地軌明諸佛灌頂眞言云。五佛智冠在其頂。便分智拳頂後繞。當知已繫離垢繒。又明大日形相中云。首戴五如來冠垂妙紗穀天衣。又前所引華嚴云離垢繒以冠其首。又七十八云。已繫妙法繒受佛灌頂（云云）。
　　灌頂已至金剛加金剛。六卷云。既灌頂已而授與之。爾時一切如來以彼執金剛故。便以此名灌頂。號爲執金剛。爾時執金剛菩薩屈其左臂。現威猛力士相。右手執跋折羅。向外抽擲弄而執之。說此嗢陀南曰。此跋折羅。是諸如來。無上悉地。之所成就。我是金剛。故受與我。以我金剛。復持金剛。訣云。經已灌頂已至偈末。此第四羯磨智也。釋曰。謂一切加持威德智用皆名羯磨。故云既灌頂已而授與之乃至號爲執金剛。是名加持也。既加持已威德智用出過一切。故云爾時執金剛薩菩薩屈其臂。乃至晶偈以我金剛復持金剛等。所謂普賢菩薩具足智力能轉法輪。是故如來以五智印而授與之。此五智印具足五相。所謂五股也。其中一股如來法界。其餘四股各屬所部。如上所說五智印門。一一復別五相灌頂之法。一者光明灌頂。謂諸佛菩薩於光加持也。二者甘露灌頂。謂以教主眞言加持香水也。三者種子灌頂。謂部尊字門想布身心。四者智印灌頂。謂部主所執持印契加持。五者句義灌頂。謂部尊眞言及思中義理想布身心。能如是甚深次第。想念運用加持自他。是人堪授大阿闍梨位也。如灌頂門所說。題云此是金剛薩埵三摩地一切如來菩提智第一。釋曰。此題目也。梵本皆列於後。謂一切如來等持有情。金剛菩提不動智輪也。具足正題應如是說解云。釋曰下略明羯磨義。故云下述釋其義。謂東方金剛三昧是明智體。次授轉輪及與灌頂謂之加持。以加持故金剛智體成大威德。智用周遍一切法界。佛事生事無量事業任運成就。是爲羯磨。故云威德智用出過一切等也。故云爾時下合經也。所謂普賢下略釋授與雙手意。具足智力謂東方金剛三昧。轉法輪者卽西方三昧。具此德故次與灌頂。以五股杵授與雙手。故云是故如來等。此五智印下明五股相。具足五相者。相謂相狀。其餘可知。如上所說下明一一智門具五種灌頂。如文可知。題云下釋此章題目。四卷六卷並云此是金剛三摩地一切如來菩提心智第一（文）自餘諸尊皆有題目。然今經及宋譯無此題目。疏云。今此新經削繁不用（文）今解經文者。授與雙手者。依四卷六卷及宋譯文。似寶冠繒綵授與雙手。文意實不爾。於此處授與金剛杵故。以金剛名稱金剛手。金剛手者正是普賢菩薩之灌頂號故。理趣釋云。金剛手菩薩摩訶薩者。此菩薩本是普賢。從毘盧遮那佛二手掌。親受五智金剛杵卽與灌頂。名之爲金剛手菩薩（文）應知文雖不云授與金剛杵其理必然。又次文云弄跋折羅者。卽今所與金剛。又頌云金剛加金剛亦此義也。金剛手灌頂時等者。明灌頂已住薩埵威儀而說偈也。祕經云。左手持金鈴。右執五股杵。儀形如薩埵安立衆生界（文）左慢等者明左右印。卽是薩埵威儀。左慢者理趣釋云。左手作金剛慢印者。爲降伏左道左行有情令歸順道也。宋譯云現高擧相。四六兩經並云現威猛力士相。皆是慢相也。七卷理趣經云。其高擧勢者。謂所有成就最上自在印。鉤召諸成就是名高擧勢（文）其印左手作拳安腰。卽表慢相也。夫灌頂者離於我執義。離我執已住大我。大我者佛界生界唯一平等見。故後僧正鈴杵義云。置腰之左大我之義也。疏第七云。吒字門一切諸法慢不可得故者。梵音吒迦羅是慢義。謂見彼法卑下此法高勝。如三界六趣種種優劣不同。所起慢心無量差別。略說有七種相。如毘曇中廣明。乃至求三乘人猶有上地下地不平等見。今觀諸法無生乃至無待對故。則知阿耨多羅三藐三菩提。於法平等無有高下。是故如來亦名一切金剛菩薩。亦名四果聖人。亦名凡夫外道。亦名種種惡趣衆生。亦名五逆邪見人。大悲曼荼羅正表此義也（文）又祕經云。左手持鈴。慢印卽鈴（鈴云●●卽慢義。慢云●●●亦具鈴義）閻魔後黑夜天梵云●●●。其印持鈴。第十七云。當知卽是黑夜天（乃至）迦羅時也。三時卽是我也（文）黑夜是時義我義。鈴表時義我義。時者刹那流滅故卽死義。鈴亦表死義。此尊主死法門故云死後。又旃陀羅持鈴亦表死義也。又五密軌云。金剛慢者以大精進爲般若金剛鈴。警悟在無明窟宅隨眠有情（文）●●具明無明兩義（具如普世眞言釋）以般若大明警悟無明。卽是無明本際性本解脫。佛界生界不二平等義。深義應思。右舞等者。宋譯云右手戲擲彼金剛。四六兩經云。右手執跋折羅向外抽擲弄而執之（文）舞弄者弄玩也戯也。舞戯卽神通相也。第十一云。佛又告金剛手。諸如來有意生名業作戯行舞者。從佛心業而生。作種種戯行現種種戯舞類之相。卽是普現色身隨類作六道之形等也。舞謂種種神變幻作之事。隨事示現其類衆多不可備言也。又云。舞是戯也。復普現色身隨類曲成作種種應。此非眞實但如幻耳。是故名爲如來之儛。猶如舞者能悅可衆人之心。雖種種意解不同。皆令心悅佛亦如是（文）文意明自已證悟不二平等住大慢相。一切衆生尚迷不覺。是以住大悲精進。現於神通警覺衆生也。祕經云。時金剛手以右手所持五峯金剛擲於虛空。寂然一體還住手中。說此金剛曰●吽。我今現此神通爲動一切有情本性（云云）第十二云。轉金剛杵者有微旨。謂欲轉此無礙密惠入一切衆生心也。所以者何。如是自證寂滅之法。微妙清淨爲無有上。而衆生不自覺知。爲此因緣故。於無量諸佛祕寶藏中。而受無量恐怖苦惱。謂此事故生大悲心。欲轉此智令一切皆得開敷心眼故也（文）驗知舞弄金剛者。表發動衆生本性開示佛知見也。略出云向外抽擲。祕經云安立衆生界皆此義也。則彼金剛安自心者。宋譯云。彼金剛杵安自心間。四六二經此文闕無。理趣釋云。右手抽擲五智金剛杵。作勇進勢者。令自他甚深三摩地順佛道。念念昇進獲得普賢菩薩之地（文）依此文。舞弄者當此抽擲。增進勢當此勇心勢。安自心者。卽表自他甚深三摩地順佛道義。謂一切諸佛心自證心不從他得。應知安自心卽是順佛道也。又按是明薩埵威儀故。此中具欲觸愛慢智定悲慢四義。左慢可知。舞弄金剛表愛菩薩。大悲所謂菩薩舞故。安自心者表觸菩薩大定義。安自心所謂現法樂住定中樂觸也。作勇進勢表欲菩薩大智。其義可知。說此嗢陀南等者。疏云說令信偈。訣下文釋愛菩薩偈云。授此智相而說偈等者。欲令菩薩及諸有情。見聞此法受持修行不生疑礙故。此是一切佛者。指金剛杵云此是。故略出云。此跋折羅是諸如來無上悉地之所成就（文）一切佛者金剛杵者其體五智。一切諸佛皆悉五智圓滿故。明佛佛同道義云一切佛。成金剛無上者。宋譯云成就無上金剛杵。今經文略。其義難通。依略出解者。謂依無上悉地而成就此金剛杵。無上悉地謂佛果也。金剛杵者所謂五智印。依無上悉地五智圓滿故。云無上悉地之所成就也。然今經無上言歎金剛杵。略出歎悉地。兩文不同。其義卽一也。授與我手掌者。我者薩埵之自稱也。上云授與雙手。手掌梵云●●●。●字金剛不可壞菩提心。故手掌梵言具菩提薩埵義。雙手者表生佛不二義。又五股杵者。上股表佛界下股表生界。執其中間表不二義。證此義者名爲金剛薩埵。故知授與雙手者卽表平等智薩埵義也。金剛加金剛者。宋譯云金剛中住金剛相。加謂加持。梵云●●亦具住義。上金剛諸佛所成修生顯得金剛。下金剛金剛薩埵本有性得金剛。以修生金剛加本有者。正表灌頂義。四六兩經云以我金剛執持金剛（文）謂本有金剛執持修生。其義不異。
　　爾時世尊至祕明末。從此已下明王菩薩三昧。已住薩埵威儀故。次以四攝三昧攝取有情。故心要云。雖證薩埵正位而見惑未除。一切有情將何引化。須行四攝法而濟度之。四攝者何。布施愛語利行同事。等而攝取之。金剛王菩薩執雙金剛鉤用爲召集。而攝召之。卽不空王菩薩妙用也。訣云。第二金剛不空王大菩薩鉤召三昧門。述此意者。所謂一切諸法體性空寂。諸佛妙智依空而轉。自在無礙。一切建立及不建立依空不空。智相常住猶如虛空遍一切處照用無歇。故大空自在無智無用。無緣無依爲智所依。智唯實相空非實相。空性唯空無所得故。妙智不空善巧用故。是以大日如來以一切智。現其智相名不空王也。極智妙相稱之爲王。此意者欲令衆生具無礙智。而於空有不滯不礙。以五智相屈曲如鉤能鉤衆生出空有海。能鉤諸佛聖智入衆生心。一切諸佛共加持故。若有菩薩作佛事時。執持此鉤往於十方界。諸佛菩薩如風疾至無能違者。若人持者持如來智。若人見者見如來智。有能觀想此契相者。是人速得一切如來大自在智甚深三昧。此智印力隨心攝召皆悉成就。一切如來及菩薩等所有三昧。以此智印普用攝持。無前無後一時滿足。是人卽能受用諸佛及菩薩等無礙智力。是人卽得無盡莊嚴祕密之藏。入此門者生決定心。無疑惑心發希有心。何以故。一切如來智願加持所成就故。解云。文分爲二。初不空王三昧大意。二隨文釋意。初中亦四。初辨不空王名義。次敍鉤召義。三明鉤妙用。四演鉤功德。是初也。一切諸法空者。意明不空王者大智妙用。此用依空而轉無礙自在。空謂眞空。智卽妙用。二諦相卽成不思議妙用。故云自在無礙。一切建立者謂俗諦。不建立者謂眞諦。所謂安立非安立卽是也。是此二諦依空不空二法而成立。故云依空不空也。依空故非常。依不空故非斷。離二邊故云智相常住等。大空自在下（疏所引作自性。作在恐不可）。明空爲智依。空無相故云無智等。智唯實相者。謂智非唯空具妙用故云實相。智名實實之相狀云實相。故中論疏云。諸法實體實體之狀目之爲相（文）空非實相等者。空無相故云非實相。智有用故云妙智不空等。此且辨空與智二相差別故。相分而釋而實空不空一體無相離故。故疏第十九云。此虛空以不可得故。非是都無所有而實有其自性。空自性者卽不空也。是以下正成不空智義。謂內具一切智故。外現不空智用。故名爲不空王也。一切智者前所謂五智印也。此意者下第二辨鉤召義。以五智相屈曲如鉤者。依智證請來圖。王尊王形三股下有鉤形。今云五智屈曲故。恐非此義。五智者指前金剛薩埵五股金剛。金剛薩埵入四攝方便。名爲鉤菩薩故云以五智相屈曲等。能鉤衆生等者。凡聖俱鉤卽是無礙自在用也。空有謂斷常二見。或可空謂二乘沈空。有卽三有妄迷。空有雖異同名沈沒。故以海爲喩也。諸佛菩薩住深定者。鉤之令赴利衆生事。是云能鉤諸佛。若有菩薩下第三明鉤妙用。其意可知。若人持者第四演鉤功德。其義可知。次下隨文釋意。大分有四。而爲頌曰。如來不空心。祕密神變相。親承請教示。現授菩薩鉤。初頌如來不空心者。經云。爾時世尊及祕明等。此中義分有四。一擧報二顯體三明行四護念。解云。此第二隨文釋意。於中是初爲頌示文科。如前應知。爾時世尊。六卷云爾時世尊毘盧遮那。訣云。經爾時等此第一擧報及顯體也。此文略。具足云爾時金剛界毘盧遮那佛持一切如來身以爲其體（如普賢觀所列）阿闍梨集此經意。務取行相。廣本重者皆略而不出。毘盧遮那如前已釋。後亦准之。解云。此正釋文意也。世尊毘盧遮那者。今經及宋譯無毘盧遮那言。上明金剛薩埵擧報科中云世尊毘盧遮那。故知當章經略也。此文略者此中無顯體文。今辨其義也。復入不空至剛三摩地。六卷云。復入不空王大菩薩三昧耶。所生薩埵加持名金剛三摩地。訣云。經復入不空王大菩薩至三摩地已。第三明行也。釋曰。此中云三昧耶及三摩地。如前已釋後亦如是。所謂如來先入普賢心。又入不空智故云復入也。如來智相遍洽微塵身心。微塵身心一身心故。此一復入一切。一切皆入此一。顯發智用自在無礙故云所生。加持者謂從不空王智現其鉤相加持有情故。解云。如來智相下釋所生兩字。如來智相者。謂毘盧遮那自智入鉤三昧。是云智相。卽所生體故。此明行卽所生二字義也。遍洽微塵等者。明智用無礙相。於中初明一智周遍一切身心。洽音挍霑濡周遍也。微塵身心下明一智入一切所以。謂心身無量不出一實智。實智分爲無量故。猶如阿字現諸字輪。一一字輪不離阿字。故云一身心故。此一復入下。明互相入一多無礙圓入自在。其義可知。加持者下釋加持義。今依經文解者。謂不空王智大勇心故。加持有情不退不轉。令一切有情皆悉入不空智。故云薩埵加持。其加持相堅固不動猶如金剛。故云金剛三摩地也。名一切如來至祕明末。六卷云。從其心出召請一切如來三摩地。名一切如來心。說陀羅尼跋折羅囉闍。訣云。經云從其心出及拔折羅囉闍等。此第四護念也。釋曰。謂從不空王大菩薩心現召請相。此召請相不離佛心。故云名一切如來心等。菩薩及鉤皆佛心故。而此佛心堅過金剛。故說祕明云金剛王。金剛王者梵云拔折羅囉闍也。以此祕明護念有情。一切有情住堅牢心。解云。從不空王者謂能生心。經云其心卽指不空王心。故釋云從不空王心。現召請相者謂現鉤形。鉤是召請爲義故云召請相。是所生也。不離佛心者經名如來心。如來心者謂能生毘盧遮那佛心。從佛心出不離佛心。故此鉤形稱云如來心也。菩薩及鉤等者。述釋不離佛心義。菩薩謂不空王。鉤卽其三形。俱不離佛心故。云皆佛心故。而此佛心下釋祕明義。此佛心者指●●句。上云菩薩及鉤皆佛心故。故釋●●云此佛心也。過金剛者釋●●義。謂佛心者所謂阿字大因陀羅極黃色金剛。此是金剛中極剛者。能破金剛。卽金剛不能破（見第一卷疏）故云過金剛。餘皆可知。今經意有少異。名一切如來鉤召三昧耶者。直指前薩埵金剛三摩地。云名一切等。故宋譯云。此名一切如來鉤召三昧。此言卽指前文也。一切如來心者。意明此鉤召三昧耶。卽是如來心故。宋譯云。卽一切如來心名如來心等義。卽如義訣釋。從自心出者。出生義云。於一切如來菩提四攝體而生金剛王焉。聖位云。毘盧遮那佛於內心證得金剛鉤四攝三摩地智○成金剛王菩薩形。住阿閦如來右邊月輪（文）次釋祕明義者。嚩日囉（二合）囉（引）惹（一句）祕經弱（入）鉤字生大鉤（文）鉤四攝爲義故。四攝初有鉤菩薩。猶如四無量初有慈無量。慈總名四無量。疏釋慈氏云。此是佛四無量心。鉤卽四攝亦當准知。又世間王亦四攝爲義。故以鉤示其威德也。守護經第十云。汝（阿闍世王）王名字尚不自聞。況於餘聲。何謂王名。夫王者卽囉惹義。囉字聲者所謂苦惱聲。啼哭愁歎無主無歸無救護聲。王當慰喩作如是言。汝莫苦惱。我爲汝主當救護汝。拭淚慈愍而撫育之。言惹字聲者是最勝義。是富貴義。是自在義。是殊勝義。是勇猛義。是端嚴義。是智慧義。是能摧滅一切衆生憍慢自高陵懱他義（文）王梵語中具四攝義。何者布施能止苦惱。愛語能慰啼哭。利行卽爲主。同事是救護。慈愍撫育等是大慈義。卽四攝總體也。又●是鉤體具自在義富貴義等。以此等德鉤名一切衆生自在度脫。故以鉤爲印也。前引心要云。夫爲鉤者有四攝義。愛語布施利行同事。而能運度無量衆生。卽此義也。
　　從一切如來至金剛手。六卷云。從一切如來心纔出已則彼婆伽梵執金剛手。訣云。頌祕密神變相者。經從說此祕明時至種種神變等事已。此中行相如普賢觀出入相同。文略無者準上可知。今如前建立隨略而釋。經說此祕明時從一切如來心卽彼薄伽梵執金剛。此因本二段文也。釋曰。前觀中普賢菩薩從佛心出。成執金剛身。故此觀中以佛心金剛爲因本。故云卽彼薄伽梵執金剛也。薄伽梵此正翻爲世尊也。具足正翻云說祕明時從一切如來世尊執金剛心也。謂此不空王大菩薩。從彼一切如來金剛心出故。解云。文有二。初辨總科。上普賢章明祕密神變相中有十二門。廣明神變相。此章文略。今辨其義可知。次隨略而釋下。隨略經釋文。於中是因本二科也。前觀中等者明上下科文有異。謂前普賢觀中出一切如來心爲依因。爲衆多月輪等爲顯本。而今以彼執金剛菩薩爲顯本者。前章所謂衆多月輪。卽普賢圓明菩提心。故卽是執金剛身。故今以卽彼薄伽梵執金剛句爲顯本也。訣次下云。前門云。於月輪中出卽是執金剛。卽是斯義也。具足正翻等者。今經略故義難通了。故示正翻。言一切如來是依因。世尊執金剛是顯本。從此出金剛鉤故。以前章執金剛爲顯本也。從彼一切如來等者。明其所以。其義可知。
　　爲一切如來大鉤出已。六卷云。爲一切如來衆多大鉤身出已。訣云。經云爲一切如來衆多大鉤出已者。此應實顯相二段文也。此中無月輪圍遶住等者。前門已說云於諸佛所圍遶而住。故此略而不具。但云從一切如來心卽彼薄伽執金剛也。故前門云於月輪中出。卽是執金剛。卽是普賢遍一切處菩提心輪執金剛也。種種智者。此中云一切如來衆多大鉤者。卽種種智中之一智。一智卽種種智也。應知此鉤亦在月輪中現。已下諸門准知。解云。初明此一章文具二科義可知。此中下辨應實文闕可知。但云下辨今此中次因本科。直明第四顯相科意也。謂一切如來乃至執金剛也者。是當前章卽彼薄伽梵普賢爲衆多月輪（是顯本也）從此月輪中出諸智金剛。是爲顯相。故今云一切如來爲大鉤身爲顯相也。故前門云下正明顯相義。前章云。此彼衆多月輪中出一切如來智金剛（文）指此文云前門。衆多月輪者。卽普賢圓明菩提心體故。云於月輪中出卽此執金剛等也。種種智者指一切如來智金剛。謂鉤箭等諸金剛故云種種智等。訣前章釋顯相文云。各於其中現差別智相也。故云出現一切如來種種智拔折羅也。所謂於諸輪中一一智相也。卽普賢菩提心輪內現五股相。不空菩提輪中金剛鉤相。乃至十六大菩薩等各各智相（云云）。
　　入世尊至聚爲一體。六卷云。還同一體入毘盧遮那心（四卷闕此一章）訣云。經云還同一體入毘盧遮那佛心。此顯力·還源也。釋曰。此中無以其普賢故。金剛薩埵三摩地極堅牢故者略也。上門已說此準知。下亦如是。皆有如來普賢金剛威力也。還源者。謂此鉤本依佛心出還入佛心。欲顯此鉤是如來心故。解云。初總辨二科。釋曰下次明闕顯力科可知。還源下釋次科可知。
　　生金剛大至住佛掌中。六卷云。爲金剛鉤住佛掌中。訣云。經云爲金剛鉤住佛掌中此示相也。釋曰。此段文略。應具足云。又從心出滿虛空界成金剛光明。時彼光明化爲一切如來。金剛身語意所成金剛鉤住佛掌中。唯有下句爲金剛鉤住佛掌中。滿虛空明等准上門應知。下門亦如是。有能入此鉤三摩地者。應如上次第還入佛心。又從心出滿虛空界光明。化如來三輪鉤住佛掌中。如是觀者是名入鉤三摩地。卽得如來召請諸佛智印加持。解云。此示相也者是第八科。此中闕第七顯智也。釋曰下初擧其足文以示其意可知。疏所引及異本。無爲金剛鉤住佛掌中八字。恐是脫。今本爲正。入此鉤三摩地下次釋文意。如來三輪鉤者。具足文中云金剛身口意所成金剛鉤是也。前章云一切如來身口意出生金剛形。具如上辨。
　　從金剛大至神通遊戲。六卷云。復從鉤中出現一切世界微塵等如來身。召請一切如來作種種神變等事已。訣云。經云復從鉤中出現一切世界至神變等事已者。此段亦略准上應知。義亦如上。入此觀者普現色身也。已下諸門亦皆準知。若入此普現色身觀。能令衆生發菩提心等感應之行。略而不說。準如上門。皆悉具有。下門亦然。解云。此段亦略者。是明第十一普現故。九十二科及第十二科略之也。能令衆生等者。指感應科。上云由佛神力應衆生心。一切衆生感而自發也（云云）言由普現色身佛加持力。一切衆生感而發菩提心。今略此科也。
　　妙不空王至大菩薩身。六卷云。由不空王大菩薩故。及由金剛薩埵三摩地極堅牢故。還一體相爲不空王大菩薩身。訣頌曰。現授教旨相者。經從出現不空王故至增上悉地果故等。此中出入不同。義分爲五。經由不空王故。及金剛薩埵乃至大菩薩身。此第一攝相也。釋曰。謂如來實相智印。神變無礙故曰不空。卽此智印諸智中勝故稱爲王。以此智王護念衆生。令諸衆生受勝安樂。是智至處無能壞者。故曰堅牢。以堅牢智攝諸衆生爲一身相。其中衆生入出不礙住一身中。各令所安不覺不知。唯是菩薩了了知見。若有智者住此三昧。亦復如是。卽能攝受行利益事。解云。頌曰等下先辨大科。卽第三句義也。攝相者。下釋中云攝諸衆生爲一身相是也。釋曰下釋文。初釋不空義。如來實相智印者指鉤體。神變無礙明其用。以神變無礙故。隨有見聞觸知。無空過者悉成無上菩提。故曰不空也。卽此智印者釋王字。以此智王下釋金剛薩埵等文。以堅牢智下釋聚爲一體等文。正明攝相義也。爲一身相者。謂爲一鉤身也。入出不礙者。一切衆生不動本處而入鉤中。雖在鉤中常不動本處。故云不礙。各令所安下。明所入衆生自不覺知。所安者安謂安置。此中與維摩不思議品意同也。經云。若菩薩住是解脫者。以須彌之高廣內芥子中無所增減。須彌山王本相如故。而四天王忉利諸天不覺不知己之所入。唯應度者乃見須彌入芥子中。是名不可思議解脫法門（文）。
　　住毘盧遮至爲成就鉤召。六卷云。住於毘盧遮那佛心說此嗢陀南曰。奇哉甚希有。我是不空王。從彼金剛出。現爲大鉤者。能遍一切處。召請諸如來。訣云。經云住於毘盧遮那佛心至偈末等。此第二還源也。釋曰。不空王住佛心時。一切衆生亦住佛心。此一不空王住佛心時。彼一切世界微塵等不空王皆住佛心中。如梵網經云。各接微塵衆俱來至我所。卽其相也。說此偈言等如經思之可解。解云。釋曰下釋還源。有二。初明一切衆生還源。謂一切衆生從本已來與不空王同一體故。不空王住佛心時。一切衆生亦等住也。此一不空下二明同類還源。其義可知。如梵網下引例而證。經偈文云。我今盧遮那。方坐蓮花台。周匝千華上。復現千釋迦。一華百億國。一國一釋迦。各坐菩提樹。一時成佛道。如是千百億。盧遮那本身。千百億釋迦。各接微塵數。俱來至我所。聽我誦佛戒。甘露門則開（文）。
　　說此偈言等者。解云。奇哉不空王者。自嘆具如上辨。宋譯云大哉我此不空王。四六兩經皆有我字。今五字爲句故。略去我字也。金剛所生鉤者。正明鉤體。此從普賢月輪中生。故云金剛所生。訣上文云。不空菩提輪中現金剛鉤相是也。由遍一切佛者。謂明鉤用。宋譯云普遍觀察一切佛。四六兩經並云能遍一切處召請諸如來。此且約果一邊。准上訣文當通生佛。訣云。能鉤衆生出空有海。能鉤諸佛入衆生心（文）若依此釋。一切佛者。通已成當成二種佛也。爲成就鉤召者明鉤益也。宋譯云平等悉召作成就謂上鉤諸佛下鉤衆生悉爲成就也。
　　時不空王至復請教令。六卷云。時彼不空王菩薩從佛心出。依諸如來右邊月輪中住而請教示。訣云。經時彼不空王至復請教示。此第三現請也。釋曰。謂不空王大菩薩。住前所現普賢菩薩周圍月輪中。爲諸有情請佛教示。此一不空王請時。彼彼一切世界微塵不空王亦如是請。此中闕感應文。如前門所說。更不復出。後亦準之。解云。現請者。前章訣云。佛加持故從心出現住月輪中（乃至）爲諸有情請佛教示也（文）此中釋略准上知之。釋曰下現請文。前所現者指前章十二門中第三應實科。經云於諸佛處周圍而住是也。此中下示文闕感應。上云念應。上訣云。先入此三昧念其所應（文）念在佛心應約衆生。今云感應。其文雖異義卽不異。念其所應卽感應道交故。
　　時婆伽梵至召三昧耶。六卷云。爾時世尊入一切如來鉤召金剛三摩地已。爲一切如來鉤召三摩地。訣云。經爾時世尊入一切如來。至爲一切如來鉤召三昧耶等。此第四現法也。釋曰。所謂此法門名一切如來金剛加持鉤召。故云鉤召三昧耶。此鉤從普賢金剛五智印。轉轉現故能廣利益諸有情界也。解云。現法者。法謂鉤召三昧耶。是此鉤法從智賢五智印而現。故云現法也。今窃按。前章云。時薄伽梵入一切如來智三昧耶名金剛三摩地（文）訣科云此第四念應也（文）若准此釋。今時薄伽梵等應是念應也。又上經云。受用一切如來乃至大智三昧耶。訣釋云此第五現法也。准此兩文。當章無現法文。當云闕現法文也。余曾聞。汲深非短綆所測。末學陋識雖非無恐。窃爲此辨。君子幸恕勿深責焉。釋曰下。初釋一切如來鉤三昧耶句。經云時薄伽梵入一切如來等。婆伽梵者謂毘盧遮那也。入者謂加持義（具如上辨）故釋云金剛加持鉤召。此鉤下釋金剛三摩地句。謂此三昧耶從普賢金剛五智印（五股）而現。故云名金剛三摩地。從此已下一一現法科中。皆有名金剛三摩地句。皆明從普賢五智印現也。經云受一切如來鉤召三昧耶者。四六兩經云。爲一切如來鉤召三昧耶。窃按前章云受用一切如來戒定惠等。訣科云現法。依此思之。今此受一切如來等文。似當現法科。若爾當章無有闕文。智者應思。宋譯云。以是一切如來請召三昧耶。於普盡無餘諸有情界等（文）此經此句屬於次文。義與今不同也。
　　盡無餘有至勝悉地故。六卷云。盡衆生界攝召一切如來。爲一切如來安樂歡喜悅意受用故。乃至爲得一切如來三摩地智。所持增上悉地故。訣云。經盡衆生界攝召一切至悉地果故等。此第五顯益也。釋曰。謂五智印鉤召等持力。一切如來加持故。若有持念此三昧耶。一切如來及菩薩衆一時集會。隨彼彼念爲作利益。故云悅意受用等。若有衆生從初發心。與諸如來普賢菩薩等量發者。如是菩薩卽是如來。由心等故諸佛加持。由加持故於佛法界五智印上。更增妙智廣大自在。故云增上悉地果。解云。顯益義可知。盡無餘有情界者。明鉤印所度境也。謂五智印等者。釋一切鉤召四字。此鉤從金剛手五智印轉生故。云五智印鉤。等持力者指前科中金剛三摩地。一切如來加持故者。前科中釋入一切如來鉤召三昧耶。云名一切如來金剛加持鉤召。故指上入一切如來等文。云一切如來加持故。今章云一切鉤召者。正明上文益故。科云顯益故擧上文。釋一切鉤召義。一切鉤召者。謂鉤召一切衆生也。若有持念下。釋一切安樂已下文。一切如來等者。經云乃至等取菩薩。故釋云及菩薩。爲作利益者。今經及四六兩經無此文。宋譯云。普遍鉤召爲作利益（文）准此經文。梵本當有此語。恐是譯語之略故。云悅樂受用等者。四六兩本云爲一切安樂歡喜悅意受用。今經文略。此義具如上辨。又經云隨染者正明此尊三昧。一切安樂等總通諸尊也。若有衆生下。釋最勝悉地故文。若有衆生者。上云若有持念此三昧耶等。此人卽是從初發心與普賢菩薩等量發心。如是等人雖未成果位卽是如來。何者與普賢菩薩等其心等故。由心等故下。釋乃至一切如來集會加持文。意云。是此行人由與普賢菩薩心等故。諸佛集會加持也。心等佛菩薩卽初發心。初發心者諸佛憐愛猶如一子。疏釋除蓋障三昧云。則於一切時一切處。常爲十方諸佛之所護持。猶如嬰童始生父母愛心遍重常不捨離。卽此義也。由加持故下。正釋最勝悉地義。於佛法界五智印者。指前章金剛薩埵三昧。於前五智印上。更增金剛鉤妙智。次第增廣故云廣大自在等。若約十地十六生義。鉤菩薩是第二地。猶如二日月故次第增上也。四六兩經云。爲得一切如來三摩地智所持增上悉地故。宋譯云。令得一切如來集會加持最上悉地（文）一切如來三摩地智。當今一切如來集會。集會梵云三昧耶。兩文體同譯語異耳。所持卽加持。最勝者義有少異。例如摩訶具大多勝三義。故兩經翻名各據一義也。
　　則彼金剛至最上能鉤召。六卷云。以金剛鉤授彼不空王大菩薩雙手。爾時一切如來復以金剛鉤名號而與灌頂。時金剛鉤菩薩以彼金剛鉤。召請一切如來已說此嗢陀南曰。我是諸如來。無上金剛智。成就諸佛事。最上鉤召者（文）訣云。頌授智菩提鉤者。經從以金剛鉤授彼乃至偈末等。釋曰。此中授灌頂法具光明等五種。如前門所列。此中略有二相。餘三隱而不出。但作卽具用爲之。二相者所謂智印及鉤。卽名號而與灌頂等也。時不空王受此鉤已。諸佛隨集故云以彼金剛鉤。召請一切如來已。衆生受者亦復如是。有見聞者諸罪消滅聖賢護念。若非授而輒受持求悉地者。於如來智自在力用卽不成就。是故佛言。是人盜法被諸鬼神之所損壞。說此偈言等如經可解。解云。頌授智等者先示大科。卽第四句義也。二相者等當章經唯說二相。一授與雙手。二與金剛名號也。卽於五種灌頂中出其二種也。此中恐有寫誤。疏所引鉤印作句印。今云智印謂鉤印。句印卽名號灌頂。名號卽尊眞言故云句印。句印卽眞言句。故上訣云。五者句義灌頂。謂部尊眞言及思中義理想布於身心（云云）時不空王下。釋以金剛鉤召等文。經云以金剛鉤召如來中。具凡聖二種鉤召。其義可知。有見聞者等釋出不空義。具如上辨。若非授而等者。今此菩薩得佛授與畢而乃鉤召。是乃爲未來示有授受。釋意可知。次解頌文。初二句先嘆鉤體。一切佛者謂五如來。無上金剛智者正指鉤體。前訣五股鉤箭等云差別智相。一一金剛皆是智印。然獨得金剛智名者。●●者是有智義。劫初立有智人爲王是也。又守護經明●●名義中云惹智慧義（文）又●字所謂大智明燈。故別云金剛智也。由此金剛智鉤力。能成無上悉地。故云無上金剛智也。次二句嘆鉤用。謂能鉤衆生出空有海。能鉤諸佛入衆生心。故云成諸佛利益也。一切利益無出此二。故最後句嘆鉤用云最上能鉤召也。六卷云成就諸佛事。卽明成就生佛二種事業也。宋譯云。所有諸佛成就事最上悉地皆能召。上句明世間成就。次句明出世悉地。其意可知。
　　爾時婆伽至日羅邏誐。六卷云。爾時世尊復入摩羅大菩薩三摩地。出生加持薩埵金剛三摩地已。從其心出一切如來奉事三摩地名一切如來心。說此陀羅尼曰。跋折羅羅伽。訣云。第三一切如來摩羅大菩薩三昧耶智印實相門。述此意者。謂如來悲智甚深微密。亙無盡界違順染淨。是故如來現其智相。名曰摩羅。能令樂染淨者不得自在。摩羅者具足梵音云摩爛拏。此正翻爲殺者。如其智印所謂弓箭。謂或有菩薩成等正覺。住清淨處不樂隨於雜染世界成就衆生。以此智印力能擊射攝之。不令久住故。以染智攝彼淨智故名殺者。或有菩薩發廣大心作大佛事。有佛菩薩住於自宮不助其力。而此菩薩卽以此智印向彈擊之。彼佛菩薩便當隨喜而共加持。佛智神力無有違者。此卽殺淨而順染也。又諸衆生恒爲一切煩惱。堅牢染縛而不信受佛清淨法。爾時菩薩以此智印而擊射之。彼所堅縛卽便破壞。以清淨法而用染之。一切衆生以是因。開示悟入佛知見。此卽殺染而順淨也。是故如來以摩羅智。於染於淨皆能染淨也。又此次第者。謂入初普賢三昧耶。遍能觀察一切如來。遍能了知諸佛境界得不空智。爾時如來便以智印而用加持。得加持已便能集會一切如來。及諸如來無盡智藏。嚴自智界作大佛事。便能承事一切如來。而諸如來護念不捨。是以染智據次而說。如是次第皆是如來。普賢金剛三昧智用。一合實相甚深境界。以聲字相次故別轉耳。後後所說准應知之。次下釋文頌曰。如來奉事心。祕密神變相。現請教旨者。授菩提弓箭。如來奉事心者。經云爾時世尊復入及拔折囉邏伽等。釋曰。謂從普賢菩薩菩提金剛三昧。入佛境界加持衆生。相續便入不空王相。而作佛事轉住卽入此奉事門。故云復入等。如上準知。言奉事及染愛者。謂奉事如來及以衆生。以奉事如來故。如來愛樂。以奉持衆生故。衆生離苦。又謂由染愛如來故如來護念。由染愛衆生故衆生解脫。是以名爲染愛之智。故說祕明云。拔折囉邏伽也。祕密義者謂金剛愛染奉持也。解云。文分爲二。初辨大意。二隨文釋意。初中有二。初正辨大意。二明文次第。初中亦二。初叙尊名義。次明智印義。是卽初也。述此意等者。初明現此智相大意也。如來悲智者。示現智用之本。正是摩羅體。愛悲爲體故。此智印體卽大悲也。以悲卽智名云悲智。是持業釋非相違也。聖位云。從金剛愛大悲箭三摩地智。流出金剛箭光明。卽是也。亙無盡界下明所度境。違順染淨者。且依大日疏。第一無畏名順世八心。第二無畏已上名違世八心。乃至一一地皆有八心。順世亦云世間八心。世是染義。違世卽淨故云違順染淨。是故如來下正辨智印名。其義可知。
　　如其智印下。二明智印義。此亦有二。是初智印體。弓箭表大悲故。心要云。此大悲弓箭亦能殺害一切煩惱。直取菩提卽金剛愛菩薩之行位也（文）弓梵云●●●（千文）箭云●●（千文）大日疏第一釋阿羅訶中引智度云。定弓慧箭。外破魔王軍內滅煩惱賊。故以爲名（文）愛菩薩者定惠相合成大染智。持弓箭者卽表此義也。又愛染尊亦持弓箭。表定惠合成大染智也。謂或有菩薩下。二明智印義。此有二。初殺淨順染。於中初擊射菩薩。次擊射諸佛。其義可知。又諸衆生下。二殺染順淨。如文可知。是故下總結染淨二殺義。又此次第者下。二明文次第。謂從上普賢次第相承明其義也。謂入初普賢金剛等者。指上經卽入一切如來普賢菩薩薩埵三昧耶。訣科云明行釋云。遍一切處等持自智卽入一切如來智也（文）卽是遍能觀察一切如來也。遍能了知諸佛境界者。指上經爲多月輪普淨有情大菩提心。故此章次下云。謂從普賢菩薩金剛三昧。入佛境界加持衆生（文）淨有情菩提心卽是加持義也。又上經云。從衆多月輪出一切如來智金剛。訣釋云。各於其中現差別智相也。故云出現一切如來種種智拔折羅（文）差別智者所謂鉤箭等諸金剛智。此等諸金剛皆從普賢月輪而現故。此中次第卽明此義也。佛境界者。藏品三世眞言釋云。佛境界者謂諸法實相。又普賢三時名佛境界莊嚴（文）應知普賢圓明月輪。卽是諸法實相諸佛境界也。得不空智下。次明鉤三昧耶。文意云。以鉤三昧召請諸佛及菩薩皆悉集會。上經云。爾時薄伽梵入一切如來鉤三昧耶。乃至一切如來集會加持最勝悉地故（云云）嚴自智界者謂鉤自證。作大佛事者謂其大用。所謂上鉤諸佛。下鉤衆生是也。便能承事下正明染智。承事一切如來等者。承事卽染義。具如下辨。如是次第下別云次第意。謂鉤箭等智印。皆是普賢大菩提心智用故。云普賢三昧智用。此等智用無量差別。其實不出大菩提心月輪。故云一合實相等。而於一合實相中。建立薩王愛等聲字。故云以聲字相次等。聲字卽實相故。差別當相不違實相。故一一文中皆云金剛薩埵三摩地堅牢故聚爲一體等。次下釋文下大文第二。隨文釋意。此中先擧頌。分別段章可知。如來奉事心者下正釋文。如來奉事心者。此科正明愛尊體也。釋曰下釋經復入言明文次第。普賢菩薩菩提金剛等者。卽前所引明行果是也。入佛境界者亦如上辨。相續便入等者。如次上辨。從普賢月輪現差別智。所謂聲字相次故云相續等。言奉事及染愛者下。釋隨染三昧耶卽是義也。隨卽奉事義。染愛可知。宋譯云隨愛樂三昧。四六兩經云奉事三摩地（文）奉事梵云鉢羅磨曩迦哩也（梵語雜名）又奉云鉢羅（二合）拏（引）磨。又鉢刺婆刺拏此云隨意。又云自恣。故知隨及與奉一種梵語也。又愛云必哩（二合）也（千文）又●●●●此云愛住。故知奉事卽是愛義也。謂奉事下初釋奉事義。又謂下釋染愛義。其義可知。祕密義者是明眞言句義。故云祕密義。非是對前釋作深釋故云祕密義也。金剛愛染奉持者。疏所引持作事。今作持寫誤。●●金剛也。●●愛染奉事也。今釋今經者。爾時薄伽梵者。此擧報及顯體也。復入摩羅等者第三明行也。一切如來隨染下第四護念也。次釋明義者。句義云●●●●（金剛愛也）●（祕經云悅字生歡喜）此眞言具定惠義。●是智慧義。●字者諸經明字輪中云如來祕藏。如來祕藏卽佛性。佛性卽首楞嚴三昧。故知●是定義也。●字點●也。●是不二合一義。謂定惠相合成大染智。卽是●●隨染三昧義。弓箭卽表此義也。又摩羅者愛染之異名也。法愛樂（定也）與智波羅蜜和合生大娛樂。謂之摩羅。祕經云悅字生歡喜卽此義也。●字本體惠也。上點定也。傍有二點。涅槃大安樂義。卽表定惠和合生大悅樂故云悅字。又●字歡喜義。卽所謂現法樂住也。然古來諸師。就此愛尊有種種深義。有種種邪義。今但消文句叵具述耳。
　　一切如來心至神通遊戲。六卷云。說陀羅尼時從一切如來心。卽彼薄伽梵執金剛。爲一切如來華器仗。出已還同一體性。入毘盧遮那佛心。爲金剛弓箭身出住佛掌。又從金剛箭出現一切世界微塵等如來身。作一切如來神變佛事已。訣曰。頌曰祕密神變相者。經從說此祕明時至神變佛事已等。釋曰。此中神變入出合散。皆如普賢金剛行相耳。唯此中契相別者。所謂華器仗弓箭等。是如來彈擊智也。其契兩頭皆有蓮花。故云華器仗。華器仗卽是弓箭也。此智猶如主立彈官彈擊非法。謂二乘樂寂自謂究竟此非法也。菩薩住地悲智不等此非法也。一切衆生常樂諸欲習諸邪道此非法也。乃至假使有佛及一切賢聖。悲智不等皆是非法也。是故大日如來現此智相。令諸菩薩習正行者。持此智印。承事諸佛攝取衆生隨意無礙（文）解云。頌曰下初示科。謂此章卽明此尊祕密神變相也。此亦有十二門。准上可知。釋曰下正釋文。入出合散者文中自顯可知。唯此中下釋華器仗義。初明其契相可知。按摩羅亦名華箭。華器仗卽摩羅三昧也。智度第五（二十二）云。問曰。何以名魔。答曰。奮慧命壞道法功德善本。是故名爲魔。諸外道人輩言是名欲主。亦名華箭。亦名五箭。破種種善事佛法中名爲魔羅。是業是事名爲魔事（文）又蓮華梵具魔羅義。故以蓮花而莊嚴。菩提場經第二（不空本）蓮花眞言曰。唵吽迦麼羅娑嚩賀。翻梵語云。竭麼羅應云犍陀摩。譯曰香花。此智猶如下次明契用。於中先擧喩。次正明用。此亦有四。初彈二乘作證。菩提心論云。剋證其果趣本涅槃已爲究竟是也。菩薩下二彈菩薩。住地謂十住地智悲等運稱爲菩薩。謂大智故不著生死。大悲故不住涅槃。而今唯住自地闕度生事。是云悲智不等。卽菩薩非法也。乃至下總彈佛菩薩等。佛常住智悲定三德。無有不等故云假使。是故下明佛說此智印意。承事諸佛是智。攝受衆生卽悲。悲智等運正是●●王三昧也。●●具悲智義。●是染義。染卽悲也。●大空義。●●般若明呪。故知●是智也。此二字合故智悲等運也。準前章科祕密神變有十二門。從一切如來至持金剛。此因本二門也。准前釋知。爲一切至出已。此應實顯相二門也。此中無月輪圍繞住等者。前門已說略不具也。入世尊至爲一體。此顯力還源二門。於中闕第七顯智也。生大至掌中。此第八示相也。從彼至遊戲。前章訣云此段亦略（云云）此明第十一普現。九十二科及第十二略之也。
　　極殺故金至悉地果故。六卷云。由至極殺故住於金剛薩埵三摩地已。極堅牢故合同一體性。爲摩羅大菩薩身已。住於毘盧遮那佛心。說此嗢陀南曰。我實希有。自性清淨。以愛染故。奉事如來。雖有離染。得清淨者。能以染故。而調伏之。爾時摩羅大菩薩從佛心出。依一切如來左邊月輪中住。復請教示。爾時世尊入一切如來愛染奉事加持金剛三摩地已。爲一切如來摩蘭拏金剛三摩地。盡衆生界喜愛一切安樂悅意受用故。乃至獲一切如來摩羅業最勝悉地果故。訣頌曰。現請教旨相者。經從由至極殺故至最勝悉地果故等。釋曰。謂以諸佛境界入衆生界。和合爲一成妙智相。在左月輪爲諸衆生現請因緣。故云爲摩羅大菩薩身。而此大菩薩善巧智相奉事如來。如來雖已離於愛染。由善巧故諸佛愛念。如世恩愛不相捨離。故攝爲一體住於自心說調伏偈。如經可解。次第菩薩出現請教示相。如來復入念其所應。乃至一切獲得勝益。故云最勝悉地果故等。此中句義已如上釋。更不繁詞也。依經思之可解耳。解云。頌曰下初示科可知。釋曰下次正釋文。謂以諸佛等釋極殺故三字。諸佛境界謂花器仗。以此箭射殺一切衆生。故經云極殺故。花器仗者其實諸佛大染智。以此入一切衆生殺染而成淨。故云諸佛境界入衆生界也。是此染智從金剛薩埵大菩提智而生故。經云金剛薩埵三摩地堅牢故。宋譯云。於一切世界廣施作已。彼摩羅性於金剛薩埵三摩地妙堅牢故（文）解云。於一切等九字。今經無當此文。彼摩羅性當今極殺故。摩羅殺義故。和合爲一等者。釋聚爲一體等文。謂令一切衆生爲金剛花器仗妙智相。故經云生摩羅大菩薩身。在左月輪者。次經云一切如來左月輪而住（文）先隨文便明此義也。一切如來謂阿閦尊。聖位經云。成金剛愛菩薩住阿閦如來左邊月輪（文）爲諸衆生下。明現智相之所由。謂現請故現此身也。而此下釋住世尊毘盧遮那佛心文。謂如來悉離愛悲相故湛如虛。但由菩薩善巧智故無應而應。故擧喩云世恩愛等。其義可知。說調伏偈者。是此染智上殺諸佛下殺衆生。故經云極殺卽是調伏也。此調伏者大悲爲體。卽與觀音遍調伏同。非是阿毘遮法也。次解偈文。初二句先明尊體。次二句明其用。奇哉自性清淨者。先自嘆也。染欲者卽是金剛薩埵大菩提性。故云自性淨。故出生云。於一切如來菩提無染淨體而生金剛愛。●●者。●是白色淨法界義。●字大空無去無來義。是此二字俱自性清淨義也。隨染欲自然者正明尊體。隨謂奉事義。染欲卽染愛。上云奉事如來奉事衆生。染愛如來染愛衆生是也。故六卷偈云。以染愛故奉事如來。自然者具如普賢章辨之。離欲清淨故者。此句明次句所以。故置第五轉聲云故。是此摩羅大欲離世間小欲本性清淨。故云離欲清淨。離欲卽大欲（大欲者所謂菩提大欲也）以大欲故上殺諸佛下殺衆生。所謂遍調伏故云以染而調伏。是正摩羅菩薩善巧作用也。次第菩薩下。釋時彼摩羅已下文。經云。從世尊心下依左月輪而住復請教令（文）釋此云次第菩薩出現請教示相。次釋時世尊入等云如來復入等。釋隨染加持云念其所應。加持者是護念義也。六卷經云。入一切如來愛染奉事加持。應知今經云隨卽是奉事義也。乃至者等取經金剛三摩地。上頻釋故今卽略也。一切獲得等下。釋受一切如來能殺等文。此第五顯益科。故云獲得勝益等。故云下總結。上所云勝益卽是悉地。故踏上文云故云最勝等也。此中句義者指第三現請教示中五種科。今依上訣以明其義。經極殺故至大菩薩身。此第一攝相也。住毘盧遮至偈末。此第二還源也。時彼摩羅至復請教示。此第三現請也。時世尊至殺三昧耶。此第四現法也。盡無餘至悉地果故。此第五顯益也。又今經云受一切如來能殺三昧耶者。宋譯云以一切如來摧伏金剛三昧（文）能殺及摧伏卽摩羅翻名故。六卷云。爲一切如來摩蘭拏金剛三摩地。
　　則彼金剛至能施諸安樂。六卷云。授彼金剛弓箭與摩羅大菩薩雙手已。是時一切如來以金剛弓箭與其灌頂。時金剛弓菩薩摩訶薩以其金剛箭殺一切如來說此嗢陀南曰。此是諸佛。無垢染智。能以染愛。害離染者。悉能授與。一切安樂。訣云。頌授菩提弓箭者。經授彼金剛弓箭乃至一切安樂等。釋曰。灌頂之法略如前釋。授此智相而說偈等者。欲令菩薩及諸有情見聞此法。受持修行不生疑礙。故云此是諸佛無染智。能以染愛染離染者。悉能授與一切安樂。是名彈擊智印。卽弓箭之表也。解云。頌授下先辨文科可知。釋曰。下正釋文。灌頂之法等者准上訣釋。凡灌頂法有光明等五種。今此中但說智印及名號二種灌頂也。授此智相等者。彼金剛箭授與雙手云授與智相。而後金剛弓菩薩自說偈也。經云。以金剛箭殺一切如來說此嗢陀南。宋譯云。以彼金剛箭向一切如來作摩羅事（文）摩羅此云殺。言以染智攝彼淨智。云作摩羅事亦云殺也。欲令菩薩下明說偈意也。言爲令諸衆生不生疑惑故。自說此偈故疏釋云令信偈也。云此下釋偈意。此是者指金剛箭體。諸佛者謂毘盧遮那也。宋譯云。此是一切大覺尊。無垢染智者。釋無瑕穢云無垢。四卷云離垢。謂離垢淨。普賢眞言釋云●●●。微是離也。羅闍是塵垢也。謂除一切障也。或可本性清淨云無瑕穢。宋譯云。染智清淨無瑕穢（文）。染智卽尊體也。能以染愛等者。釋以染害厭離句。釋害云染。染卽害義。離染者者厭離卽離染。准上釋總有三種。二乘菩薩及諸佛各住自證。云離染者。宋譯云。以彼染法害清淨。清淨卽離染。略出云。三界極重罪不過於厭離。汝於貪欲處莫生厭離心。故以大染箭射彼厭離。故經云害厭離。悉能授與等者。釋第四句上云。以奉事如來故如來愛樂。以奉事衆生故衆生離苦（文）向上向下皆與安樂故。云授與一切安樂。

金剛頂大教王經私記第十。
沙門曇寂撰。

　　爾時婆伽至日囉娑度。六卷云。爾時世尊復入歡喜王大菩薩三摩地。所生薩埵加持金剛三摩地已。從其心出一切如來歡喜善哉。名一切如來心。說此陀羅尼曰。跋折羅娑度。訣云。第四一切如來善哉智金剛踊躍大菩薩三昧門。述此意者。所謂諸法智性空寂清淨。一切如來以此智道綱紀有情。而諸聖賢未達源際以爲差別。縱其入者太過卽空見之甚也。其未入者不及卽愚凡之極也。而此二輩行雖殊異太過不及皆未入故。於諸如來功德智藏不生忻樂。亦不稱歎。大智明見慜斯輩故。現此智相名曰善哉。遇斯光者便生踊躍故。號此智名歡喜王。其次第者。謂成就如來普賢菩提金剛智藏鉤弓神變妙莊嚴相。彼無智住空者。縱令得見皆不隨喜亦不稱歎。故佛訶言如盲如聾。所以如來大智善巧力故。爲利斯輩現善哉智。灌菩薩頂及諸衆生。若入功德門者。持此法印而稱祕明。一切諸佛無不稱善者。佛稱善故彼住空者雖不喜樂亦皆稱善。以稱善因緣。漸當覺悟。由一切聖賢稱歎故。其修行者踊躍無量。故以漸次第四而說。卽此第四智。卽前普賢金剛三昧一切用智。其中祕密神變境界。更亦不別列。以一相故應知。次下釋文。文有四門。而爲頌曰。如來歡喜心。祕密神變相。現請教旨故。授彼善哉智。經爾時世尊復入歡喜王至娑度等者。此如來歡喜心也。釋曰。謂從前三昧出又入此歡喜王三昧。故言復入也。三摩耶等持義如上釋。祕明云拔折羅沙度。正翻爲金剛善哉。此聲句遍加持故。能破不善入善品中。彼不歡喜者皆生歡喜。故稱金剛善哉。此善哉智極堅牢故。解云。文分爲三。初標三昧門。二辨大意。三隨文釋意。初中善哉智者。梵音●●此云善哉。踊躍卽歡喜義也。善哉是智印。踊躍卽菩薩名。故經云極喜王大菩薩。述此意者下二辨大意。亦有二。初辨大意。次明次第。初中所謂諸法智性等者。先標智體。祕經初明東方四菩薩三昧中。明此尊云成本有本法身（文）本有法身卽是空寂清淨智性。又心要云。卽獲一切善法三種祕密心。善口善意善身三善法門三業清淨。讃善功德無量無邊。卽善哉菩薩之本事也（文）身口意三善者。卽是法佛三密法界體性。謂之空寂清淨。一切如來以此智道等者。明說此智印意也。綱紀有情者。字彙云。綱居朗切音岡維紘繩。論語子鉤而不綱。又綱總也。朱注云。綱以大繩屬綱絕流而漁者也。紀又字彙云。居里切音己維也。綱紀大曰綱小曰紀。總之曰綱。周之日紀。此中約喩。謂以此智道救濟有情。猶如綱紀絕流執魚。故云綱紀有情。而諸賢聖下。明現此智印所因也。此有三種。初諸賢聖者。謂菩薩因位未至窮三平等地。故云以爲差別。縱其入下二明二乘。未入下三明凡夫可知。而此二輩下總明以未入故。不生信仰。不生欣樂反歡喜義。亦不稱嘆。反善哉義。依此三所因故。佛說此智印。故次云大智明見等。正明說智印也。現此智相下正明智相。此有三種。善哉口善也。踊躍身善也。歡喜心善也。在於內心謂之歡喜。顯於外形謂之踊躍。其次第下二明智印次第也。初擧前三種可知。彼無智住空下正明當章。於中是初明現此智印所因也。無智謂凡夫。住空卽二乘。縱令得見者。佛大悲尚不捨棄也。皆不隨喜者反歡喜。亦不稱嘆反善哉。卽凡夫二乘妄迷也。佛訶下取華嚴意明其述相也。所以下正明說智印。灌菩薩頂等者。明上所因中擧凡夫二乘。今擧菩薩及凡夫上下互顯。總明爲三種而現智印也。若入功德門下。明入此智印益也。此身口意三善門故云入功德門。持此法印等具擧印言自影意觀也。一切諸佛下。正明智印功德。初明諸佛稱讃可知。彼住空者下明機漸熟。三密平等智印非二乘所得。故云不喜樂。雖自不喜而賛他善。故云亦皆稱善。卽是機漸熟故也。前廣引法華明中云。或有衆生聞佛說有莊嚴智藏實相境界。雖知此說不解佛意。由不欣樂猶如長者語窮子言。我今多有金銀珍寶。倉庫盈溢。其中多少所應取與。汝悉知之。我心如是當體此意。所以者何。今我與汝便爲不異。宜加用心無令漏失。爾時窮子卽授教勅。領知衆物金銀珍寶及諸庫藏。而無希取一飡之意。然其所止故在本處。下劣之心亦未能捨（文）此中無希取一飡之意等者。文句釋云。善吉雖說般若自謂我無其分（文）今云不喜樂者。卽是我無其分也。亦皆稱善卽當說般若。漸當覺悟者。謂至法華會自信作佛也。上訣云。或有衆生。聞佛說此無量智慧實相寶藏。便自思惟作是念言。諸佛既有我應可得（云云）其修行者下明契機說。謂以漸覺悟自信作佛故。踊躍無量故第四而說也。此第四智印等者。前三種印如次東方中。東南西身口意三三昧耶。此北方智故總具前三。故云一切用智也。其中祕密神變等者。謂前前具故今略不別列也。次下釋文下。二隨文釋意。初擧頌示科可知。釋爾時下示第一科可知。釋曰下正釋文。祕明云等者釋祕明義。此聲句者謂眞言聲句也。遍加持故者。●●者謂如來言加持。疏第一釋善哉言云。以如來善哉言所加持故。爾時金剛手無量功德倍增是也。能破不善等者約凡夫。破不歡喜等約二乘。善不善歡喜等。皆是●●義也。今具明祕明義。句義云。●●●●（金剛善哉）●（祕經云讃字生適悅）訣下文云能堅牢法界。●堅牢也。●法界也。堅牢法界者。卽是三密平等法界體性也。故心要云。三種祕密心善口善身善。三善法門三業清淨。讃善功德卽善哉菩薩之本事也（文）一切諸佛證此堅牢法界得大悅樂。是云極喜三昧耶。故嘆云善哉。又一切衆生等具此性。煩惱所蔽不能知見。還生下劣想自爲客作賤人。愍彼等故從三密法界體而出。以善哉言讃一切衆生。悉令得踊躍適悅智。此尊印二度彈指者。卽表生佛不二讃嘆也。種子●字本體●字漏義。亦蓮華義。傍有二點是淨除義。淨除諸漏則心蓮顯現。此時安住（二點義）現法樂故（●●●現法樂也）云生適悅。一切衆生從本已來住現法樂。與觀音不異。嘆此義云●。●卽觀音種子現法樂住也。又涅槃舊解云。娑（舒可反）娑偸譯云喜。喜者聞經歡喜讃嘆之聲（文）出生義云。於一切如來隨所稱讃體。卽是此也。已上是第一科。此亦有四。爾時薄伽梵者。擧報及顯體也。復入至三摩地第三明行也。一切如來至祕明。第四護念也。
　　從一切如來至神通遊戲。六卷云。說陀羅尼時從一切如來心。卽彼薄伽梵執金剛。以爲一切如來善哉相出已。同一體性入毘盧遮那佛心。爲金剛歡喜體住佛雙手掌中。又從歡喜體中出一切世界微塵等如來身。作一切如來善哉及神變等事已。訣云。經說此祕明至神變等事已等者。此祕密神變相也。此中行相一如普賢觀法。解云。此第二祕密神變相科也。此中行相等者。此中有十二小段。皆與前前不異故略不釋也。具如善哉章辨之。今亦略不解也。經云大歡喜形者。宋譯云出現大歡喜像。形謂三昧耶形。二擧爲彈指相是也。出一切如來身等者。從形出身。所謂普現色身。故科云普現。具如上解。作一切如來善哉相者。宋譯云廣作一切善哉事（文）相謂事相。以彈指印上讃諸佛下嘆衆生。謂之善哉相。
　　極喜故至悉地果故。六卷云。以極歡喜故金剛薩埵三摩地。已極堅牢故合一體相。爲歡喜王大薩身住於毘盧遮那佛心。說此嗢陀南曰。我今奇哉。實爲希有。諸佛所歎。最勝善哉雖離無相。無分別者（四卷云若諸妄相。分別斷除）若聞我名。常生歡喜。爾時歡喜王菩薩從佛心出。於諸如來背後月輪中住。復請教示。爾時世尊入一切如來歡喜金剛三摩地已。現一切如來無上極歡喜智三摩地。爲盡衆生界一切歡喜安樂悅意受用故。乃至獲一切如來無上踊躍最勝悉地果故。訣云。經以極歡喜故金剛薩埵至悉地果故等。此現請發旨故也。其中出入行相皆如前已釋。此中云無上踊躍最勝味者。謂彼住空之類愚下之徒。如來善巧現斯智相。隨彼彼類令生歡喜。由歡喜故獲殊勝加持。以是因緣得入如來功德藏海。此是諸佛味故。故云無上踊躍最上味也。解云。此第三科。一一行相與前不異。故略不釋也。無上踊躍最勝味者。正明此智印悉地果。故別作釋如文可知。今解經者。極歡喜故至大菩薩身。第三科有五章中此第一攝相也。極喜故者正指智印體。宋譯云極喜王性。是此智印其體堅牢無能壞者。故云極堅牢故。以此牢智攝諸衆生爲一身相。故云聚爲一體等也。住世尊至偈末第二還源也。偈初二句指智印而自嘆也。諸一切勝智者。六卷云最勝。最勝謂菩提心之稱號。此尊於菩提心門中居第四故。通上三智故云一切勝。上訣云金剛三昧一切用智是也。所離分別者者。宋譯云若有能斷分別者。謂指二乘。上所謂住空者是離一切分別。趣本涅槃以爲究竟。故云離分別者。此且擧二乘以影凡夫及菩薩也。四卷云若諸妄相分別斷除。意與今不異也。六卷云雖離無相無分別者。義意通。或恐無相者妄相寫誤。能生究竟喜者。第十一地三密合爲一。是云究竟喜。卽是現法樂也。總意云。雖二乘作證離分別者。若聞此智印名者。能證無上菩提。故六卷云若聞我名常生歡喜。時歡喜王至復請教令。第三現請也。一切如來後月輪者。聖位云。成金剛善哉菩薩形住阿閦如來後邊月輪（文）卽是普現所現衆多月輪也。住於此中爲諸衆生請佛教令也。時世尊至金剛三昧耶。此第四念應也。謂世尊先入此三昧念其所應。以諸佛等持之智護念有情。入此三昧耶已現等喜法也。已受一切至三昧耶。此第五現法也。四六兩本云現一切如來無上極歡喜智三昧耶。正是現法也（受及現義具如普賢章辨）盡無餘至悉地果故。此第六顯益也。若有持念此智印者。一切如來及菩薩衆一時集會。隨彼彼念爲作開示。故云受一切等喜等。等喜正此尊三昧。一切安樂等諸尊通益也。無上喜味最勝悉地等者。訣釋云此是諸佛味故。諸佛味者所謂菩提味。非是二乘凡夫及因地所知。故云無上喜味也。
　　則彼金剛至妙喜令增長。六卷云。以金剛歡喜以授彼歡喜王大菩薩雙手中。爾時一切如來皆以金剛踊躍名號而與灌頂。時金剛踊躍菩薩以其金剛歡喜悅相。以善哉聲令一切佛歡喜已。說此嗢陀南曰。此是諸佛。殊妙金剛。能作歡喜。增善哉者。訣云。經以金剛歡喜授彼至偈等者。此授彼善哉智也。謂此菩薩以得灌頂智。此灌頂智者。從佛普賢金剛心所出生。無退住相故曰金剛踊躍也。佛加持故便說偈言。如經所說可解。解云。初示第四大科可知。謂此菩薩等者略釋文意。以得灌頂智者。以當訓已。此菩薩於普賢章已灌頂故。訣釋云此卽法身灌頂相也。故云此灌頂智者從佛普賢心所出生。次第進趣無退住故。今亦得灌頂佛以金剛喜授與雙手。號金剛喜故云曰金剛踊躍也。此科中有五種灌頂。今略明智印及名號。其義如上。佛加持故下明說偈意也。第一句如前。能轉善哉相者。正指尊體。轉謂轉授。善哉相者謂身口意三善智印。此智印轉授凡夫二乘及菩薩。一切利益歡喜踊躍故云能轉。作諸喜金剛者。一切利益皆悉歡喜故云作諸喜。妙喜令增長者。智印加持故凡夫發菩提心。二乘回心稱嘆妙法。菩薩次第轉昇故云令增長也。
　　大菩提心至昧耶薩埵。六卷云。已上四菩薩並是金剛部。東方阿閦佛大圓鏡智眷屬。部號爲一切如來摩訶三摩地薩埵。訣云。次結云已上四菩薩竝是金剛部中。金剛方阿閦佛眷屬。都號爲一切如來大三昧耶薩埵。謂此四菩薩住東方金剛界不動如來所前後左右。於菩提輪內現神變已圍繞住。此謂一切如來菩提四智相金剛輪。此菩提輪遍周法界同而不同。純金剛相而爲嚴飾。內外供養及四攝等。皆於其中嚴持而住。所以此經先東方者。謂起作之初門應物之源序故。諸佛說法先照東方次及餘方。如日初出東方先明次照餘方一切皆明。又如四洲衆生但日出處皆呼爲東。東者最初義。非世方分之稱也。此金剛菩提三昧亦復如是。欲入佛法海者皆從此入。便以智入如來境界。此金剛三昧能破壞非法。能成就正法。能除滅障礙。能堅牢法界。以無礙智運轉觀察無前無後。入此金剛法界相妙莊嚴藏。如前所說令其成就。既成就已復入如來虛空藏三昧。下次第說。解云。此牒文與六卷大同。金剛方者經云東方。大三昧耶薩埵。經云摩訶金剛三摩地薩埵。訣牒文卽與今經同也。大三昧耶薩埵者。對次大灌頂薩埵等三昧耶言。正是東方之稱號。三昧耶者所謂菩提心戒。具如上引釋經辨之。謂此下釋也。此中有四。是初明其所住處。前金薩也。後善哉也。左金剛愛也。右金剛鉤也。菩提輪者謂月輪也。此謂下示四智所屬。是東方菩提心門中阿閦尊四智故。云菩提四智相。於四輪中是金剛輪也。此菩提輪下明普遍德。同而不同者四智差別。都金剛輪故云同。雖同金剛四智差別故云不同。四智相異皆是金剛故云純金剛相。以此純金剛莊嚴阿閦佛金剛三摩地。故云而爲嚴飾。內外供養下。四明內外供等無量眷屬。意明東方阿閦尊爲中。具三十七智。所謂各具五智無際智之謂也。所以此經下。明於諸方中東方爲首義也。起作之初門謂自證也。應物之源序謂化他也。二利皆以東方爲最首也。諸佛說法等者。法花云。佛放眉間白毫相。光照東方萬八千世界靡不周遍（云云）又如四洲等者。意明經云東方。但是最初義。且准世間云東。而實非世間方分義也。疏第二十卷云。初阿字在東方如梵音阿字。卽有動首之義。以順世間法諸方中東爲上。故喩菩提心。最是萬行之初也（文）最初之義者卽以世日出處皆呼爲東。喩菩提心最是初。卽與疏義同也。東梵云布囉嚩（千文）經音第十二云。逋利婆此云前。名義集云。前一在諸方之前。又翻爲初。謂日初出處也。此金剛菩提下法說也。此金剛菩提三昧者。總指東方四智印。四智差別同稱金剛智。故云便以智入如來境界。卽是最初義也。此金剛三昧下。別明四智相。於中金剛三昧者。是東方之總稱也。能破壞非法者。謂金剛薩埵。能成就正法謂金剛王。能除滅障礙者謂金剛愛。堅牢法界者謂善哉尊也。以無礙智等者。對次章明其次第也。無礙智者。謂東方菩提心觀智。運持觀察者。此四種智次第觀察也。無前無後者。次第觀察實無前後。同是純一金剛智故。入此金剛法界等者。謂入中央阿閦如來金剛法界妙莊嚴藏也。既成就已下正明東南來由也。
　　爾時婆伽梵。四六兩本及宋譯經皆云爾時世尊。釋曰。從此已下第二明一切如來福德聚門四大菩薩。然義訣但釋東方四尊。自下闕釋。今准前訣而分科段。及依金剛部聖教以消釋文。此第一虛空藏尊授金剛寶灌頂智門也。諸佛境界經云。復次從東方金剛善哉菩薩觀起。當入南方金剛寶觀門。謂觀南方寶生如來四大菩薩。其名曰金剛寶菩薩·金剛威德菩薩·金剛幢菩薩·金剛笑菩薩。南方寶生如來面向北方。四大菩薩亦復如是（云云）。
　　出生義云。由一切如來大莊嚴義而生金剛寶焉。由一切如來大威耀義而生金剛日。由一切如來大滿願義而生金剛幢焉。由一切如來大歡樂義而生金剛笑。則南方寶光明功德界寶生如來四親近菩薩也。以一切如來無住檀那波羅蜜之所成就焉（文）此中初明虛空藏大菩薩授金剛七寶灌頂智也。次釋經文者。大分爲四。爲頌曰。如來金寶心。祕密神變相。現請教示故。授彼金剛寶。初言如來金寶心者。從爾時世尊至祕明末。於中四門不同。一擧報。二顯體。三明行。四護念。今此文是初擧報及顯體。若具足言者。應云爾時婆伽梵持一切如來身以爲其體。於普賢門而具顯示。今但擧報兼體。下亦准知（依疏出之間改其語。下皆准知）。
　　復入虛空至金剛三摩地。六卷云。復次入虛空藏摩訶菩提薩埵三摩地。所生寶加持金剛三摩地已。釋曰。此第三明行也。初明佛入三昧耶。如來先入金剛喜菩薩三摩地。又入寶灌頂三摩地智故云復入也。所謂虛空藏大菩薩者。是三昧之主。卽此菩薩所修之行故。云虛空藏菩薩三摩耶。虛空藏者。梵云阿（長）迦奢蘖婆。福德之聚無邊無際猶如虛空。又三輪（能施所施及施物）清淨。喩若虛空離諸垢染。故云虛空。藏者略有三義。一能藏名藏。二者所藏名藏。三者能生名藏。此三昧耶包含世間出世間福德之聚無所妨礙。故理趣釋云。此菩薩在右月輪。表一切如來眞如恒沙功德福智資糧也（已上能藏）又衆生薄福不能顯現。而爲薄福之所覆藏。故名爲所藏。是卽如來藏義也。涅槃第八（如來性品）云。佛言。善男子。我者卽是如來藏義。一切衆生悉有佛性。卽是我義。如是我義從本已來常爲無量煩惱所覆。是故衆生不能得見。善男子。如貪女人舍內多有眞金之藏。家人大小無有知者（云云）卽此之謂也（已上所藏）又大聖慈悲憐愍有情。開法界藏出生無盡金剛七寶施與一切。言能生爲藏。第十四釋胎藏之藏云（虛空藏者卽大悲胎藏義也）此中藏者梵音名揭訶（與●●通同也）卽是流出無盡莊嚴。奮迅示現不可窮竭。猶如大寶之藏。此平等法界藏卽是如來藏義也。又初品疏云。又如國王有大庫藏。若須示入則自在開發而陳布之。故曰莊嚴藏也。又第十一釋轉明妃眞言云。又藏者如人有大寶藏。施所欲者自在取之不受貧乏。如來虛空之藏亦復如是。一切利樂衆生事皆從中出。無量法寶自在受用。而無窮竭相名虛空藏（已上能生）又藏品眞言●●●（是虛空義也）●●●（等也。謂一切法等於虛空也）此眞言以阿（長）字爲體。阿本不生體。今此阿（長）是第二聲卽空義。以本不生故同於虛空也。卽是一切法皆等於虛空。自得如是了知也（文）●●●虛空。●●●藏也。卽是虛空藏義也。何故知者。百八契印金剛藏眞言。●●（金剛）●●●（藏也）●●。又地藏眞言。●（地也）●●●（藏也）卽地藏也（●地天種子。卽地義也）次所生寶加持者。明所生加持名也。彼三昧耶展轉能入一切。開發智用自在無礙故云所生寶。加持者謂從寶三摩地智現其寶相。灌頂灑一切故云加持。又四施中以灌頂施灌洒一切故云加持。言四種施者謂灌頂施義利施法施滋生施。理趣釋云。所謂以灌頂施故。能得三界法王位。此則金剛寶菩薩三摩地行。所謂義利施故。得一切意願滿足。此則金剛光菩薩三摩地行。所謂以法施得圓滿一切法。此則金剛幢菩薩三摩地行。所謂滋生施故得身口意一切安樂。此則金剛笑菩薩三摩地行。灌頂施與何類。瑜伽者想身虛空藏菩薩。以金剛寶灌頂一切如來。義利施者。惠施沙門婆羅門資緣具。法施者爲施不現形。與天龍八部等說法等。滋生施者施與傍生之類也。今是灌頂施卽是寶加持義也。所言金剛三摩地者。具如前也。次辨諸本異者。今經虛空藏三昧耶。是能生行。寶加持爲所生。其所生名金剛三摩地也。入言不冠通所生寶加持。其義可見。宋譯卽與此同也。六卷虛空藏三摩地是能生。寶加持金剛三摩地爲所生。入言冠通所生也。四卷無入言。虛空藏心是能生。摩訶菩提已下爲所現。又摩訶菩提薩埵三摩耶是能生。寶加持金剛三摩地卽所生。二重能所也。
　　一切如來至囉怛曩。六卷云。從其心出一切如來灌頂三摩地名一切如來心。說此陀羅尼曰。跋折囉囉怛曩。釋曰。此第四護念也。言灌頂三昧耶名一切如來心者。是祕明號。以金剛寶灌灑一切菩薩。由此得登職位。衆生蒙之得豫解脫。故名灌頂三昧耶。卽護念意也。此三昧耶是一切佛無上智心故。云名一切如來心也。彼三昧耶心從佛心出。爲衆會說故云從自心出。次解祕明者。句佛云●●●●（金剛寶）●（祕經云如如生光明）●光明也。●如如也。●空也。如如與空合故所生光明遍周法界。灌一切衆生頂上令得菩薩不退。是云金剛寶灌頂也。理趣釋云。●字本不生義。無見頂相義（文）本不生卽如如。正是灌頂體故又云無見頂相。無見頂相卽灌頂處也。心要云。灌頂莊嚴瑩飾其體。卽虛空藏菩薩持摩尼寶瓶。復想一切如來發生大摩尼寶。灌頂大菩薩受位乃至轉輪王住位時。悉皆爲之利益。恒沙無邊福德聚威德自在。此乃虛空藏菩薩之福智也（文）解云。●●摩尼寶也。●瓶也。何者●●●水也。不空羂索第二十（十一）云。首上頂觀唵字門。大空無垢如頗胝月。寂靜法身一切所依（文）（應音二十五云。娑破致迦此云水玉。或言白珠）頗胝月者猶言白月。又月水精也。月天三形白瓶。月卽瓶故●字卽是瓶也。又風空相捻舒餘三指。名淨行者唵字印。此印相合卽阿伽印（十一面軌云。仰二手掌二大指各捻頭指。掬水献閼伽）凡閼伽印異說多端。大都相似。又第十七釋普賢支分生印云如瓶。是亦閼伽印。應知●字卽瓶義也。又●字本不生義。卽與●字同。●字是灌頂義（見第十。六疏）是亦一證也。故名此眞言云灌頂三昧耶印也。
　　從一切如來至持金剛。六卷云。說陀羅尼時從一切如來心。卽彼婆伽梵執金剛出現平等性智。遍滿虛空由善決了故。金剛薩埵三摩地極堅牢故同一體性。釋曰。從此已下至神通遊戲。是第二頌祕密神變相也。准上普賢境界不同亦有十二門。一依因。二顯本。三應實。四顯相。五顯力。六還。七顯智。八示相。九明德。十顯實。十一普現。十二感應。此卽依因顯本也。佛心金剛爲因本故。於中初明現相之由。謂從佛心纔出已故起首現相。次一切虛空等者明現相人也。彼持金剛由二所以故。聚一切身以爲一體。謂智善通達妙理底故。薩埵妙行堅牢故（二故字第五轉所因聲也）緣此因故得法界體神通無礙也。平等性智不染惑障無有邊際。喩如虛空無礙無有際畔。故云一切虛空。又緣一切虛空法界自他平等。是眞如性故云一切虛空平等性。性是理境。境平等故智亦平等。又有漏位中第七識。執我執法高下不平。若至無漏位自他平等。故爲平等性也。智是決疑義也。若決解體外淺略之理不名爲善今此教祕智決解體內深祕之理。故云善通達。次金剛薩埵者等者。是明妙行堅牢也。智已通達不生不滅際理故。行亦隨智得到。不壞恒然常住故云極堅牢也。訣云。從如來智入普賢心。若不然者礙而不遍。無智故礙無行故不遍者。卽此義也。具如是德故。云婆伽梵持金剛也。前後經中或云金剛手。或云執金剛。大日疏第一云。十九金剛手。祕密主者梵云播尼卽手掌。掌持金剛與手執義同。故經中二名互出也（文）此中當准知矣。次會經異者。從一切如來心纔出者。今經如來心（因本）爲能生。呪爲所生。六卷一切如來心爲能生。平等性智是所生。四卷云。出此呪時從一切如來心中遍滿虛空故。與今經同。宋譯云纔出如來心時等。是直指呪云如來心。此經意前後文最相應。何者。一切如來灌頂三昧耶。名一切如來心灌頂三昧耶。正是呪名故。呪卽是一切如來心也。又六卷云。卽彼婆伽梵執金剛出現平等性智。其義大異可知。善通達故者。四六兩本云善決了故。宋譯同今。入道章云。言通達者證會之義也。此位菩薩無漏之智了證眞如。故名通達（文）今亦如是。了證眞如名平等性智。決了卽通達義也。
　　爲一切虛空光明出已。六卷云以爲光明。宋譯云成一切光明出現已。釋曰。是卽超明第四顯相兼第三應實也。虛空光明者對前五峯光明。虛空卽此尊三昧。梵音●●●（虛空）含●●水義。卽是灌頂光明。此菩薩智相也。六卷及宋譯無虛空語。按●●●光也。與●●●通同。應知虛空卽光明也。依經顯文。執金剛爲虛空光明。從執金剛體出現智相。故云顯相也。若准前文於此文前。應云於諸佛所圍繞而住。今文闕略。義必應有故兼應有故兼應實也。
　　以一切虛空至遮那佛心。六卷云。遍滿虛空界普皆照耀。爾時以諸如來加持力故。彼光明界悉入毘盧遮那心。釋曰。此明第六還源兼第五顯力也。以灌頂光明照耀一切。令諸有情爲虛空光明。一切有情界謂有漏雜染界。一切虛空界謂無漏清淨界。轉有漏界成無漏界。故云一切虛空界。界有五義。謂因義·性義·藏義·實義·甚深義（具如上引華嚴大疏）故知虛空界者卽是虛空藏也。宋譯云照耀一切世界。世界卽有情界也。既令一切有情界皆入毘盧遮那佛心。故云還源。六卷云。彼光明界悉入毘盧遮那心。光明界卽虛空界如上辨之。今虛空藏者。毘盧遮那一種智相。一智一切智故。都歸入於毘盧遮那普門法界也。又此虛空光明智相。於一切法有無礙用者。謂由如來普賢行遍一切處。堅牢加持故故兼顯力也。上云金剛薩埵三摩地極堅牢故（文）冠通此中。故第一普賢章。此等語在顯力科中。應思之。
　　善修習故至住佛掌中。六卷云。爲遍世界滿虛空等量。大金剛寶所成身安住如來掌中。釋曰。此明第八示相。亦兼第七顯智用也。善修習故者。謂虛空藏行大空無相如來行故。稱云善也。金剛薩埵三摩地者。謂菩提心。虛空藏尊主大悲萬行故云虛空胎藏。故境界經云金剛胎菩薩。或云虛空孕菩薩。藏品疏云。又此虛空藏卽是大悲胎藏。能長養成就菩提心（文）東方普賢本有菩提心。以南方空藏修行生成養育。故云胎藏所成。上云善修習。謂大悲萬行卽是大悲胎藏。從此生菩提心。故云所成。然疏云胎藏者薩埵三摩地是爲胎藏等。甚難依矣。
　　一切世界遍滿等下。明其示相。指胎藏所成大金剛寶形云示相也。一切世界遍滿等者。明其相廣大無量。此金剛寶無處不遍。故云一切世界遍滿等量。等量者其量與一切世界等故云等量。故宋譯云。一切世界周遍爲量。又量等虛空故云等量。四卷云。爲遍世界滿虛空等量出生金剛寶形者。正示相也。寶形謂三昧耶形。前說眞言●●●●金剛寶者。謂如意珠故其形相卽三辨寶珠也。此寶珠形虛空藏尊大悲萬行所成就故。一切衆生所求希願隨應成滿。故住佛掌中也。掌梵云●●。恐具發起義。●●●發起義方便義。前善哉章訣明示相云。還入佛心又從心出滿虛空界（云云）故知住掌中者表發起義也。
　　從彼金剛至等如來身。六卷云。復從彼金剛寶中出一切世界微塵等如來身。釋曰。此第十顯實義兼第九明德也。初明寶形出生如來法界輪。身密妙用其數無量。故擧微塵以爲其喩。今現身密稱顯實者。身卽實義。具如普賢章辨之。
　　出生已作至神通遊戲。六卷云。於諸世間作一切如來灌頂等事及諸神變已。釋曰。此第十一普現也。出生微塵數等身遍滿一切世界。隨應利益所謂普現色身故云普現。若准釋金剛王訣。以此等文總爲一段。今准普賢門分爲二段。下文亦然。今就初段解釋經文。若准上文者。應云出生已遍同法界究竟一切虛空。遍一切世界雲海。作一切如來灌頂等。於一切世界作一切如來神通遊戲。然今經文闕略不說。准上可知。故所言出生已者。結前生後之意。顯實事畢故曰出生已。次現作金剛寶灌頂三摩地智等。故云作一切如來等。於中現作事多。謂成正覺等事故云等。是現自行成也。次於一切世界等者。是遍空塵界廣作佛事。普現色身利益有情。是卽利他行也。闕略感應思之可知。
　　虛空界胎至大菩薩身。六卷云。盡以世界藏善出生故。金剛薩埵三摩地極堅牢故。還爲一體爲虛空藏大菩薩身。釋曰。從此已下至悉地故。第三頌現請教示也。智用出入不同義分爲六。一攝相。二還源。三現請。四念應。五現法。六顯益。此卽第一攝相也。前所出生微塵數量普現色身。聚爲一體爲虛空藏大菩薩身。故云攝相也。初二句明其所由。故有二故字。虛空界胎藏者。謂能生體。上云一切虛空胎藏所成是也。非是四句所生。法性妙緣起故云妙出生故。薩埵智行極理本際。其所至處無能壞者。故云金剛薩埵堅牢故。意明一一尊三昧皆不離薩埵堅牢菩提心體也。以此二所由故。開一爲無量。攝無量爲一。一多相融無礙自在。故攝無量身聚爲一體。生虛空藏大菩薩身也。次辨諸經異者。宋譯云。彼一切虛空界性。出生於金剛薩埵三摩地妙堅牢故（文）虛空界性爲能生。金剛薩埵等是所生。謂從大悲胎藏出生金剛薩埵大菩提心也。而經共云盡以世界藏善出生故。與今不同也。
　　住世尊至爲三界主。六卷云。住於毘盧遮那佛心。說此嗢陀南曰。我能爲灌頂。無上金剛寶。雖無住著者。然爲三界主釋曰。分文爲二。初明還源。謂住佛心也。准上文此亦有二。虛空藏身住佛心時。一切衆生亦住佛心。同一性故。又一切世界微塵數虛空藏亦住佛心。以同類故。次說偈嘆。初句自嘆。上灌頂諸佛。下灌頂衆生。生佛不二。同一體性。其妙在此。故云妙灌頂。妙灌頂者。此尊自體故自嘆也。第二句正灌頂體超出三界灌頂寶故。嘆云無上。此寶堅牢無能壞者故。金剛寶卽眞言●●●●義也。後二句嘆灌頂智身功德。灌頂者離於我執義。離我我所二著清淨如虛空。故云無所著。無所著卽空義也。智度第三十一（二十九）云。復次若無我無我所。自然得法空。以人著我及我所故。佛但說無我我所。以是當知一切法空。若我我所法尚不著何況餘法。以是故衆生空法空終歸一義。是名性空（文）應知諸佛捨二我故。云佛無所著。正灌頂智之德也。名爲三界主者。若有著者名爲三界生死衆生。以離著故還爲三界主。令諸衆生出三界獄。如我無異故云爲三界主。三界主者卽灌頂尊之異名。故釋經云。一切三界主如來者寶生佛也。寶生之變化則虛空藏菩薩是也（文）四六兩本云雖無住著者然爲三界主。意云。無住著謂空。雖住於空不著空故。還入於有爲三界主。第十一（十一紙）云。以此法體出過三世常在三世。是故於三時中。所作佛事自然常不休廢。法華壽量品云。不如三界見於三界。如斯之事如來明見無有錯謬。以諸衆生有種種性種種行種種憶想分別故。欲令生諸善根。以若干因緣譬喩言辭種種說法。所作佛事未曾暫廢。卽斯義也。
　　時彼虛空至復請教令。六卷云。彼虛空藏菩薩從佛心出。於一切如來前依於月輪中住。復請教示。釋曰。此第三現請也。已住佛心爲三界主。應須爲三界主事業。故從佛心下住前所現普堅菩薩周圍月輪。而爲諸有情請佛教令。月輪者菩提心相也。一切有情普賢菩提心之所攝持故。還住月輪請佛教示。教授一切有情也。
　　時世尊入至金剛三摩地。六卷云。爾時世尊入大摩尼寶金剛三摩地。釋曰。此第四念應也。佛欲赴請利益安樂三界有情故。先入此三摩地念其所應。大摩尼寶者。所謂虛空藏尊能滿所願如意寶珠。正是灌頂體也。若得此三摩地故。於一切如來發生大寶灌頂。於諸有情作廣大利益。是故先入此三摩地也。
　　受一切如至樂三昧耶。六卷云。現一切如來有所樂求皆令圓滿三摩地。釋曰。此第五現法也。前所入三摩地正是如意珠。從彼寶王隨衆生意樂現種種法。是云現法也。意樂謂衆生意樂。故兩經云。有所樂求令圓滿三昧耶。卽是所謂能滿所願義也。理趣釋釋平等性智云。流出隨其衆生愛樂身。由如衆色摩尼能作無邊有情義利。又藏品尊眞言釋云。●●●●●雜色衣也。是種種奇妙顯色之義也。雜色衣卽是種種萬德莊嚴法門（文）雜色者卽虛空藏能滿所願義。故知圓滿意者。一切衆生所求圓滿義也。疏云。此新經意存兩句（意樂意樂）者恐難依矣。言一切如來者准前釋。佛佛相授故云一切如來。或可此智印一切諸佛所同用故。云一切如來也。受者上章云受用。受用卽現義。如上辨之。宋譯作以。以與用同。卽受用義也。應知現此三昧耶云受也。
　　盡無餘有至盛悉地故。六卷云。盡衆生界令得一切利益安樂悅意受用故。乃至得一切如來事成就最上悉地故。釋曰。此第六顯益也。已現法故以此授與無餘有情。得世出世二樂也。獲一切義利者。一切義利正尊三昧。對薩埵主宰剛王鉤召等。應知各各三昧也。受一切安樂等通諸尊。故一一章皆有此句也。義利謂南方義利施。故理趣經第二段明南方云。義平等現等覺以大菩提一義利故。又空藏尊章南方理趣云。義利施者施沙門婆羅門資緣具（文）義利謂財施。所謂能滿所願義也。意明獲義利施故。受一切安樂悅意也。乃至得一切等者。上明世間利益。是正明出世益。此中亦皆尊三昧。當對上諸尊而撿知。各各三昧皆不同也。利益謂出世利益。更無過上故云最勝。或可最勝卽南方之稱號。略出經歸命句云。彼寶現（寶生）最勝（文）榮盛者正是南方福德之稱也。總意明於世出世悉地。淺深有異故云乃至。入寶三摩地盡無餘有情界。獲一切世出世利益最極悉地。更無過上故云最勝。是此三昧福德莊嚴種種巧智故。云榮盛悉地也。
　　受彼金剛至安於寶中。六卷云。授彼金剛摩尼與虛空藏菩薩雙手。令彼菩薩得金剛寶故。以金剛寶英灌菩薩頂。是時一切如來共以金剛寶號而與灌頂。爾時金剛寶摩訶菩提薩埵。持彼金剛摩尼於己灌頂處置已。說此嗢陀南曰。此是諸佛有。能灌衆生頂。我從佛手受。能授諸衆生。以我金剛寶。還用寶莊嚴（文）釋曰。此第四頌授彼金剛寶也。准前普賢章文分爲四。初授彼金剛至菩薩摩訶薩。此第一金剛摩尼三昧也。是對普賢金剛智三昧。其義可知。受當讀爲授。古多通用。六卷卽作授也。金剛寶轉輪王者。此第二寶轉輪王三昧也。對普賢轉法輪智三昧。其義可知。授與金剛寶至安於雙手。第三金剛寶灌頂三昧也。對普賢寶冠繒綵灌。金剛寶等者。明藏本作金剛寶牙。宋譯經亦同明本。兩經俱云以金剛寶英灌菩薩頂。玉篇英猗京切草木英華。集韵稻生未成者。牙與芽同。玉篇茅萠芽也。依集韵英卽與芽同也。按東方金剛智依南方灌頂生菩提牙。故云金剛寶牙。第十六疏明灌頂中云。既焚已豈如二乘斷滅灰燼而不復生耶。不如是也。諸垢之薪已盡更有妙生。所謂淨菩提也。眞實生也。此生卽是清淨之性如來種子也（乃至）生妙牙也（文）。
　　則一切如來至偈末。此第四寶羯磨三昧。此中有二。初與金剛名號也。已得寶牙灌頂故。次與金剛名號名金剛藏。卽所謂名號灌頂也。蓮心軌百八名中云。嚩日羅（二合）孽婆。此云金剛藏也。金剛藏灌頂下。次欲說偈以所授智印示其相也。以金剛摩尼等對普賢章。左慢右舞弄跋折羅彼金剛安自心。所謂金剛菩提心三昧故。以金剛安自心。是灌頂三昧故。以金剛摩尼安灌頂處。各各標相也。灌頂處者謂頂上也。次說令信偈。初句如前可知。灌頂有情界者。正明所授三昧。上所謂金剛寶牙。故次句云受與我等。金剛寶正是灌頂體。故偈云灌頂有情卽所灌頂。由金剛寶灌頂故。從有情本有菩提心生修生牙。應知灌頂有情界卽金剛寶英。以此授與雙手也。疏云。一切如來以此寶印。莊嚴諸佛利益衆生。故云此是一切佛灌頂有情界也。有情兩種。謂衆生及無上衆生。若依智論。佛爲無上衆生故（云云）此亦有謂。諸佛境界經云。復作是想。今者我與諸佛菩薩衆生灌頂（云云）。次二句卽對普賢章。次二句餘尊無此句。西北初二尊亦當准知。於中第三句明隨師受得令人生信也。正是灌頂軌則也。理趣釋云。三昧耶智者誓也。亦曼荼羅也。勿令將來最上乘者。不從師受而專意自受者。是故得知。修最上乘者必須師受三昧耶。然後可修行也。疏釋第四句云。究竟加分得故。云寶安於寶中（文）今約行者解。入南方空藏三昧而修行者。皆是虛空藏金剛寶。金剛寶行者得金剛寶灌頂故云也。境界經云。行者自想。我是金剛寶。我身之色及諸佛菩薩一切衆生。十方世界山川草木。皆黃金色（云云）。
　　爾時婆伽梵。六卷等皆云爾時世尊。釋曰。以下第二明一切如來福德門中。第二大威光大菩薩授金剛日輪智灌頂門。心要云。雖受灌頂未獲威光。須得日輪圓光洞照千界。所以持金剛光明之日。赫奕暉煥皎徹無涯。雖有微塵數日莫能映奪也。此乃金剛光菩薩之照徹也（文）上灌頂三昧是佛自證。自證已滿則現菩提智光。遍照法界利益衆生。故稱云大威光。藏品疏釋日天云。世人謂日爲常利益衆生者。卽此之謂也。次隨文釋。大分有四。爲頌曰。諸佛日輪心。祕密神變相。親承普教示。授彼金剛日。初諸佛日輪心者。經云爾時婆伽梵至祕明末。於中四門不同。一擧報。二顯體。三明行。四護念。爾時婆伽梵者。此第一擧報及以兼顯體也。
　　復入大威至金剛三摩地。六卷云。復入大威光摩訶菩提薩埵三摩地。所生加持金剛三摩地。釋曰。此第三明行也。大威光者。此福德門中一切如來大威耀義。●●威光也（千文）●如如三昧。卽菩提心如如無垢光也。●生也。已得灌頂菩提牙生。其牙次第增長名大威光。所謂本性日輪顯現也。今佛爲欲授此日輪故先入此三昧。大威光菩薩者卽此三昧主也。出生寶等者明所生加持名。此一威光復入一切。一切皆入此一。顯發智用自在無礙故。云出生寶加持者。謂從三昧耶現威光智相。加持有情故云加持。
　　一切如來至日羅帝惹。六卷云。從其心出一切如來光明三摩地名一切如來心。說此陀羅尼曰。跋折羅帝闍。釋曰。此第四護念也。文分爲二。初明三昧耶從自心出。後正說祕明也。一切如來光三昧者。是祕明號也。日喩本性菩提心。六度經第九云。一切有情本智如日。無明覆蔽忍光不現。修安忍者除斷無明聖智現前。佛日斯照。又華嚴七十七云。正覺日光大願輪。周行法界空普照群迷宅（文）應知正覺聖智現前云光三昧耶。聖智卽佛心。驗知此三昧耶卽是佛智心故名如來心。又是三世諸佛金剛一乘之體故云如來心也。次釋祕明者。句義云。●●●●（金剛光）●（祕經云熾然字發光）●●大威耀聖智現前也。●卽日輪也。故大日●字爲種子。毘盧遮那者日之別名也。故略出經第三稱日天云毘盧遮那。其體●字。故祕經云熾然字發光。卽●●大威光義。應知本性日輪顯現。卽此祕明義故名祕明。云一切如來光三昧耶者。以此祕明護念有情。令一切有情住金剛寶心。此卽祕明威力也。
　　從一切如來至金剛手。六卷云。說陀羅尼時從一切如來心。卽彼薄伽梵執金剛。釋曰。從此已下至神通遊戲。是第二頌祕密神變相。智用境界不同有十二門（具如前章）此卽依因顯本也。准前普賢章。諸佛神變從佛智出入普賢心。是爲依因。故今從一切如來心及婆伽梵執金剛爲依因也。具足應云說祕明時。從一切如來世尊執金剛心也。謂此威光大菩薩。從一切如來金剛心出爲神變故。又普賢章云爲衆多月輪等。此爲顯本。菩提心者萬德之源衆行之本故。今章略之。然金剛手卽是菩提心圓明月輪故。婆伽梵金剛手句兼顯本。故此一段文爲因本二科也。
　　爲衆多大日輪出已。六卷同今。釋曰。此明第四顯相義兼第三應實。若准上文。應云於諸佛圍繞而住。是爲應實。今略兼明也。日輪者卽此尊三形。依經顯文。從眞言句現菩薩身。自轉爲三昧耶形也。是此智相不離佛心故。於諸佛所圍縱而住。故雖不言義自具應實也。
　　入世尊毘至聚爲一體。六卷云。還同一體入毘盧遮那佛心。釋曰。此明第六還源也。是此日輪本從佛心出。對衆機故分爲衆多。雖是衆多本唯一體不離佛心。今表此義云入世尊等。一智一切智。一切智一智。無礙自在故云也。於中今明入邊故云還源也。此中無以由普賢故金剛薩埵三摩地極堅牢故（顯力）文者。上門已說故略不明也。疏云。然兩本經雖旨不殊而檢文勢。入於佛心聚爲一體。其云顯然還同一體入佛心者。義趣難准。是故新經翻譯此爲好也（文）今云。梵本有異故爲此不同。何於翻譯論其好惡。故宋譯經全與今同。是梵本同故耳。
　　生大金剛日形住佛掌中。六卷云。成金剛日身住掌中。釋曰。此明第八示相也。前衆多日輪聚爲一體。今亦爲一大日輪形。從佛心出住佛掌中。是云示相也。此大日輪形攝諸有情。常無動壞故住掌中也。此中亦闕第七顯智。具足應云又從心出滿虛空界成金剛光明等。准前可知。
　　從彼金剛至等如來身。六卷云。從金剛日中出一切世界微塵等如來身。釋曰。此明第十顯實也。謂從大金剛日輪。出諸如來三業平等法界身輪。卽從三形生相好身也。此中略第九明德。超明第十科也。
　　放一切如來至神通遊戲。六卷云。皆放一切如來光明現種種神變等事。釋曰。此第十一普現也。放一切如來光明等者。光明謂威光菩薩三摩地智。准普賢章。普現者謂普現色身。是明威光尊三昧。故云放光明等。衆生無邊故光明亦無邊。故云普現。上云出一切世界微塵等如來身。卽從此如來身而出光明故。其光明神變種種無邊故云等。其光明神變自在轉故。云作一切佛神通遊戲。上句明神通體。次句正明神通。神通卽普現色身。故上訣云。神變者名爲普現一切色身三昧（文）此中略第十二感應。准上可知。
　　極大威光至摩訶薩身。六卷云。以極大威光故。金剛薩埵三摩地極堅牢故。合一體相爲大威光摩訶菩提薩埵身（文）釋曰。從此已下至最勝悉地故。是第三頌親承普教示。此中智用出入不同。義分爲六。一攝相。二還源。三現請。四念應。五現法。六顯益。此卽第一攝相也。極大威光等者明二所由也。謂如來威光洞照法界。雖有微塵數日莫能映奪。故云極大威光故。次是通句故。一一尊皆有此句。具如上辨。二所由故。攝諸衆生爲一身相。其中衆生入出不礙住一身中。各令所安不覺不知。唯是菩薩了了知見。若有智者住此三昧。亦復如是。卽能攝受行利益事。
　　住世尊毘至佛救世者。六卷云。住於毘盧遮那佛心。說此嗢陀南曰。無比妙威光。普照衆生界。能淨諸佛故。是名淨中淨（文）釋曰。此第二還源也。謂攝衆生身爲一大威光菩薩身住佛心。故云還源也。此中有二。初正明還源。次說偈。偈分爲二。初二句自嘆智身。於中初句嘆智身體。謂金剛光明暉煥皎徹。世間更無等比。故云無比光。第二句嘆智身用。上瑩飾佛界。下救護生界。故云照曜有情界。次二句嘆智身功德。初句能靜者●字義。●是如如不動故云能靜。清淨者●字義。四十二字門云。唱社字時。入般若波羅蜜門名入世界清淨（文）言此威光如如不動本性清淨故云也。必要亦能靜清淨者（文）然明藏及高麗本並作能淨。宋譯云能淨一切清淨者。兩本亦云能淨也。諸佛救世者者。宋譯云救世一切大覺尊。智度二十四云。有慈悲故名爲救世。謂日爲利益衆生者（文）卽此義也。百字生品說●字云。眞言救世者成就大威德（文）此尊種子亦●字也。又疏第一釋毘盧遮那云。除暗遍明能成衆務等者。皆是大日救世者事業也。然六卷云能淨諸佛。若言約當成佛者。能淨救世義也。然疏云次句瑩飾上聖。若依此義。六卷爲無救世義。卽與今經及四卷其義大異。四卷云令諸佛依護。卽是救世義也。
　　時彼無垢至復請教令。六卷云。爾時無垢威光大菩薩從佛心出。依於右邊月輪中住而請教示。釋曰。此第三現請也。●無也。●垢也。●字卽人法二執也。離二執故云無垢。無垢卽清淨。故偈云清淨者。無垢光菩薩住佛心中。得佛加持故從心出現住月輪中。月輪者菩提心相也。一切有情普賢菩提心之所攝持故。爲諸衆生請教示也。
　　時世尊入至金剛三摩地。六卷云。爾時世尊入一切如來圓光加持金剛三摩地已。釋曰。此第四念應也。無垢光菩薩請教示故。如來欲令威光菩薩及諸有情具一切智故。入此三摩地念其所宜也。智光圓滿普照凡聖故云圓光加持。金剛三摩地如前應知。
　　受一切如來光三昧耶。六卷云。現一切如來光明三摩地無比光。釋曰。此第六現法也。受謂受用。世尊受用一切如來威光三昧也。又受卽現義。故六卷云現一切如來光三摩地等。具如前釋。
　　盡無餘有至勝悉地故。六卷云。盡衆生界爲悅意受用故。乃至得一切如來光明最上成就故（文）釋曰。此第六顯益也。文分爲二。初明所被無限。如上可知。次正明所與益。無比光者謂能度法。卽尊三昧也。安樂悅意正擧其益。卽世間益也。乃至得一切下謂出世益也。疏云。次從乃至下。二明與出世間上上品悉地。此上上悉地非餘境界。唯是佛境故云自也。於出世中亦有三乘等益。故云乃至也（文）今云。宋譯云。乃至得一切如來自心光明最上悉地（文）自卽自心也。日輪喩菩提心體。所謂摩訶薩意處。自眞實心心自證心故。此心發生大慧光明。是云得自光明。卽出世間上上悉地也。疏釋法明道云。法明者以覺心本不生際其心淨住。生大慧光明普照無量法性。見諸佛所行之道。故云法明道也。又理趣經悉地章云。自眞實心卽是入地菩薩。自證心心自知心。是云出世悉地也。
　　金剛日授至光超於彼。六卷云。持金剛日授彼大威光大菩薩雙手。是時一切如來共以金剛光明名號而與灌頂。時金剛光明大菩薩以其金剛日照耀一切如來已。說此嗢陀南曰。此諸佛所生。能滅無智暗。設聚微塵日。超越於彼光。釋曰。是第四頌授彼金剛日也。文分爲二。初授與灌頂。後說令信偈。金剛日授與等者是卽初也。灌頂有五種中略擧二種。初授金剛日。是智印灌頂。次則一切如來下。謂句印灌頂。卽以名號而與灌頂也。次金剛光灌頂下。二說令信偈爲二。初欲說偈。先以所授智印示現其相。故云以彼金剛日照曜一切如來。如來有二。謂已成當成其義可知。宋譯云。卽以所授金剛日相普遍照耀一切如來（文）今略指前所授金剛日云彼也。次正說偈。第一句如前。第二句正明智印體。此金剛日威耀能破無明。能破是智用。擧用以顯體也。諸佛境界經云。悉能滅盡一切衆生內外黑暗。第十八疏釋●字云。此眞言慧方便之光。能破一切無智暗。猶如大日出時衆冥自滅。普謂一切衆生頓除一切無明之暗也（文）次二句明無垢光超世間日。以令生信也。心要云雖有微塵數日莫能映奪也。亦卽所謂越三時如來之日。故云此光超於彼。此尊●字爲種子者意在于此。
　　爾時婆伽梵。六卷等皆云爾時世尊。釋曰。從此已下第三明一切如來福德門中。第三寶幢菩薩授如意寶滿願幢灌頂門。心要云。既光明廣大功業彌高。錫賚酬賞須有檀施。卽金剛幢菩薩建立大摩尼幢。上安如意寶珠光明照耀。雨摩尼百寶幢蓋繒幡微妙香花。而皆施與一切有情。所須隨意滿足檀波羅蜜行願具大悲心。無量珍寶施無所施。所得無得之心。此乃金剛幢菩薩大悲願力也。次隨文釋。大分爲四。爲頌曰。諸佛滿願心。祕密神變相。親請普教示。授與金剛幢。初諸佛滿願心者。從爾時婆伽梵至祕明末。於中亦四門不同。一擧報。二顯體。三明行。四護念。爾時婆伽梵者。此第一擧報亦兼顯體也。
　　復入寶幢至金剛三摩地。六卷云。復入寶幢大菩薩三摩耶所生寶加持金剛三摩地。釋曰。第三明行也。初明佛入三昧耶。寶幢梵云●●●●。是正南方義施故。心要云。須有檀施卽金剛幢菩薩。建立大摩尼幢上安如意寶珠等（文）又諸佛境界經云。自想我身是金剛幢。一切衆生所愛樂物雨我身邊（云云）出生寶加持者。明所生加持名。皆如前辨。
　　一切如來至日羅計都。六卷云。從其心出能滿足一切如來所求三摩地。名一切如來心。說此陀羅尼曰。跋折羅計都。釋曰。此第四護念也。說陀羅尼科爲護念者。陀羅尼梵中具護念義故。故智度第五（七紙）曰。云何陀羅尼。答曰。陀羅尼秦云能持。或云能遮。能持者集種種善法。能持令不散不失。譬如完器盛水水不漏散。能遮者惡不善根心生能遮令不生。若欲作惡罪持令不作。是名陀羅尼（文）能持能遮卽護念義也。上訣云。以此祕明護念有情。一切有情住堅牢心（文）卽是也。一切如來滿意願等者。是祕明號也。謂於寶幢上安如意珠雨種種物。衆生所願皆悉圓滿。是云滿意願三昧耶。擧用顯體。體謂寶幢。滿願卽其用也。准前訣文。從金剛幢菩薩心現滿意願智印。此智印不離佛心故。云名一切如來心等。菩薩及幢皆佛心故。而此佛心堅過金剛不可破毀。故說祕明云金剛幢。今解祕明義者。句義云。●●●●（金剛幢）●（祕經云生字雨諸寶）解云。蓮心軌百八名中。幢云計都。幡云持嚩惹（二合）卽與此眞言同也。疏第九釋法幢高峯觀云。梵云馱嚩（二合）若。此翻爲幢。梵云計都。此翻爲旗。其相稍異。幢但以種種雜色綵標幟莊嚴。計都相亦大同。而更加旒旗密號。如兵家畫作龜龍鳥獸等種種類形以爲三軍節度。有處亦翻爲幢。故合言之。若具存梵本當云清淨法幢旗（文）略出供養會幢眞言云持嚩（二合）讓。卽與疏同也。然疏云有處亦翻爲幢者。卽今眞言義是也。幢及與旗其義不異。故梵通云●●。然梵語雜名幢云計都。旗云計都。其義未審。寶幢者謂如意寶幢也（其相具。如心要）若約淺略。所謂財施。而實施無所施得無所得。於大寶幢中無所蘊積。而普門流出遍施群生。是名見檀實相。亦名具檀波羅蜜。心要云。施無所施所得無得之心。此乃金剛幢菩薩大願力也。卽是也。智度三十（七紙）云。法性身佛有所說法。除十住菩薩三乘人皆不能持。唯有十住菩薩不可思議方便智力悉能聽受。衆生其有見法身佛。無有三毒及衆煩惱寒熱諸若。一切皆滅無願不滿如如意珠。尚令衆生隨願皆得。豈況於佛。珠與一切世間之願。佛與一切出世間願。若言佛不能悉滿衆生願。是語不然（文）●●者。●施也（見華嚴音）●如如義。如如者寶生尊平等性智如意珠體。以此無等一寶施與衆生無有休息。謂之寶幢。卽是智度所謂與一切出世間願。是云能滿願三昧耶也。又●是如意珠種字。稱云生字者多羅藏也（華藏世界之藏。梵云多羅）藏具出生義。又●●生也。從如意珠體出生無量珍寶。故云生字。卽是一切如來大滿願義也。疏云。別本云從其心出能滿足一切如來所求三摩地名一切如來心。若准彼意。所求之言屬於如來不豫衆生。語稍不穩。新譯改之良有以也（文）今云。今經及宋譯云一切如來滿意願。願卽所求也。六卷經回文未盡。然所求言意在衆生不約如來。卽出一切如來能滿足所求三摩地之意也。又如虛空藏稱能滿所願。雖是尊名所願卽在衆生。今亦如是。疏第十九（十一紙）云。如如意寶謂吉祥如意珠也。隨所欲利而得成。又第十五（二十八）云。眞言如如意珠。隨身語意種種生也。隨念出諸資具。雖生而無分別。無分別而生。得悉地亦如是也（文）處處文顯然所具皆在衆生。譯者豈迷此義乎。
　　從一切如來至持金剛。六卷云。說陀羅尼時從一切如來心。卽彼婆伽梵執金剛。釋曰。從此已下至神通遊戯。是第二頌祕密神變相也。此中智用無礙不同。亦有十二不同（如前）此卽第一依因及顯本也。其義如前。
　　爲種種色至嚴形出已。六卷云。以爲種種殊妙雜色形狀嚴具幢幡出已。釋曰。此第四顯相義兼第三應實。其義如前。宋譯云。成彼種種巧妙色相莊嚴幢幡（文）種種巧妙色謂五色。藏品虛空藏眞言云。●●●云種種奇妙顯色義。又●●●此云錦繡。卽種種雜色莊巖義也。意明種種萬德莊嚴法門。隨一切衆生心之所願皆悉圓滿也。心要所謂雨摩尼百寶幢蓋繒幡微妙香華。而皆施與一切有情是也。是等金剛常住種種妙色三昧。不相示相。不出現出。遍滿本際大虛空中故云出已。幢幡莊嚴形者。卽是三昧耶形也。
　　入世尊毘至聚爲一體。六卷云。還同一體入毘盧遮那佛心。釋曰。此第六還源也。本從心起還入佛心。以表相用一體性故。前段顯出。今文明入。入出無礙爲欲顯示一智相用遍一切所。如前可知。此中略第五顯力。亦准前知。
　　生金剛幢形住佛掌中。六卷云。成金剛幢身住佛掌中。釋曰。此第八示相也。生金剛幢形者。謂生三昧耶形卽示相也。疏云。於此應有第七段。今經略之。應云又從心出滿虛空界。成金剛幢光明。時彼光明化爲一切如來金剛身語意所成金剛幢住佛掌中。從又彼心下是第七段。從時彼光明下是第八示相也。於第八段中亦略但云生金剛幢住佛掌中。文語稍略。義趣圓備。於理無失。欲令衆生所得堅牢等此無異故。住如來掌中。又若准餘文。所言住佛掌中者。應云住佛右掌。然於二掌中右是動作。今諸佛現此相。意在動法界體。利益無餘界。故云住掌中也。今按此上文及兩本經等。無右掌中文。何緣作此釋。今未審矣。
　　從彼金剛至等如來身。六卷云。復從金剛幢身中。出一切世界微塵等如來身。釋曰。此品亦超明第十顯實。第九略不明也。從三昧形生相好身。如前可知。
　　建一切如至神通遊戯。六卷云。皆建立一切如來寶幢等事。作一切如來神變已。釋曰。此第十一普現也。略第十二感應可知。已出現微塵數如來身。一一如來皆悉建立一切如來寶幢等。隨機差別普爲利益。謂之普現。普現卽佛神通遊戯也。
　　大寶幢故至大菩薩身。六卷云。以大寶幢故金剛薩埵三摩地極堅牢故。合爲一體相爲寶幢摩訶菩提薩埵身。釋曰。從此已下至悉地果故。是第三頌親承普教示者也。此中智用出入不同。義分爲六。一攝相乃至六顯益。此卽第一攝相也。文中初明二所以。指次前建立一切如來寶幢。云大寶幢故。次句通句如前可知。聚爲一體等者正攝相也。謂前微塵數如來一一寶幢聚爲一體。成一寶幢菩薩身。一多無礙。一卽一切。一切卽一。卽是諸佛自在神通也。又幢尊神力遍空塵界。其中有情卽與如來智光明相合一味故。一切衆生不出不沒。住佛心時亦復如是。故云大寶幢故乃至堅牢故也。
　　住世尊毘至滿一切願。六卷云。住於毘盧遮那佛心。說此嗢陀南曰。此無比量幢。能利益一切。有求悉地者。我能滿其願。釋曰。此第二還源也。謂攝前塵數幢及諸有情。爲一大寶幢菩薩身。住佛心故云還源也。次偈文爲二。初二句自嘆。於中初句正指其體。所謂如意寶幢雨種種資具。滿一切衆生願世間更無與等。猶如帝釋髻中如意寶（見華嚴第四十一）故云無比。一切益成就是嘆其用。益謂利益。如世間如意珠。但能雨諸資具滿世間願。如來寶幢卽不如是。隨應能滿世間出世間一切希願。故云一切益成就。後二句嘆其功德。於中初句嘆自證德。如虛空藏尊能滿所願者是也。第四嘆化他德。謂自滿故亦能滿一切衆生願也。六卷云有求悉地者我能滿其願。其意不同。讀者可知。宋譯云。若欲諸願圓滿者。令彼一切事圓滿（文）意與六卷同也。
　　時彼寶幢至復請教令。六卷云。爾時寶幢菩薩從佛心出。依一切如來在邊月輪中住而請教示。釋曰。此第三現請也。具如前章。唯改無垢光爲寶幢耳。
　　時世尊入至三摩地。六卷云。爾時世尊入一切如來迴（疏牒作迥）立加持金剛三摩地已（四卷云建立加持）釋曰。此第四應念也。寶幢尊請教示故。佛爲欲令幢尊及一切有情滿其所願故。先入此三昧念其所宜也。建立加持者。准前章圓光加持。應云寶幢加持。然云建立者前云建一切如來寶幢等。建立言於幢有相關故。處處文云建立幢旗。建立是似爲幢之異稱。建立梵云●●。寶樓閣經眞言中。地瑟姹（二合）同疏流支本注云建立義。維摩第一云。諸佛威神之所建立（什曰。佛威神建立言佛所念也）同新經云諸佛威德常所加持。又●●具流出義生義等。從如意幢流出諸資具。卽是建立義。此尊種子●。祕經云生字。生卽建立義。以此等義故云建立加持也。金剛三摩地皆通諸尊。如前可知。
　　受一切如來至三昧耶。六卷云。能建立一切如來思惟王摩尼幢三摩地。釋曰。此第五現法也。疏云。受是受用是示現。若不受用何得示現。故爲義同。是故前二段中。現受兩字互爲翻譯。卽此義也（文）此解至當。具如普賢章辨之。思惟王摩尼幢者。●●●●此云思惟寶。最勝疏五本（四六）云。梵云震多。此云如意。本音但名意。心思量義。如者義加。末尼者此云寶珠（文）今云。思量一切衆生各各所求。如應施與自在無礙。故云思惟王摩尼。思惟卽如意。王卽自在義也。故宋譯云如意王摩尼建立三昧耶（文）思惟在能化。所求在衆生。如意輪尊有思惟手。思惟卽如意義。應思之。能建立三昧耶者。今經意能建立亦三昧耶名。猶如言建立加持。應知一切如來思惟摩尼幢能建立者。都是三昧耶名也。然兩本能建立言在句初故。其意不同。讀者可知。
　　盡無餘有至悉地果故。六卷云。爲盡衆生界滿一切希求。安樂悅意受用故。乃至得一切如來大利益寂上果故。釋曰。此第六顯益也。文分爲二。初明所被無限可知。令一切意願下。二明所與益正是顯益也。於中一切意願圓滿者。所謂義利施。從如意幢流出無量寶財。卽是世間益也。意願圓滿故無量衆生各各得安樂悅意。如上可知。乃至下明出世益。大利益者是此尊之別稱。百八名中蘇薩怛嚩（二合引）囉他（二合）唐云善利益。故宋譯云。廣大義利最上悉地之果（文）又對上自光明最勝悉地等。其別可知。
　　則彼金剛至檀度理趣。六卷云。時彼金剛幢授彼寶幢菩薩雙手。是時一切如來共以金剛表刹名號與其灌頂。時金剛表刹菩薩摩訶薩。以彼金剛幢令一切如來於檀波羅蜜相應已。說此嗢陀南曰。諸佛如意幢。能滿衆生願。求者皆滿足。卽是檀度門（文）釋曰。此第四頌授與金剛幢也。文分爲二。是初授與灌頂。灌頂亦有二。初智印灌頂。次句印灌頂。如上可知。兩本共云以金剛表刹名號與灌頂時（云云）此尊百八名中云。嚩日囉（二合）也瑟𪘨（二合）唐云金剛刹。名義集第二十云。刹摩正音掣多羅此云土田。淨名略疏云。萬境不同亦名爲刹。垂裕云。蓋取莊嚴差別名之爲刹。此乃通指國土名刹。又復伽藍號梵利者。如輔行云。西域以柱表刹示所居處也。梵語剌（力割）瑟胝此云竿。卽幡柱也。長阿含云。若沙門於此法中。勤若得一法者。便當堅幡以告四遠。今有少欲人。又法華云表刹甚高廣。此由塔婆高顯大爲金地標表故。以聚相長表金刹。如法苑云。阿育王取金華金幡懸諸刹上。塔寺低昂已云竪幡以告等。應知表刹者金剛幢之異稱云。又宋譯云卽爲立名號金剛喜（文）百八名中云。蘇都灑迦唐云妙喜。金剛幢灌頂下。欲說偈先以所授智印示現其相也。安立一切如來等者。安立者又施設義。華嚴大疏第六（如來現相品）曰。梵云奈耶。而義多含。或云理趣。或云方便。或云法式。或云法門。或云安立（文）一切如來者謂已成當成二種如來。上献諸佛下施衆生。故云安立一切如來。心要云。施與一切有情所須隨意滿足檀波羅蜜（文）應知亦具當成佛也。宋譯無於字。意明此施況羅蜜諸佛同道也。四六兩本云。令一切如來於檀波羅蜜相應。相應卽受用義（見大日百字果相應品疏）疏云。言安立者與檀波羅蜜相應故（云云）未知安立相應梵語同不更檢。次釋偈者。第一句如前可知。能滿諸意欲者。欲謂欲願。略出供養會眞言云。●●（所求）●●●●（滿足）卽是能滿欲願義也。第七疏云。一切願者梵云薩嚩奢。是心所祈願之願。謂諸衆生修此三昧門者。一切志求皆得圓滿（文）今此句正明如意珠體也。是此寶珠能滿一切衆生所求。故次稱其名云名思惟寶幢。是檀度理趣者。此尊主一切如來檀波羅蜜故。云檀度理趣。由檀功德度生死海到涅槃岸。故云檀度。理謂所趣。趣卽能詣。修用爲能。眞體爲所。能所合呼名理趣也。

金剛頂大教王經私記卷第十一。
沙門曇寂撰。

　　爾時婆伽梵。釋曰。從此已下。第四明一切如來福德門中。第四常歡喜根本菩薩。授金剛笑灌頂智門。心要云。從蒙施利喜悅成心。卽獲奇特之志發言歡喜微笑悅樂。廣度有情。喜捨之心能事備矣。此金剛笑菩薩奇特之喜智也（文）次隨文釋。大分有四。爲頌曰。諸佛喜悅心。祕密神變相。親請普教示。授與金剛笑。初諸佛喜悅心者。從爾時婆伽梵至祕明末。於中亦四門不同。謂擧報。顯體。明行。護念。此卽第一擧報及顯體也。
　　復入常喜至三摩地。六卷云。復入常樂歡喜根摩訶菩提薩埵三摩地。所生寶加持金剛三摩地已。釋曰。此第三明行也。初明佛入三昧耶。常喜悅者。宋譯及兩本云常歡喜根。供養會眞言摩訶奔（入）唎底（丁里反）鉢羅慕地夜（二合）●●愛也歡也。●●●喜也。根謂喜根。依俱舍等下三地樂名爲喜根。今簡彼說云常。常謂常恒不變。卽是法身大喜悅也。故聖位云。毘盧遮那佛於內心。證得金剛笑印（文）。故知常喜悅者。法身毘盧遮那窮極法樂也。出生寶加持者。如前章解。疏引聖位經光明遍照十方世界不定性衆生文。廣設問答（云云）今按聖位意一一菩薩三昧各有所當。今此尊擧不定衆生以對平等菩提。以此爲要。非云不度定性及無性。唯擧各各所要法門。故云照不定性。讀者思之。
　　一切如來至日羅賀娑。六卷云。從其心出一切如來受三摩地。名一切如來心。說此陀羅尼曰。跋折羅訶娑。釋曰。此第四護念也。初從笑菩薩心出一切如來喜悅三昧耶。卽是祕明之號也。諸佛所持之印故云一切如來。以此智印令一切衆生歡喜。故云喜悅三昧耶。心要云。微笑悅樂廣度有情是也。一切如來心謂通號也。佛佛相授以爲智心。故云一切如來心也。句義云。●●●●（金剛笑）●（祕經云喜字生音聲）出生義云。由一切如來大歡樂義。而生金剛笑焉（文）大歡樂義謂●字義。生金剛笑者。卽●●●●也。●●是笑聲故祕經云生音聲。言一切衆生皆具●字歡喜心。歡喜心者所謂●●現法樂也。涅槃經云。凡有心者當得作佛。歡喜此事生大笑聲。是云金剛笑。授記三摩地與所謂常不輕授記同也。心要云。此金剛笑菩薩奇特之喜智也。●字引點●也。●名奇特具梵云●●●。●●喜也。故云奇特之喜智。卽是所謂奇哉怪哉之笑也（涅槃經說●字中亦云奇哉怪哉。應思之）理趣釋云。熈怡微笑持智拳印者。希奇於事。表修行者具一切結使諸煩惱。纔結毘盧遮那大智印誦心眞言。等同遍照尊則應受一切世間殊勝供養。應受一切如來諸大菩薩禮敬。是故有此微笑也。卽此義也。又●字者金剛不壞菩提心體。具歡喜義。所謂●●眞實心現法樂住（具如十二釋）也。●蓮花義（見義釋第七）卽是心蓮花藏也。此菩薩心蓮開敷生大歡喜。故以微笑三昧。廣度衆生。若有衆生與此三昧相應者。自得大悅樂。心蓮開敷。是此尊三昧也。又●●二字俱有喜義。地藏尊眞言釋。●字笑義喜義。涅槃舊解云。娑（舒可反）娑偸譯云喜。喜者聞經歡喜賛嘆之聲（文）四六兩本俱云受三昧耶。受謂受用也。卽受用現法樂義也。
　　從一切如來至持金剛。六卷云。說陀羅尼時從一切如來心。卽彼薄伽梵執金剛。釋曰。從此以下至神通遊戲。是第二頌祕密神變相也。就中智用境界不同。亦有十二門（如前）此是依因顯本。皆是如前。
　　爲一切如來微笑出已。六卷云。爲一切如來笑出已。釋曰。此第四顯相也。闕第三應實。如前可知。爲一切如來微笑者。正是顯相也。智度第七（十九）云。問。佛至尊重。何以故笑。答曰。如大地不以無事及小因緣而動。佛亦如是。若無事及小因緣則不笑。今大因緣故一切身笑。云何爲大。佛欲說摩訶般若波羅蜜。無央數衆生當續佛種。是爲大因緣（文）今亦如是。一切衆生本具金剛不可壞菩提心（●字）爲煩惱所縛。猶如蓮花在淤泥中（●字）今現金剛微笑。令無央數衆生心蓮開敷佛種不斷。所謂一大事因緣故。爲金剛微笑也。
　　入世尊毘盧遮那佛心聚爲一體。六卷云。同一體相入毘盧遮那佛心。釋曰。此第六還源也。本從心出還入佛心。出入無礙合散法爾。爲度衆生示此等相。此中闕第五顯力。准前知之。
　　生金剛笑形住佛掌中。六卷云。成金剛笑身住佛掌中。釋曰。此第八示相也。又闕第七顯智可知。示相者謂示三形相也。謂一切如來微笑形相。如法界塵數各各體相無有中邊。佛神力故成就堅牢嘆相住佛掌中。若有衆生見此相者。證金剛不可壞菩提心。得如來常住大喜悅也。
　　從彼金剛至等如來身。六卷云。從金剛笑出一切世界微塵等如來身。釋曰。此第十顯實也。此中略第九明德。如前可知。從如微笑形出微塵數相好身。故云顯實。具如前章。
　　作一切如來至神通遊戲。六卷云。皆現一切如來希有神變遊戲等事也。釋曰。此第十一普現也。奇特者百八名中云摩訶娜步（二合）多。希奇一切衆生金剛不可壞性。爲微笑故云奇特。具如前引理趣釋。又降三世尊奇哉怪哉之笑亦是也。又●字亦具奇特義。涅槃經云。訶名心歡喜。奇哉世尊離一切行。怪哉如來入般涅槃。此奇特等正是神變之體。故次云作一切佛神通遊戲。具如前釋。
　　常喜悅根至大菩薩身。六卷云。以常愛歡喜根故。金剛薩埵三摩地極堅牢故。合一體相爲欲歡喜根大菩薩身。釋曰。從此以下至神境通果故。是第三頌現請普教示也。此中智用出入不同亦分爲六。一攝相乃至六顯益。此卽初攝相也。初明二所以。常喜悅根者。具如前引百八名釋之。六卷等云。以常喜愛歡喜根故。乃至爲欲歡喜根大菩薩身。●●愛也欲也歡也。●●●喜也。欲謂愛欲。謂常愛欲一切有情令得本性歡喜。爲其三昧故云常愛及欲歡喜等也。今此明內心自證現法之樂。故云常喜悅根。是此現法樂卽是衆生●●自性清淨心。迷在生死不減。悟至涅槃不增。阿字之門不生不滅體故云常也。
　　住世尊毘至住妙等引。六卷云。住於毘盧遮那佛心。說此嗢陀南曰。我爲大笑者希有勝中尊。善住常定者。以爲佛事用。釋曰。此第二還源也。住毘盧遮那心者。正是還源也。次自嘆頌。文分爲二。初二句嘆智身。於中初句正指其體。大笑者百八名中云摩訶（引）賀娑。次句明其勝相。百八名中云嚩日羅（二合）儗哩（二合）耶唐云金剛勝。宋譯云一切最上。兩本云勝中尊。第一句●●（大笑）菩提心體。次句嘆其勝相。故疏第二十云。求勝上事卽是發菩提心。次二句嘆其功能。彼大笑尊遍一切所。安立諸佛利生事用。故云安立利益（利益梵云●●。卽●字爲體也）六卷云佛事用。利益卽事用也。此尊以●●大笑勝菩提心。爲利益故云佛利益。卽是如來爲所使行如來事。意簡二乘外道利益也。常住妙等引者。第十一（十七）云。梵音卽云三摩呬多。是等引義。亦名攝心一境之義。卽一心義也（等引梵言●字爲體。卽知此二句是●●兩字義也）祕密教宗初地名等引地。心自證心深入阿字門。卽是所謂現法樂住也。第十一疏云。令得見法安樂住發歡喜心（乃至）或令見法住安樂行發歡喜心也（卽法喜初地也）又云。五欲者謂四無量及菩提心。一切聖人以此現法而自娛樂。供養如來卽是眞法供養法身佛也（文）應知常住妙等引者。卽是常喜悅根實義也。意明常住等引不動定相。周遍法界爲利益事。其妙在不動而動故云妙。所謂不起滅定而現威儀是也。六卷等云善住常定者。梵音蘇此云善亦云妙。若如二乘住定緣相都絕。云何稱善。今此中動靜一相定散不礙故云善住。
　　時彼常喜至復請教令。六卷云。爾時彼歡喜薩埵從佛心出。依一切如來背後月輪中住而請教示。釋曰。此第三現請也。如前可知。疏云。今勘新經闕略（云云）疏主本闕脫依一切如來後月輪而住復請教令十四字。故爲此釋。今和刻本及明藏本皆有此句。更無闕脫。
　　時世尊入至三摩地。六卷云。爾時世尊入一切如來希有加持金剛三摩地已。釋曰。此第四念應也。奇特加持者。前所云希奇之微笑。是尊之一名也。佛入此三摩地念其所宜。故云念應也。
　　受一切如來出現三昧耶。六卷云。現一切如來出現三摩地。釋曰。此第五現法也。宋譯云。希有出生三昧（此經奇特彼云希有也）然今經及兩本俱云出現無希有言。出現言當與笑義相關也。按●●兩字俱具出生義。供養會利尊眞言。●●（現也）●●（出也）又●蓮花義生義（見義釋第七）又●●●云出現（仁王陀羅尼）又●●●生也。夫出現者大笑菩提心出現也。●字金剛不可壞菩提心。●字是生義。菩提心出生故大笑歡喜。謂之一切如來出現三昧耶。宋譯云希有出現者。梵本具足者也。
　　盡無餘有至境通果故。六卷云。盡衆生界得無上安樂悅意受用故。乃至獲得一切如來根淨治智神通果故。釋曰。此第六顯益也。文分爲二。初明所利無限可知。一切根無上下。次明所利益。此明得六根清淨故云一切根。依法花法師品。明地前六根淨。卽是世間成就。疏第十釋世間成就云。漸得諸根清淨是也。今對世間六根闇塞者云無上也。乃至下明出世成就。出世亦有重重故云乃至。一切如來根清淨者。謂出世間上上品成就。又疏第十云。卽是究竟六根清淨成種智是也。神境通果者。神境通通凡聖。今云一切如來神境智通果故。唯佛果通也。是六通中之一也。俱舍第二十七頌曰。神體謂等持。境二謂行化。行三意勢佛運身勝解通。論曰。依毘婆沙所說理趣。神名所目唯勝等持。由此能爲神變事故。諸神變事說名爲境。此有二種。謂行及化。行復三種。一運身。謂乘空行猶如飛鳥。二者勝解。謂極遠方作近思惟便能速至。三者意勢。謂極遠方擧心緣時。身卽能至。此勢如意得意勢名。於此三中意勢唯佛。運心勝解亦通餘乘。謂我世尊神通迅速。隨方遠近擧心卽至。由此世尊作如是說。諸佛境界不可思議故。意勢行唯世尊有。勝解兼餘聖。運身并異生。光記云。神境智證通者。神謂等持。境謂行化。智證境時無壅名通。從定與境能證爲名。故名神境智證通。
　　則彼金剛至他師不能知。六卷云。時彼金剛笑授與常愛歡喜大菩薩雙手。是時一切如來共以金剛愛名號而與灌頂。時金剛愛摩訶菩提薩埵。以金剛笑而一切如來笑已。說此嗢陀南曰。諸佛之所生。示現希有者。能作歡喜智。二乘不能知。釋曰。此第四頌授與金剛笑也。此文爲二。初授與灌頂。此亦二。智印及句印。如前可知。以彼金剛微笑者。謂三昧耶形。其相如圖。宋譯云彼金剛笑相。相謂相形也。號金剛喜者。宋譯同今。兩經云以金剛愛名號而與灌頂。百八名中云嚩日囉（二合）必哩（二合）帝。唐云金剛愛。解云。●具喜義故今云金剛喜。或可梵本不同。各依一名矣。金剛喜灌頂時下。先以所授智印示現其相也。笑悅一切如來者。亦具二種如來。上笑悅已成如來。下笑悅當來如來。其義可知。宋譯文異義同。兩本云以金剛笑而一切如來笑已。謂此大笑佛佛道同故云如來笑已。次令信偈。第一句如前。第二句自嘆。示現大笑云示出現。出現卽大笑義故。宋譯云希有示現所出生。具如上辨。能作大喜悅者。心自證心得現法樂。卽是究竟六根清淨故能作大喜。他師不能知者。法華明六根清淨畢云。若持法華其身甚清淨。如彼淨瑠璃衆生皆喜見。又如淨明鏡悉見諸色像。菩薩於淨身皆見世所有。唯獨自明了餘人所不見。疏第十釋世間成就諸佛勝句中云。由三業平等清淨能見諸佛相。淨菩提心與念佛三昧相應。明了無礙唯獨自明了。餘人所不見也（是所謂漸得六根清淨位也）又第三劫疏嘆眞言門功德中云。又此菩薩能於畢竟淨心中。普集會十方法界諸佛菩薩。亦自能普詣十方。供養善知識詢求正法。唯獨自明了。諸天世人莫能知由此因緣。復名祕密（是究竟六根淨位也）此兩處文引法華證。今明諸佛大笑故。卽與第三劫疏同。他師者義準指初二劫。謂心自證心得大歡喜。唯獨自明了。第二劫已還所不能知也。兩本云二乘所不知。是約三乘相對故云二乘等。
　　大灌頂至灌頂薩埵。釋曰。此第二總結。初結別名。是此四名卽四菩薩也。然兩本各各章置結文。故無此總結文也。尋圓光者宋譯云尋光輪。尋者所謂常光一尋。卽三十二相之隨一也。智度第八（初丁）云。問曰。佛何以故光常一丈而不多。答曰。一切諸佛常光無量常照十方世界。釋迦牟尼佛神通身光無量。或一丈百丈千丈萬億。乃至滿三千大千世界乃至十方如諸佛常法。但於五濁世爲衆生少德少智故。受一丈光明。若受多光。今衆生薄福鈍根目不堪其明。如人見天身眼則失明。以光盛眼微故。若衆生利根福重佛則爲之。現無量光明。又第八十八廣明往見。如是等者。是第二結部類。是一切如來大福德灌頂智門四大菩薩故。云一切如來大灌頂薩埵。此等菩薩住南方寶生如來前左右後。現神變已圍繞而住。內外供養及四攝等。皆於其中嚴持而住。故云一切如來大灌頂薩埵也。
　　爾時婆伽梵。六卷等皆爾時世尊。釋曰。從此以下第三明一切如來智慧門四大菩薩。亦分爲二。初明四大菩薩。後明總結也。諸佛境界經云。復次從南方金剛笑菩薩觀門起。當入西方金剛法觀門。謂觀西方無量壽佛。西向東方。四大菩薩亦復如是。心要云。雖能滿願由恐散動。散動具有六種散動。不能制止心王。須修三摩地法以住其心。殊勝行門微妙理義。大悲方便而筏喩之。勝義行願因茲頓證。此乃觀自在菩薩之悲智也（文）次釋經文者。大分有四。爲頌曰。如來蓮花心。祕密神變相。親承請教示。授金剛蓮花。初言如來蓮花心者。從爾時世尊至祕明末。於中四門不同。謂擧報。顯體。明行。護念。此卽初擧報及顯體。如前可知。
　　復入觀自至三摩地。六卷云。復入觀自在摩訶菩提薩埵三摩地。出生法加持金剛三摩地已。釋曰。此第三明行也。觀自在菩薩者此智印主也。百八名中云路計濕嚩（二合）囉。今經翻云世貴。四卷云觀世自在。又●●者是富貴義也（見疏第六）華嚴大疏第六十八（十紙）云。梵云婆盧枳底觀也。濕伐羅此云自在。若云攝伐多此云音。然梵本中自有二種不同。譯者隨異（今按梵文●●通同也。故今亦通用。若約別門自在與音其義不同。故譯有自在與音兩種也）心經幽賛云。觀自在者卽觀世音也。觀謂觀察。觀諸有情身語心性。受惡時或祈念時應時爲拔。住詣救護名觀自在。神用無方得自在故。此中三昧耶及三摩地如前已釋。如來先入喜悅根三昧耶。又入法三昧耶故云復入也。出生法加持者。明所生加持名。如來無染智入一切有情身心。開發本具心蓮自在無礙故云出生。加持者。謂從無染智現法光明加持有情故。法者此尊亦名法菩薩。百八名中云嚩日羅（二合）達磨。唐云金剛法。所謂四藏性中法藏性。現證此法故稱云法。言四藏性者。一如來藏性。二金剛藏性。三法藏性。四羯磨藏性也。五密軌云。瑜伽者作是思惟。我應發金剛薩埵大勇猛心。一切有情具如來藏性。普賢菩薩遍一切有情故。我令一切衆生證得金剛薩埵。又作是思惟。一切有情金剛藏性。未來必獲金剛灌頂故。我令一切有情速得大菩薩灌頂。證得虛空藏菩薩位。又作是思惟。一切有情妙法藏性。能轉一切語言故。我令一切衆生得聞一切大乘修多羅藏證得觀自在菩薩位。又作是思惟。一切有情羯磨藏性也。性善能成辨一切一切事業故。我令一切衆生於諸如來所作廣大供養。證得毘首羯磨菩薩位。又作是思惟。一切有情既具四種藏性。獲得四大菩薩之身。以我功德力如來加持力及以法界力。願一切有情速證清淨毘盧遮那身（文）又釋經云。一切有情妙法藏。能轉一切語言故者。一切有情不離妙觀察智性。是故如來說一切有情妙法藏。妙法藏者觀自在菩薩也。於佛大集會能轉法輪也。解云。一切有情能轉語言。是本有妙法藏。現證此法故能轉法輪。化度衆生名金剛法。以此法爲加持體故云法加持也。又釋經云。●紇利（二合）字亦云漸義。若具慚愧不爲一切不善。卽具一切無漏善法。是故蓮花部亦名法部（文）祕經尊眞言種子●。●字者。一切無漏善法體也。此字具慚義。慚是一切善法之本也。故吉慶僧賛云。富吉祥慚愧功德殊勝衆。又出現品初佛嘆金剛手云。善男子。如所說法毘那耶稱賛一法。所謂羞（云云）具如第十一釋。凡有羞恥者赤發於面。故字書云。赧音難面慚而赤也。孟子曰。觀其色赧赧然。人之心藏其色是赤。內心有慚赤發外面。心藏者所謂●●（與●同也）卽是心蓮華藏。又●●●●此云蓮華藏（行惠眞言）法部蓮華多云●●（赤蓮花也）又●字色赤西方敬愛義。應知以世間法爾義表內證甚深法。故●字有慚義者。卽是內心法爾無漏善法。表此法爾法故。以●字爲法部種子。今此尊以此法加持。令一切衆生開發法爾無漏法也。又●字者本體●字。是風大種子卽是息風。一切衆生皆具息風。依此發語言。故經云能轉語言故等。應知息風是語言體。所謂自性清淨心。故外道計爲我相（見智度二十三卷八紙）。從我觀之。彼所謂我相卽是普賢菩薩一切我故。息風卽自性清淨心。故法爾轉語言稱云妙法藏。其體●字也。又息風是壽命故。無量壽尊●字爲種也。深義應思之。
　　一切如來至日羅達磨。六卷云。從其心出一切如來法三摩地。若一切如來心說此陀羅尼曰。跋折羅達磨。釋曰。此第四護念也。
　　一切如來法三昧耶者。是祕明之號也。此三昧耶是諸佛智印故云一切如來。祕明句義云。●●●●（金剛法）●（祕經云。清淨自在字徹照三界冥）出生義云。就一切如來自在無染智而生金剛法焉（文）自在無染智謂●字義。生金剛法者卽祕明義也。又聖位云。由金剛法菩薩加持故。證得法本性清淨。悉能演說微妙法門。知一切法皆如筏喩（文）解云。此尊深達十喩觀。證得一切諸法自性清淨故名金剛法。由自知故住大悲門。爲諸衆生說自證法。故云演說微妙法門。卽轉法輪義也。知一切法皆如筏喩者。所謂勝義無自性觀。此尊住八地三昧故卽是第三劫。深修觀察十喩也。一切法者謂五蘊也。達五蘊性空故。云知一切法等。心經云。觀自在菩薩行深般若波羅蜜多時。照見五蘊皆空度一切苦厄。疏第十三釋觀音云。此中如來觀者。言菩薩雖未成佛而見等同於佛。由見蘊性故得觀名也。又第五云。如來究竟觀察十緣生句。得成此普眼蓮華故。名觀自在。又第三釋第六無畏云。經云。若復一切蘊界處。能執所執我壽命等。及法無緣空自性無性。此空智生當得一切法自性平等無畏者。謂觀自心畢竟空性時。我之與蘊法及無緣皆同一性。所謂自性無性。此空智生卽是時極無自性心生也（乃至）卽是眞言行者。虛空無垢菩提心也（文）極無自性心者。卽第三劫菩薩勝義無性觀之所證也。又十喩有三種。其第三名深修觀察。是第三劫初地菩薩所得也。第三卷云。次言深修者。謂得淨心已去。從大悲生根乃至方便究竟。其間一一緣起當以十喩觀之。由所證轉深故言深觀察也（文）深修觀察者。卽所謂深般若也。又第六釋八地三昧中云。觀世自在者。是初入蓮華三昧之異名也。此中自在梵本正翻是富貴義。如人得大勢位具足財寶。隨心所欲自然成就。此菩薩亦爾。假令十方世界一切有情。希求世出世間種種資具。隨其性欲種種不同。能以如幻三昧一時結與。各得滿其所願（云云）此中富貴義卽是十喩異名也。第三釋十喩異名中云。毘盧遮那卽以此十緣生句不思議法界。作無盡莊嚴藏。從十世界微塵數諸法界門。常出生根力覺道禪定解脫諸寶。遍施衆生猶尚不匱。故曰具足法財（文）具足法財卽富貴義也。●●中具法財義。●●是字輪。所謂諸佛法財也。如筏喩者。是勝義無自性喩也。具如下釋奇嘆偈中。應知住筏喩觀。了知一切法無自性義。稱云金剛法也。又種子●字本體●字是因義也。因者所謂自性清淨●●蓮華藏也。●塵垢義亦能取所取義。深達二種執著本來不生故。蓮華藏心頓得開敷故云清淨。是離垢淨也。●自在義。二點涅槃義。已得離垢清淨故於法得自在。卽知三毒當相卽三點祕藏故。云徹照三界冥。三界冥卽三毒也。
　　從一切如來至執金剛。六卷云。說陀羅尼時從一切如來心。卽彼婆伽梵執金剛。釋曰。從此下至神通遊戲。是第二頌祕密神變相也。境界不同亦有十二門。具如前列。此則依因顯本也。然訣文釋不空王云。經說此祕明時。一切如來心卽彼執金剛。此因本二段文也。釋曰。前普賢觀中普賢菩薩從佛心出。成執金剛身故。此觀中以佛心金剛爲因本故。云卽彼薄伽梵執金剛也（文）今此亦爾。以佛心金剛爲因本也。疏云。薄伽梵執金剛的爲因本。恐不得意也。
　　自性清淨至光明出已。六卷云。爲法界妙光明出現。普照一切世界滿周法界。由自性清淨故。一切妙觀察智善決了故。釋曰。此超釋第四顯相。闕第三應實。准上可知。自性清淨者謂所證法。所謂妙蓮華。亦卽普賢圓明月輪也。理趣釋云。所謂一切有情如來藏。以普賢菩薩一切我故者。一切有情不離大圓鏡智性。是故如來說一切有情如來藏。以普賢菩薩同一體也（文）勝鬘經說●●心云如來藏自性清淨心。卽是普賢圓明菩提心。證得此自性清淨。名爲得自性清淨。次云善通達卽此義也。故理趣釋云。得自性清淨法性如來者。是觀自在王如來異名。祕經明鏡爲三形。卽表得自性清淨義。經云。我今現此神通。爲欲開一切有情本有不生性（云云）本有不生性卽是明鏡。明鏡卽蓮華故（見第十九疏）此尊手持蓮華爲開花敷。理趣釋云。觀自在菩薩手持蓮華。觀一切有情身中如來藏性。自性清淨光明一切惑染所不能染。由觀自在菩薩加持。得離垢清淨等同聖者。一切法平等智者。謂能證智也。平等智者通四智。是所謂妙觀智中之平等智故。卽是妙觀察智。故六卷云一切妙觀察智善決了故。善通達者卽證得義。釋經云。法平等現等覺。以大菩提自性清淨故者。由如來清淨意識與妙觀察智相應。證得一切法本性清淨。於淨妙佛國土。爲諸菩薩能轉無上法輪。又上經云。證一切如來法平等智自性清淨。卽是得自性清淨義也。金剛薩埵三摩地者。若准上虛空藏章。當言金剛薩埵三摩地極堅牢故。故四卷云。金剛薩埵三摩地極堅牢故以爲法光明。然今經下攝相科中有此文故。此略不言也。宋譯經云。於金剛薩埵三摩地中。成正法光明等（云云）故字是第五所因聲。於中兩字第七轉境聲。兩文不同可見。准宋譯。今經亦當有第七轉聲。恐是梵本闕脫耳。爲正法光明出已者。正明顯相。●●●此云正法亦云妙法。所謂自性清淨法也。光明梵云●●。●●亦云富貴。所謂過於恒沙萬德。自性清淨法者謂法界體。體具萬德故云正法光明。又正法謂●字。光明卽百字輪也。宋譯第十八明尊百八名中云。世間文字大文字。最上文字字爲喩。一切文字字中字。稽首歸命文字輪（文）文字卽光明。所謂百光遍照也。謂之正法光明。
　　以彼正法至聚爲一體。六卷云。彼光明法界還同一體相。入毘盧遮那佛心。釋曰。此明第六還源兼第五顯力也。一切世界者所謂雜染五濁世界。正是此尊所化土也。故釋經云。住雜染五濁世界。則爲觀自在菩薩（文）法界者謂清淨法界。第七云。法界者卽是勝義涅槃。涅槃卽蓮華故。釋經云。北門畫蓮華表涅槃形（文）聖位經云。淨除一切衆生五欲。身心清淨猶如蓮華。總意云。正法光明照曜五濁界。轉成勝義涅槃蓮華界。卽是此尊神力不思議三昧也。百八名中云善利衆生者以此義也。盡法界者。法界無相更無際限。豈有盡不盡乎。世界差別故法界亦差別。何者毘盧遮那是一法界總相法體。爲對世界差別故。爲三十七智乃至無盡差別智印。謂之差別法界。今盡蓮華三昧中差別法界入於佛心。聚爲一體。一體者歸入本源。獨一法界故云還源也。
　　量遍虛空至住佛掌中。六卷云。爲虛空界量六蓮華身住佛手中。釋曰。此第八示相兼第七顯智也。今云生大蓮華形故。正是示相。形必具光明故兼顯智用也。遍虛空界等者。明蓮華形。其量廣大大蓮華形謂三摩耶形也。百八名中云。嚩日羅（二合）鉢娜摩（二合）是也。
　　從彼金剛至等如來身。六卷云。從彼蓮華出一切世界微塵等如來身。釋曰。此第十明顯實。略第九明德。此中從三形而出相好身。如前可知。
　　一切如來至一切世界。六卷云。於一切世界現一切如來三摩地智。作種種神變遊戲。釋曰。此第十一普現。略第十二感應。可知。准上諸章。於一切如來上當有出生已語。一切如來三摩地智者。對虛空藏尊作一切如來灌頂智。三摩地智者所謂瑜伽自在也。心要云。須修三摩地法以住其心。殊勝法門微妙理義。聖位云。爲令一切菩薩受用三摩地智故。成金剛法菩薩形（文）應知三摩地智者。西方法部三昧也。以此三摩地智爲自在神通故。云神境通等。如前可知。於一切世界者。准空藏章當在于作一切佛上。恐是回文未盡。
　　妙觀自在至大菩薩身。六卷云。以觀自在故金剛薩埵三摩地極堅牢故。合一體相爲觀自在摩訶薩埵身。釋曰。從此以下至神境通果故。是第三頌親承請教示也。於中亦分爲六。此卽第一攝相也。此中明二所由。謂觀自在尊無染智光明遍一切世界。其中有情卽與智光明相和合一味。合一切身爲一體相生菩薩身。皆是由觀自在尊妙三摩地神通之力及金剛薩埵極堅牢故。示此攝相。妙之亦妙。故云妙觀自在故。此百八名中金剛妙眼義。梵云嚩日羅（二合引）乞叉（二合）中具字輪義（●●●字一輪義也）字輪卽觀自在體也。具如上引宋譯經百八名文。故知妙觀自在者。卽是金剛妙眼也。
　　住世尊毘至清淨而可得。六卷云。住於毘盧遮那佛心。說此嗢陀南曰。我希有第一。自性清淨生。應彼筏喩機。隨現勝淨法。釋曰。此第二還源也。文分爲二。初正明還源。謂住佛心也。此有二意。一表妙觀自在卽毘盧遮那。二表一切衆生亦不離佛心。何者前合諸有情。爲一觀自在身故。是以其身住於佛心。卽是一切衆生之住也。次釋偈文。初二句自嘆智身。我者尊之自稱也。勝義者所謂勝義無自性觀智。卽是行深般若也。菩提心論云。二勝義者觀一切法無自性。云何無自性（云云）（廣明凡夫二乘及六度行無自性相）。又深知一切法無自性（卽是第三劫深修觀察十喩也。心經所說行深般若五蘊皆空也。亦卽觀自在住八地如幻三昧也）云何無自性。前以相說今以旨陳。夫迷途之法從妄想。住乃至展轉。成無量無邊煩惱輪迴六趣。若覺悟已妄想止除種種法滅。故無自性。復次諸佛慈悲從眞起用求攝衆生。應病與藥施諸法門。隨其煩惱對治迷津。遇筏達於彼岸。法已應捨。無自性故。如大毘盧遮那成佛經云。諸法無相爲虛空相。作是觀已名勝義菩提心（文）金剛頂瑜伽千手軌明出世間上上悉地中云。瑜伽者不應苦節邀期令心神散亂於定不進。行住坐臥四威儀中令身心悅樂。念念與勝義瑜伽相應。於清淨法界常作觀行。無時無方無晝無夜。一道清淨猶如虛空。於見聞覺知惟觀眞如。於名於相悉知阿（上聲）字。無緣大悲自他平等常利樂無邊有情。速令成就波羅蜜行。等同觀自在菩薩（文）此尊深達勝義無自性觀。無緣大悲平等救濟一切衆生故。自稱云我勝義。次句述明勝義相。謂一切法本來清淨。猶如蓮華不爲淤泥所染。故云本清淨。非是強空諸法使成清淨。故云自然。菩提心論引大日經云。諸法無相爲虛空相卽此義也。第三句擧喩明無自性義。涅槃經第二十三云。修戒定慧解脫解脫知見。六波羅蜜三十七品以爲船筏。乘此筏渡煩惱河到於彼岸。智度第一云。是佛法中棄捨一切愛一切見一切吾我憍慢。悉斷不著如筏喩經言。汝等若解我筏喩法。是時善法應棄捨。何況不善法。佛自於般若波羅蜜不念不倚。何況餘法有倚著者（文）。金剛般若亦有此文。筏喩者。其實阿字門本不生不可得空觀。故千手軌云悉知阿字。法與非法本來不可得。少分無有可得。豈有何著。是云筏喩。第四句明證得無自性。得謂證得。清淨謂大空也。住大空云離垢清淨。得離苦清淨時自然證得勝義無性。前所引釋經云。由觀自在菩薩加持。得離清淨等同聖者是也。第三劫疏云。行者得如是微細慧時。觀一切染淨諸法。乃至少分猶如隣虛無不從緣生者。若從緣生卽無自性。若無自性卽是本不生。本不生卽是心實際。心實際亦復不可得。故云極無自性心生也（卽勝義無自性觀也）此心望前二劫猶如蓮盛敷。云極無自性心者。卽是筏喩勝義觀也。此心喩開敷蓮華。卽觀音執蓮華爲開敷勢。與令一切衆生得離垢淨同也。開敷蓮華卽是得離垢淨。觀世音者所謂八地三昧。卽是極無自性心生也。
　　時彼觀自至復請教令。六卷云。爾時觀自在菩薩摩訶薩從佛心出。依一切如來前月輪中位。住而請教示。釋曰。此第三現請也。前已住佛心故。今從佛心下。下卽出義也。無諸菩薩不住菩提心者。故云依月輪住。是觀觀自在王前月輪也。若住菩提心必不捨有情故。普爲諸衆生請諸佛教示。此一菩薩請時。一切世界微塵妙觀自在亦請。具如前釋。
　　爾時世尊至三摩地。六卷云。爾時世尊入一切如來三摩地智。三摩地所生金剛三摩地已。釋曰。此第四念應也。一切如來三摩地智者。具如前辨。卽是佛入觀自在三摩地智也。聖位云。金剛法清淨無染三摩地智。疏云。此是開敷白蓮華三摩地智（今云。應云紅蓮花。●●是紅蓮花故。具如前辨）爲念所宜入此智印。然如來照機不謀前後。任運鑒照自然稱會。譬如空月影不思現萬水。但以衆生見出入。故今隨此義且云入耳。又法界緣起具恒沙德。入出俱法界用。卽出而入。卽入而出。行住坐臥例亦如是。一法界中有無量法何事不備。故華嚴云。微塵之中起作三世一切佛事。一箇出入何足驚怪。而今顯說法界一分之用。故云入也.三昧耶出生者。前普賢空藏及諸段中無此五字。宋譯當章亦無。兩本有此語。謂世尊入三摩地念其所應。云三昧耶出生。金剛三摩地者。是所生通號。准前可知。
　　能淨一切如來。六卷云。現能清淨三摩地。釋曰。此第五現法也。上普賢章云。受用一切如來戒定慧解脫解脫知見。其餘諸章皆有受用語。受用卽現義也。故六卷云現能清淨三摩地。准前章文當有受字。不然云何成現法科乎。淨一切如來者。謂以無染三摩地。上淨嚴諸佛。下淨除衆生也。宋譯云以一切如來三摩地（文）此經諸章中皆云以。意與六卷同也。
　　盡無餘有至境通果故。六卷云。盡衆生界令得清淨。爲一切安樂悅意受用故。乃至獲得一切如來法智神通果故。釋曰。此第六顯益也。文分爲二。初明所利無限可知。我清淨下明所與益。此亦有二。是初世間益也。六卷云令得清淨。宋譯云自他清淨成諸利益。四卷云自身清淨是與今同也。我卽自身也。我清淨者是對空藏獲一切義利故。正是此尊三昧也。應知普賢本性我清淨。所謂自性清淨心。令一切衆生證得此心。是有淺深異。今是心外見本尊位。云我清淨故卽世間益也。乃至下次明出世益。一切如來法智者。對空藏一切如來利益。法智謂一切法平等智。由得此智起神境通。故云法智神境通等。
　　則彼金剛至法安立於法。六卷云。持彼金剛大蓮華。授與觀自在菩薩摩訶薩雙手。爲令轉正法輪故。以一切如來法身灌頂。爾時一切如來共以金剛眼名號而與灌頂。時金剛眼菩薩摩訶薩。以彼金剛蓮華開敷故。觀察貪愛自性清淨離諸染汚。便說嗢陀南曰。此從佛所生。能覺了貪愛。我及所愛者。體性俱清淨（文）釋曰。此第四頌授金剛蓮華也。文分爲二。是初明如來授與灌頂。灌頂有二。智印及句印。如前可知。又准前普賢及空藏章文亦有四。初則彼金剛至摩訶薩。此第一法智三昧也。對普賢金剛智三昧空藏金剛摩尼三昧可知。正法輪王者。此第二法轉輪王三昧也。對普賢智空藏寶云法也。卽是西方轉輪主宰故云轉法輪王授與一切至灌頂雙手。此第三金剛法灌頂三昧。對普賢寶冠繒綵空藏金剛寶等。故云法身。非必三身中之法身。是西方法部灌頂故云法身灌頂。此是灌頂稱號也。灌於雙手者。空藏章云安於雙手。灌卽安置義也。
　　則一切如來至偈末。此第四羯磨智三昧也。此中有二。是初名號灌頂也。金剛眼者。百八名中云嚩日羅（二合）儜（上聲）怛羅。此卽實相眼也。多羅尊眞言釋云（多羅卽眼義也）此菩薩從觀音眼中生也。見諸法實相名爲普眼。所謂見於如如之體。從此普眼三昧生也（文）次文云觀貪清淨。卽是見於實相也。金剛眼灌頂下。次欲說令信偈。以所授智印示其相也。彼金剛蓮華者。謂所授蓮華也。如開敷蓮華勢者。表金剛眼見於實相。故次云觀察貪染等。謂此尊得法身灌頂徹貪不染。見心實相猶如蓮華盛敷。故示此相已而後說偈也。觀世音手執蓮華卽明此事。如前引理趣釋。又第十二疏云。然此心源微妙寂絕。無名無相。不可示現。以何方便而能得見耶。今諸佛爲化眞言行菩薩。故直從凡夫心處之心而作方便。亦不作餘對治行等也。此心之處卽是凡夫肉心。最在於中。是汗栗馱心也。將學觀者亦於是處思蓮華之形。所以者何。一切衆生此心卽是蓮華三昧之因。以未能令開敷故。爲諸煩惱等之所纒繞。所以不能自了其心如實之相也。是故先當觀此心處作八葉蓮華觀令開敷諸蕊具足（云云）又第六釋八地三昧中云。觀世自在者初入蓮華三昧之異名也（文）應知衆生心猶如合蓮華。謂之蓮華三昧之因入謂證入。證入此蓮華三昧因時。心蓮開敷諸蕊具足。是名觀世自在也。又第三劫疏云。此心猶如蓮華盛敷。卽是觀世音八地三昧也。大日經第七云。金剛頂經說。觀世蓮華眼卽同一切佛無盡莊嚴身。卽此義也。觀察貪染等者。上擧蓮喩。是明其法。觀察者觀自在尊能證之智。故喩云開敷。蓮華喩貪染清淨故。貪卽蓮華。貪等名世間故。降三毒者稱降三世。世卽蓮華。故涅槃第十六（梵行品）云。又世間者名曰蓮華（文）貪染清淨者。卽普賢自性清淨本有薩埵。譬之合蓮。所謂衆生心猶如合蓮華是也。觀察亦名通達。通達卽開敷義。故知觀察貪染等者。卽是得自性清淨。正是尊三昧也。理趣釋云。所謂世間一切欲清淨故。則一切瞋清淨者。此則金剛法菩薩三摩地（文）次釋偈者。第一句如前。第二句卽智印體。覺悟者卽開敷義。大日疏云。然此宗中佛陀名覺。是開敷義也。謂由自然智慧遍覺一切法。如盛開敷蓮華無有點汗（文）欲眞實者。所謂貪染清淨。卽是合蓮華自性清淨心也。證得此心云覺悟欲眞實。所謂觀世音得離垢清淨也。疏云。欲眞實者貪欲本際爲欲眞實。言本際者謂本不生。若滅貪欲以爲眞實非是眞印。不滅貪欲了達本性。是爲欲眞實。卽是實印也。故維摩經云。菩薩不斷煩惱入於涅槃（文）問。涅槃本性者其如何等。答。阿字極理是爲本性也。問。一切惑障是卽障礙菩提涅槃。理須除斷何故不斷以爲正耶。答。一切惑障若有性實。理須斷除。其性本無何爲斷除。是故不斷以爲正義。若見有惑而可除斷。是卽惑上更加重惑（云云）智度第六云。喜根弟子聰明樂法好聞深義。其師不讃少足知足。不讃戒行頭陀。但說諸法實相清淨語諸弟子。一切諸法婬欲相瞋恚相愚癡相。此諸法相印卽是諸法實相無所罣礙。以是方便教諸弟子。入一相智（乃至）婬欲卽是道。恚癡亦如是。如此三事中無量諸佛道。若有人分別婬怒癡及道。是人去佛遠。譬如天與地道及婬怒癡是一法平等。若人聞怖畏去佛道甚遠。婬法不生滅。不能令心惱。若人計吾我婬將入惡道。見有無法異是不離有無。若知有無等超勝成佛道（文）又摩訶衍論第五云。然此中斷不捨無明。以爲其斷。非以斷除而爲斷故。若爾云何斷義成佛耶。謂斷煩惱心斷除不起故（文）煩惱梵云●●。●●黑義·惡義。●白義·清淨義。●曰吉祥也。●●清淨也。應知煩惱自性本來清淨故。體具清淨吉祥義。故云貪染清淨。若斷煩惱則斷佛種故。此宗以不捨爲斷也。釋論斷煩惱心者。謂二乘心。二乘斷惑歸灰滅故。應知斷二乘心以爲斷也。授與我手掌者。上句覺悟欲眞實者。是開敷蓮華之異名。佛以其三形授與雙手也。第四句上法指菩薩。下法指法智。其義如前。
　　爾時婆伽梵。釋曰。從此以下第二明一切如來智慧門。第二文殊師利大菩薩。授與金剛猛利劍智灌頂門也。心要云。雖悟法圓滿結使煩惱仍未遣之。於是文殊師利大菩薩。般若波羅蜜圓滿智慧無涯。遂乃操持智劍割斷繒綱。除害四魔二乘確執使之心。而無所住不居空有。永絕二邊能斷一切有情結使之心。常住無爲智慧圓明。卽文殊般若之智慧也。次隨文釋。大分有四。爲頌曰。諸佛大惠心。祕密神變相。親請普教示。授與金剛劍。初諸佛大惠心者。經云。爾時婆伽梵至祕明末。於中爲四門。一擧報乃至四護念。爾時婆伽梵者此第一擧報及顯體也。
　　復入曼殊至三摩地。六卷云。復入文殊師利摩訶菩提薩埵三摩地。所生法加持金剛三摩地已。釋曰。此第三明行也。初明佛入三昧耶。曼殊師利者。此三昧主也。出生法加持者。是明所生加持之名。是皆法部尊故云法加持也。
　　一切如來至底乞灑拏。六卷云。從其心出一切如來大智慧三摩地名一切如來心。說此陀羅尼曰。跋折羅底瑟那。釋曰。第四護念也。文分爲二。一切如來心從自心生者。初明三昧耶從自心出。言一切如來大智慧者。是祕明號也。所謂無相妙惠也。心要云般若波羅蜜圓滿智慧。藏品疏釋種字●字云。本體卽是空。上又點又是空。所謂大空也。越十八空名爲大空。卽是大般若也（文）。
　　是此般若妙惠不滯空有。永斷二邊。能斷一切有情結使之心。是爲大智慧三昧耶也。次說祕明。正是護念體也。句義云。●●●●（金剛利）●（祕經云。劍持放大光明照徹三界暗）祕明是劍用故名爲利。能斷習氣。是利中之利故以爲名。種字卽劍體故云劍字。出生云。就一切如來永斷習氣智而生金剛利焉（文）永斷習氣智者。是●字義。名爲劍持。正表能斷智體。出生無邊門云。●黃置定手成華般若夾。又云。馱字者。陀羅尼法要空無相無願隨入法界（文）般若梵夾者。表大空智相。故以爲三形。三解脫者。卽尊三昧。其實無相大空智。又上帶大空點故所謂重空。重空者。空亦不可得故云重空。卽是大般若。永斷習智故稱云劍字。●字卽是劍體也。理趣經●字爲種。●●●其義卽同也。理趣義云。一切有情無始輪迴。與四種識積集無量虛妄煩惱則爲凡夫。在凡夫位名爲識。預聖流至如來地名爲智。以四智菩提對治於四種妄識。妄識既除則成就法智。若不除妄執法則成法執病。是故智增上菩薩。用四種文殊師利般若波羅蜜劍。斷四種成佛智能取所取障礙。是故文殊師利現揮斫四佛臂也。般若波羅蜜多最勝心者●菴字也（文）卽是永斷習氣智也。又理趣經文殊章名轉字輪般若。卽陀羅尼法要也。其種子●字是百光遍照王字輪體也。又三脫光明爲四理趣。●字三脫也。點卽●字也。是爲光明。應知●字卽三脫光明也。又●字卽三界。觀達三界當相卽三解脫故。云照徹三界暗。謂之不思議解脫。疏第七（三十一）云。釋不思議眞言相道法文云。如聲聞法解脫之中無有文字。而維摩詰不離文字說解脫相。故名不思議解脫。今此字輪亦爾。卽以無相法身作種種聲字。種種聲字作無相法身。故名不思議眞言道相也（文）夫陀羅尼法要者卽字輪也。字輪卽三脫涅槃。故涅槃經（文字品）云。字者曰涅槃常故不流。若不流者則爲無盡（無盡梵云●●●卽字義也）夫無盡者如來金剛之身也（涅槃具云●●●中。●●二字卽字輪也）（第十七疏云。鉢羅是解脫義(文)字卽解脫。解脫卽涅槃也）又文殊眞言●●●●●●●。解脫道住者。謂呼此童子住解脫道者。卽是諸佛解脫所謂大涅槃也（文）文殊眞言中有維摩詰語。所以知維摩詰者。是文殊所住解脫道字輪法門。有法必有人。故約人云維摩詰。今約法故。云此童子住解脫道也。具如禮懺私記。應知持此祕明者。卽住不思議解脫故。不爲生死動。不爲涅槃寂。離二邊契會本性淨大智圓明。以此護念有情住堅牢身。卽是祕明之力也。
　　從一切如來至持金剛。六卷云。說陀羅尼時從一切如來心。卽彼薄伽梵執金剛。釋曰。從此已下至神通遊戲等。是第二頌祕密神變相。中有十二門如前。是卽第一依因及以顯本。准前可知。
　　爲衆多惠劍出已。六卷云。爲衆多智劍出已。釋曰。此卽超明第四顯相義兼應實。種種智劍亦應於諸佛所圍繞而住故兼第三。衆多惠劍以爲顯相。內證無相惠。外現衆多劍。故名顯相也。疏第三云。經云妙惠慈悲者。般若有二種。有與六波羅蜜和合般若。有實相般若。此中意明初句。此慧猶如巧風能能軌匠歌羅羅心使百禮成就。行者猶有慧故。則能善知通塞判決是非。於漫荼羅一切事業中。動合規矩心無疑滯。乃堪作阿闍梨（文）如上眞言是實相般若。故云永斷習氣智。卽自證智也。此卽與六度和合般若是化他事智。故云衆多。卽是同應同衆機權巧智故。其體非一故云衆多也。
　　入世尊毘盧遮那佛心聚爲一體。六卷云。還同一體入於毘盧遮那佛心。釋云。此超明第六還源。此金剛劍從佛心出。還入佛心聚爲一體。故云還源。由如來普賢行遍一切處。堅牢加持能成就種種相用。故兼第五顯力也。
　　生金剛劍形住佛掌中。六卷云。便爲金剛劍身住於佛手。釋曰。此超明第八示相。生三昧耶形。是示相也。亦應云又從心出滿虛空界成金剛光明。是第七顯智。今略兼明也。金剛劍者。百八名中嚩日囉（二合）句捨。然今經下云金剛劍。四卷經百八名中云金剛藏。疏第十四（十四）云。法界藏者。此藏梵音云俱舍。是鞘義也。猶如世界刀在於鞘中。此藏亦爾。故以義翻爲藏也（文）應知藏卽刀鞘。擧鞘顯劍故云金剛藏。今經直取所藏劍故云金剛劍也。四卷經云。便爲劍筲者。能所藏並擧也。字彙云。筲所交切音梢竹器（云云）非今義也。又云鞘所交切音稍鞭也。又蘇弔切音笑刀室。筲鞘音同故通用也。
　　則從彼金剛至等如來身。六卷云。復從劍中出一切世界微塵等如來身。釋曰。此第十顯實也。從三昧耶形現相好身。身卽實義故云顯實也。衆多惠劍聚爲一體。從一惠劍出微塵數身。只是一智妙相。多卽非多。一卽非少。一多相卽常一常多。爲理現事以示衆生。而令得入不生極理。故云從彼劍形出塵數身。
　　一切如來至神通遊戲。六卷云。現一切如來智慧神變遊戲。釋曰。此第十一普現兼第十感應。如前可知。准上文一切如來上當有作字。從此已下皆異矣。智慧等作者。智慧是神通體。此是一切如來大智慧三昧耶之主故。以智慧等而爲神變故云也。疏云。若准別本應有現字。今經略耳。諸佛悲智隨有情界。或現六趣身。或現賢聖身。令彼獲得世出世間種種悉地。故云作一切佛神通遊戲。今云。今經上文現作受字。具如上辨。
　　妙吉祥故至大菩薩身。六卷云。由極妙吉祥故金剛薩埵三摩地極堅牢故。合一體相爲文殊師利摩訶薩埵身。釋曰。從此以下至圓滿成就故等。第三頌親請普教示也。此中智用不同義分爲六。攝相乃至顯益是卽初攝相也。初明二所由。妙吉祥故者。大日疏云。妙謂佛無上慧。猶如醍醐之純淨第一。室利翻爲吉祥。卽是具衆德義。金剛薩埵等者。如前可知。以二所由故。前所現微塵數如來。聚爲一體生此菩薩身。攝無量身相爲一菩薩身。故云攝相也。
　　住世尊至音聲而可得。六卷云。住毘盧遮那佛心。說此嗢陀南曰。我是佛所有。號爲文殊聲。以離形色惠。音聲可得知。釋曰。此第二還源也。文分爲二。初明還源可知。次說自嘆偈自嘆智身。第一句可知。第二句正明智身。前所引疏次文云。或云妙德亦云妙音也。言以大慈悲力故。演妙法音令一切聞（云云）翻文殊師利云微妙音。●●微妙也。●音也。四六兩本云。號爲文殊聲。文殊存梵。翻師利云聲。又菩提場經第三（不空本）妙音童眞。同（流志本）云曼殊師利童眞。又翻梵語云瞿師羅此云聲。應知微妙音者是●●●翻名。故百八名中但云曼殊師利（略出云妙吉祥）無微音名。有人不解故具言耳。由慧無色故者。慧者所謂大般若無相妙慧。譬如虛空遠離戲論分別。無知解者無開曉相。何者慧體離蘊界處。離能取所取故。今且約初云無色。是以唯心自證心。心自知心。若分別少分能所猶如微塵。卽取法非法相不離我人衆生壽命。豈得名金剛慧耶。故云無色。音聲而可得者。上音是體。聲卽慧用。依用得體故云音聲而可得。言由妙音說而得無相妙慧。故法華（提婆品）云。又聞成菩提唯佛當證知。
　　時彼曼殊至復請教令。六卷云。爾時文殊師利摩訶菩提薩埵從佛心出。依一切如來右邊月輪中住而請教示。釋曰。此第三現請也。蒙佛加持住一切如來菩提心輪故。云右月輪而住。此菩薩久已成佛名普見如來。或云普現如來。非適今住月輪中。但爲衆生示現此相。而請教示也。
　　時世尊入至三摩地。六卷云。爾時世尊入一切如來智慧三摩地金剛三摩地。釋曰。佛應菩薩請先入三摩地念所應也。智慧三昧者。正是所入等持。所謂●●猛利智劍三摩地也。
　　斷一切如來結使三昧耶。六卷云。現一切如來斷除煩惱三摩地。釋曰。此第五現法也。謂上所入智慧三昧耶法現故云現法。以此能斷一切結使。故云斷一切如來結使等。卽能斷法現也。宋譯經斷字在一切如來下故。一切如來是能持人。斷結使三昧耶卽所持法也。今云斷一切如來故。如來言具已成當成。已成如來已斷。當成如來當斷。故云斷一切如來等。聖位云斷一切衆生結使。具當成可見。言結使者兩本云煩惱。煩惱卽結使。能結縛使役一切衆生故。且依天台三種惑名爲結使。一見思惑。二塵沙惑。三無明惑也。
　　盡無餘有至滿成就故。六卷云。爲盡衆生界斷除一切苦故。及隨順音聲慧圓滿最上悉地故。釋曰。此第六顯益也。文分爲二。初明所利無限可知。斷一切等下次明所利益也。斷一切苦者。三昧耶會尊眞言云。●●（苦也）●●（斷也）謂以猛利智劍斷一切生死苦。是明世間益也。乃至下明出世益。出世有重重故云乃至。隨順音聲者。供養會眞言摩訶具沙努倪（我伊反）云隨大音聲。●●●●大音聲也。●字引點●也。合次句●●●隨也。謂出微妙大音聲。隨應爲一切衆生演妙法音。是云隨順音聲。疏第四釋香水眞言云。●●●●●。第四句義云等隨者。以金剛地等虛空故。卽能等遍一切衆生界。普現隨類之身（乃至）拏者大空三昧（卽文殊大空慧也）如來住此大空三昧。無行無到亦無去來（●字）而如其心量（●字）隨緣應現故云等隨也。又藏品釋文殊三昧云佛加持神力。卽是普現色身等隨義也。今此中隨順音聲慧成就圓滿。卽是出世間上上悉地。故宋譯云最上悉地。
　　則彼金剛至除諸罪最勝。六卷云。以金剛劍授文殊師利摩訶薩埵雙手。是時一切如來共以金剛覺名號與其灌頂。時金剛覺大菩薩以其金剛劍揮斫已。說此嗢陀南曰。此是諸如來。般若波羅蜜。能破諸怨敵。除障中爲最。釋曰。是第四頌授與金剛劍也。此文爲二。初授與灌頂。此中略說智印及句印二種。智印可知。金剛慧者。百八名中云。嚩日囉（二合）沒弟。今經下云金剛慧。四卷云金剛覺。金剛慧灌頂下。以所授智印而示相。揮斫者。揮詡歸反。動也·散也·振也。斫者之若切擊也。廣雅斫斷也。宋譯云。卽以所授金剛劍向一切如來作揮斫相（文）卽與理趣經以自劍揮斫一切如來同也。具如上引釋經。次釋偈者。第一句可知。智慧度理趣正智印體也。智慧度卽般若波羅蜜故。宋譯云般若波羅蜜理趣。智度第十八（初丁）云。問曰。云何名般若波羅蜜。答曰。諸菩薩從初發心求一切種智。於其中間知諸法實相。慧是般若波羅蜜。問曰。若爾者不應名爲波羅蜜。何以故。未到智慧邊故。答曰。佛所得智慧是實波羅蜜。因是波羅蜜故。菩薩所行亦名波羅蜜。因中說果故。是般若波羅蜜在佛心中。變名爲一切種智。菩薩行智慧求度彼岸故名波羅蜜。佛已度彼岸故名一切種智（文）如上辨之。今此尊久已成佛故。是實般若波羅蜜。故云此是一切佛智度。理趣者梵云●●。今此般若波羅蜜甚深理趣故。百八名中云嚩日囉（二合）儼（吳甘反）鼻哩耶（二合唐云甚深）理謂深理。趣謂所趣。是此深理萬法所歸趣。故云理趣。次二句明智印德。諸怨敵者。前所謂結使三惑五住。是爲怨敵能縛衆生置生死獄故。今斷此等惑入三解脫門。住大涅槃故云能斷。能斷所謂能斷般若。卽是甚深理趣之智用也。諸罪者前所謂一切苦之因。謂四重十重五無間等。無量罪障皆悉消除故云最勝。
　　爾時婆伽梵。釋曰。從此以下第三明一切如來智慧門。第三纔發心大菩薩授金剛輪道場智灌頂門。心要云。由斯斷惡須妙法斯傳。卽纔發心卽轉法輪菩薩住三摩地。心起大悲行願轉正法輪。輪輻光明動大千界三輪清淨。於諸曼荼羅以爲主宰。於諸魔所而教令之。調伏有情正受三昧。卽金剛場菩薩之輪智用也。次隨文釋。大分有四爲頌四。諸佛法輪心。祕密神變相。親請普教示。授與金剛輪。初諸佛法輪心者。從爾時至祕明末。於中亦四。一擧報乃至四護念。爾時婆伽梵者。此第一擧報兼顯體也。
　　復入纔發心至三摩地。六卷云。復入纔發心能轉正法輪摩訶菩提薩埵三摩地。所生法加持金剛三摩地已。釋曰。第三明行也。初明佛入三昧耶。纔發心轉法輪菩薩者。卽三昧主也。纔發心者因菩薩異名也。琳音云。纔藏來反。考聲纔蹔也。顧野王云。纔猶僅也。鄭注禮記音爲裁字。漢書及東觀漢記諸史書。及賈逵注國語並爲財字。說文音纔。今不取。从糸从㲋从免。經从二兎者非也（文）蹔與暫同。字彙昨濫切音殘。不久也。又續字彙云。卒也。須臾也。今傳用暫義音取速疾義故古師訓云。纔發心轉法輪卽速疾義也。大日經疏第一云。大品有菩薩初發心時。卽上菩薩地得不退轉。或有初發心時。卽得無上菩提便轉法輪。第十四（十九）云。此中心自在者以義翻也。正義云心纔。謂纔斂念之時卽不用功力。卽能如是廣大彌滿。此卽能於心得自在也（文）故理趣分云發心卽轉法輪。卽者卽速疾義也。又遍照經云。發同心轉法輪（文）唯梵云●（見普賢行願賛）同云●●●（千文）又●點卽義也。故知唯同卽纔皆一種梵語也。因梵云●●。菩提心爲因義。發菩提心卽轉法輪度衆生故。亦名云纔發心轉法輪。故百八名中又云嚩日囉（二合）斫羯囉（二合唐云金剛輪）又云蘇鉢囉靺怛曩（唐云能轉）又此尊得轉輪名有二所由。一請如來轉法輪故。仁王陀羅尼釋云。毘盧遮那佛於上界成佛已。此菩薩請如來轉金剛乘法輪（文）二此菩薩自轉法輪故。仁王經儀軌云。又以法輪化導有情令無數天至彼岸。出生法加持者。明所生加持名。如上可知。
　　一切如來至日羅係都。六卷云。從其心出一切如來法輪三摩地。名一切如來心說此陀羅尼曰。跋折羅曳都。釋曰。此第四護念也。文分爲二。初明三昧耶從自心生。言一切如來輪三昧耶者卽祕明號也。依理趣經。輪謂金剛等四種法輪也。一切諸佛自成佛時皆轉四大輪利益衆生。故云一切如來輪也。三昧耶者謂等念也。以此護念一切衆生故云三昧耶也。祕明句義云。●●●●（金剛因）●（祕經云。輪字化諸輪。能殺那羅延及龍金翅鳥）解云。金剛因者。謂菩提心是法輪體也。●字爲種。●字是金剛不可壞菩提心也。又●●者謂菩提幢也。第九（十五）云。訶字是因義。所謂大乘因者是菩提心。以一切因本不生故。乃至離因緣故。名爲淨菩提心。是成佛眞因正法幢旗之種子。上加空點是入證義。所以轉聲云唅也。又●卽不動種子卽菩提心義也。不動卽字輪。字輪卽三轉法輪義也。又阿閦（此云不動）大日宗云寶幢佛。第四疏云。寶幢是發菩提心義也。譬如軍將統御大衆要得幢旗。然後部分齊一能破敵國成大功名。如來萬行亦復如是。以一切智願爲幢旗。於菩提樹下降伏四魔軍衆故爲名也（智願梵云●●●●卽字輪。字輪卽菩提心也）應知●●是菩提幢。幢體字輪也。●是輪義故云輪字。●●●者●字爲體。凡祕密宗字輪三重曼荼羅爲三轉法輪。具如大日經轉字輪疏明之。故稱●字云輪字。三重字輪其數非一。故云化諸輪。又諸佛境界經云。我是金剛因。我是世間醒醐甘露。我是金剛大教法輪（文）提胡甘露卽●●●義也。又百八名中云●●●●●（此云金剛場）應知●字卽●●●三轉法輪義也。故又境界經云。我今三轉金剛法輪於十力界（文）又心要云。於諸曼荼羅以爲主宰。卽是●●●三轉法輪主也。故●字爲種子也（祕經云。能殺那羅延及龍金翅鳥者。具如禮懺記辨。恐繁不述耳）。
　　從一切如來至持金剛。六卷云。說陀羅尼時從一切如來心卽薄伽梵金剛。釋曰。從此已下至微塵等如來身。此第二頌祕密神變相也。此中智用境界不同亦有十二門（如前）乃至此卽依因及顯本也。
　　成金剛界至荼羅出已。六卷云。爲金剛界一切如來大檀場等出現。釋曰。此第四顯相也。成金剛界等者。百八名中云嚩日羅（二合）曼荼。依指歸初會名一切如來眞實攝教王。有四大品。一金剛界品。二降三世品。三遍調伏品。四一切義成就品。初金剛界品具六曼荼羅。一金剛大曼荼羅。二陀羅尼曼荼羅。三微細曼荼羅。四羯磨曼荼羅。五四印曼荼羅。六一印曼荼羅。今約最初云成金剛界曼荼羅也。爲一切如來大曼荼羅者。百八名中云摩訶曼荼。又初金剛品及第三第四各具六曼荼。第二降三世品具十曼荼。總成二十八曼荼。都爲此等諸曼荼羅故。云爲一切如來大曼荼羅。故心要云。諸曼荼羅以爲主宰（文）爲此等諸曼荼羅出已謂之顯相也。宋譯云。成金剛界大曼拏羅等一切如來曼拏羅爲出現已（文）此擧初金剛曼荼羅攝諸曼荼羅故云等。此文最易解。疏云。若但住常寂不現智相者。何由得見其幽微。故成此大曼荼羅。以示法界體性。然第三應實准前可知。
　　入世尊毘至聚爲一體。六卷云。還同一體入毘盧遮那心。釋曰。此超明第六還源。前從佛心出爲諸曼荼羅。應同群機。如實巧度能事已竟。今還本源亦入佛心故云還源。第五顯力亦如前釋。
　　生金剛輪形住佛掌中。六卷云。爲金剛輪身住佛掌中。釋曰。此超說第八示相兼第七顯智。金剛輪者。謂三摩耶形。百八名中云嚩日羅（二合）斫羯羅（二合）蒙諸佛護念證得轉法輪智故。示現此相攝諸有情常無動壞。故云住佛掌中也。
　　從彼金剛至等如來身。六卷云。又從金剛輪出一切世界微塵身現無量佛事已。釋曰 。此第十顯實也。從三昧耶形出相好身。謂之顯實。疏云。別本云現無量佛事（四卷無此文）是普現文。今經略無故不釋也。按宋譯云。乃起平等心轉妙法輪等。以一切佛神通遊戲。此卽普現文。明今經闕脫此文也。
　　纔發心轉至摩訶薩身。六卷云。由纔發心能轉法輪故。金剛薩埵三摩地極堅牢故。合一體相爲纔發心能轉法輪摩訶菩提薩埵身。釋曰。從此已下至最勝悉地故。第三頌云現受教示也。此中智用出入不同亦分爲六。一攝相乃至六顯益。此第一攝相也。初明二所由。謂能轉法輪及薩埵三摩地威神力故。令前普現無盡莊嚴。令爲一體生一菩薩身。謂之攝相也。
　　住世尊毘至能轉妙法輪。六卷云。住於毘盧遮那佛心說此嗢陀南曰。希有金剛輪。金剛之所成。我於執金剛。其中最第一。我纔發心時。便能轉法輪。釋曰。此第二還源也。文分爲二。初正明還源可知。次說嘆偈。第一句嘆智印體可知。我金剛勝持者。心要偈云我金剛勝行。宋譯云卽我金剛最上法。按●●中具此等義。藏品豪相眞言釋云。訶字是行義也。又●字者風輪大力。能持世界故有持義。●亦具持義。●●是持義也。又●●是菩提心爲因義。菩提心者衆行導首萬德根本。故云最勝法。六卷云。我於執金剛其中最第一。四卷云。於執金剛中金剛輪爲上。若准此文。執金剛者是持義也。第一卽勝義。故云勝持。後二句明智印功德。其義可知。
　　時彼纔發至復請教令。六卷云。爾時纔發心轉法輪菩薩從佛心出。依一切如來左月輪中住而請教示。釋曰。此第三現請也。若住世尊心請教令者非是蔽儀相。故從佛心下。若不住菩提心者是無廣濟志故住月輪中。若不請教令者失師弟義故。仰請教令。此義可知。
　　時世尊入至三摩地。六卷云。爾時世尊入一切如來金剛眼輪三摩地。釋曰。此第四念應也。欲赴所請先入三摩地念其所應。 入一切如來輪者。宋譯云入一切如來大輪金剛三摩地。卽一切諸佛轉法輪三摩地也。四卷六卷同云一切如來眼輪三摩地。按前金剛法亦名金剛眼。金剛眼者謂文字輪。是西方主宰故。正是法輪體。故云眼輪。眼輪卽字輪也。供養會輪尊眞言云。●●●●●●（一切如來）●●（輪也）●●（●字引點●也●●●文字也）●●（一切）●●（契經）●●●（理趣）●●●（讃歎也）●●●●●（一切道場）譯云。以一切如來文字轉輪爲首。諸契經理趣讃歎一切道場（文）●●●●中具眼義。●●眼也。故知文字輪者卽金剛眼輪也。又●●字輪也（見疏第五等）虛空眼眞言初云●●●●。●●亦具眼義。當併思矣。又常途轉法輪八正道爲體。疏明見道義中云。爾時於八直道中遠塵離苦正法眼生（文）法輪具眼義。應思之。
　　一切如來至三昧耶。六卷云。現一切如來大壇場三摩地。釋曰。此第五現法也。百八名中云摩訶曼荼。唐云大場。故六卷云一切如來大壇場三摩地。夫曼荼者提胡純味是法輪體。故境界經云。我是金剛因。我是世間醍醐甘露。我是金剛大教法輪。應知大曼荼羅三昧耶者。正法輪體。此法顯現故云現法也。
　　盡無餘有至勝悉地故。六卷云。爲盡衆生界令入不退轉法輪。一切安樂悅意受用故。乃至一切如來轉正法輪最上悉地故。釋曰。此第六顯益也。初明所利無限可知。次令入下明所與益。通地前地上有四種不退轉。令得此等益故云令入得不退等。花嚴大疏第一（下三十三）釋辨才善巧轉不退輪云。得佛語業能轉法輪。不退有四。一稱理不退。無改說故。二應機不退。無虛發故。三利益不退。聞已必定故。四制伏不退。天魔外道不能動故。復有四種不退。謂信立證念。今當第四念不退也。鈔云。不退有四等者。此有兩種四不退義。前義十地論一向約利他大用而說。後四不退如常所辨。信謂十信。已滿十千劫故。亦是第六不退心也。位卽十住。第七不退住。不退隨聲聞辟支佛地故名位不退。證謂初地。已證眞如已得不退。念卽八地已上。念念入法流心心趣寂滅。故得不退（文）十住毘婆沙第三（十一）云。輪者法輪。不退者無人能壞。菩薩應如是發願。我當如說行道必轉不退法輪。轉此法輪除諸衆生三毒煩惱。轉捨生死入佛法。衆苦集滅道中使得清淨。是第九願（文）今此中取信等四不退。卽是因位益也。疏云因中說果者不可依矣。乃至下明果上益。故云如來正法輪可知。
　　則彼金剛至亦名菩提場。六卷云。以金剛輪授與彼纔發心轉法輪菩薩雙手。是時一切如來共以金剛道場名號而灌頂。時金剛道場大菩薩。以其金剛輪爲一切如來安立不退轉已。說此嗢陀南曰。此是諸佛法。能淨一切法。名不退法輪。菩提之道場。釋曰。此第四頌授與金剛輪也。文分爲二。初授與灌頂。此亦二智印及句印也。謂欲令有情具足一切如來轉法輪。祕密神變實相智印無盡莊嚴故。以金剛輪授與菩薩雙手也。金剛場灌頂下。次說令信偈。亦有二。是初欲說偈。先示其相也。令一切如來安立等者。如來者具已成當成二種。謂令已成如來轉不退轉法輪。令當成如來住信等不退轉。故云安立不退轉。以此義故以金剛輪示其相也。次釋偈者。第一句可知。能淨一切法者。正明智印體。所謂金剛輪。輪摧破爲義。能摧一切罪法故云能淨一切法。●能淨也。守護經云。遮字眼及諸行皆清淨故。●一切法也。三昧耶會法尊眞言。●●（一切）●●（作也）下經云。能淨非法皆清淨。應知●一切法也。一切法者謂五蘊也。文殊問云。稱迦（上）字時入業異熟聲。大莊嚴論云。出入業果聲（文）異熟果者卽五蘊也。能淨五蘊則成微細清淨意生身故。次句云是則不退轉。大日經說第六無畏云。若復一切蘊界處能執所執。我壽命等及法無緣。空自性無自性。此空智生當得一切法自性平等無畏。第三釋云。謂觀自心畢竟空性時。我之與蘊法及無緣皆同一性。所謂自性無性。此空智生卽是時極無自性心生也（乃至）卽是眞言行者虛空無垢菩提心也（文）。驗知●●者能淨五藥異熟果。成虛空無垢大菩提心。卽不退轉也。如前華嚴疏。此不退者是念不退彼所謂八地此宗初地。初地亦名不動地。不動者不退不轉眞淨菩提心。卽所謂等空心初證此心。稱爲菩提因句卽是金剛因也。又觀世音八地三昧者。卽是蓮花三昧之因。卽此心也。心經云觀自在菩薩行深般若（乃至）五蘊皆空者。●是行深般若也。●者是五蘊皆空。所以如意尊持輪亦當併思。亦名菩提場者。梵云菩提曼荼羅。得不退轉者卽成曼荼羅身故。亦名菩提場。第九疏釋降魔賛云。汝今發菩提心。當知已得安坐佛覺沙羅樹王根本之下。以如來加持神力遍伏魔軍。若從此堅固不動逮見心明道時。卽是初發心中便成正覺。以除蓋障三昧普現曼荼羅身。故云得同彼慶也（文）成曼荼羅身卽是得意生身也。此義具如第八及第十六釋灌頂中。

金剛頂大教王經私記第十二。
沙門曇寂撰。

　　爾時婆伽梵。釋曰。以下第四明一切如來智慧門第四無言大菩薩。授金剛陀羅尼速成就智慧灌頂門也。心要云。妙法既能轉須頓入無言。言語文字本空。眞如法界平等修多羅藏。恒沙法門圓滿悟大乘無不開演。以此勝法共諸佛談論念誦律儀。一代眞言備在此也。此乃無言菩薩語智三摩地智也。次隨文釋。大分有四。爲頌曰。諸佛念誦心。祕密神變相。現請普教示。授彼念誦智。釋曰。初諸佛念誦心者。從爾時世尊至祕明末。於中亦四。一擧報乃至四護念。爾時薄伽梵者。此第一擧報及顯體。釋義如前。
　　復入無言至三摩地。六卷云。復入無言摩訶菩提薩埵三摩地。所生法加持金剛三摩地已。釋曰。此第三明行。先明佛入三昧耶如前。無言者百八名中云阿嚩（引）遮嚩日羅（二合）。唐云無言金剛。疏云。卽言無言。是名無言。終日默終日說卽此義也（文）今按。次文殊說法及轉法輪。明無言三昧。已得說法轉輪益故。次當入念誦三昧成妙悉地故次來也。今此三昧恐是維摩詰默然法門。●●者卽文字輪。不離文字說解脫相故。云無言（具如前引疏第七卷）應知字輪卽維摩詰不思議解脫三昧也。維摩經不二法門品云。於是文殊師利問維摩詰。我等各自說已。仁者當說。何等是菩薩入不二法門。時維摩詰默然無言。文殊師利歎曰。善哉善哉。乃至無有文字語言。是眞入不二法門。什曰。夫默語雖異明宗一也。所會雖一而迹有精麁。有言於無言。未若無言於無言。故默然之論論之妙也（文）卽是此菩薩之謂也。出生法加持者。明所生加持名。如前可知。
　　一切如來至日羅婆沙。六卷云。從其心出一切如來念誦三摩地。名一切如來心。說此陀羅尼曰。跋折羅婆娑。釋曰。此第四護念也。文分爲二。初明三昧耶從自心出。後正說祕明。所言一切如來念誦三昧耶者。此是祕明別號。諸佛共持故云一切如來。念誦三昧耶者。百八名中云嚩日羅（二合）惹波。唐云金剛誦。卽是四種念誦中金剛念誦也。略出經第四云。應持四種數珠作四種念誦。作四種者所謂音聲念誦（一切聲是也）二金剛念誦（合口動舌。默誦是也）三三摩地念誦（心念是也）四眞實念誦（如字義修行是也）由此四種念誦力故。能滅一切罪障苦危成就一切功德。次解祕明句義云。●●●●（金剛語）●（祕經云。密字化諸雹。打破修羅及一切宿曜）●●語也。加金剛語故成無言義。所謂離聲金剛語也。又金剛語者所謂不離文字說解脫相。●文字也（如次下辨）●解脫也。疏第七云。夫自性鈍者卽是極無分別心（云云）般若無分別心者卽是解脫故。文殊三解脫稱云大般若。又守護經云。●字門解一切法無礙故。無礙卽解脫也。●字云密字者。密卽無言義也。故亦云無言菩薩。出生義云離言說戲論智。卽●字也。今經偈云。奇哉自然密我名祕密語等亦是也。●字本體●字是塵垢義分別義（見仁王陀羅尼釋）上有點故成無分別義。語言者是戲論分別義故。無分別卽是無言。是故●字卽是無言。所以稱云密字也。第五疏釋不動尊云。若除業壽種則戲論語風。亦皆息滅。是故緘閉其口（文）相傳說火界呪加●字。應知●字火生三昧。焚淨一切分別戲論。卽是無言三昧也。智度第十八（三紙）云。諸佛及菩薩聲聞辟支佛。解脫涅槃道皆從般若得。言說爲世俗憐愍一切故。假名說諸法。雖說而不說。般若波羅蜜譬如大火炎四邊不可取。無取亦不取。一切取已捨。是名不可取。不可取而取。是卽名爲取。般若無壞相。過一切言語適無所依止。誰能讃其德。般若雖無讃我今能得讃。雖未脫死地則爲已得出（文）言說爲世俗者。是●字門分別戲論義也。是云世俗。雖說而不說等者。卽無言之言也。所謂金剛語也。明此論文卽●字火生三昧無言說義也。依此驗知●字卽是無言金剛語也（諸雹及修羅宿曜等義。具如禮懺記。恐繁不述耳）。
　　從一切如來至金剛手。六卷云。說此陀羅尼時從一切如來心卽彼薄伽梵金剛手。釋曰。從此已下至神通遊戲。是第二頌祕密神變相也。智用境界不同亦有十二門。一依因乃至十二感應。此卽第一依因及顯本。如前可知。
　　爲一切如來法文字出已。六卷云。爲一切如來教法文字生已。釋曰。此第四顯相也。從解脫中出現文字。不可言而言。不可取而取。所謂文字性離一一三昧門聲字。有佛無佛法如是故。卽是常故不流。卽是如來本地身。爲欲以此法身遍施衆生。還以自在神力加持。如是法爾聲字故。此聲字卽是諸佛加持字之身。今爲文字出已。故云顯相。卽是法爾聲字也。●●卽是字輪也。第七疏釋●字門云。梵云婆嚩。此翻爲有。有謂三有乃至二十五有等（乃至）今觀諸有從緣。卽是本不生義。以本不生故無作無行。乃至無縛無脫。是故婆字門以隨緣有故。具足一切字門。若具一切字門卽是三昧王三昧。能破二十五有。釋迦牟尼由此義故。名爲破有法王也（文）●字總具體文二十五字。故云具足一切字門。以此二十五字三昧。破三界二十五有故云破有法王。具如彼記引涅槃經廣辨之。又釋迦●字爲種。故名破有法王。藏品帝釋眞言釋曰。釋迦是百福德義（云云）義釋第七（三十七）云。釋迦是百福德義。以於因中作百無遮會故得成此果。故以爲名云釋迦羅（乃至）從一字中卽具百字功德。故名百福乘（文）又第十八云。釋迦牟尼者。卽此不空見之身。普入世間而作佛事故。此所示卽是牟尼身也。佛作佛事。卽此釋迦從毘盧遮那字輪而出。然無二無別皆遍一切處。以此一字同於大空本不生故。當知百字之身亦如是也。應知●●者卽法文字也。六卷云教法文字。文字卽眞言教法故云法文字。疏第七云。經云。祕密主云何眞言法教者。卽謂阿字門等。是眞言教相雖相不異體體不異相。相非造作修成不可示人。而能不離解脫現作聲字。一一聲字卽是入法界門。故得名爲眞言法教也。
　　入世尊毘至聚爲一體。六卷云。同一體性入毘盧遮那佛心。釋曰。第六還源也。兼第五顯力。如前可知。文字性離豈有出入相乎。是且爲令一切衆生知文字卽解脫。加持卽本地故不動文字而入佛心。謂之還源。豈但念尊獨入佛心。一切有情本自具字輪。與念誦尊無毫釐差。然爲煩惱所覆未能覺知。是以爲示此事現文字形。聚爲一體而入佛心。念誦尊入佛心。卽是一切衆生皆悉入佛心。何以爾者。文字性不異故。大日經疏云。一切衆生皆入其中。而實無能入者無所入處。故名平等。卽此之謂也。
　　生金剛念誦形住佛掌中。六卷云。爲金剛念誦身住佛掌中。釋曰。此亦超明第八示相。兼第七顯智也。金剛念誦形者。謂三昧耶形。其形舌相也。第十三如來舌眞言釋云。如來者卽是如實也。猶如來舌常作如語不誑語不異語。以如是眞實故常住也。又第九眞言釋云。此舌廣長相遍覆一切佛刹故名爲大。又彌陀經云。出廣長舌相遍覆三千大千世界（文）今此金剛念誦如來舌相。亦復如是。遍覆三千大千世界。攝諸有情常無動壞。今住如來掌中令一切衆生得平等語輪。成就實諦之法也。
　　從彼金剛至等如來身。六卷云。出一切世界微塵等如來身。釋曰。此亦超明第十顯實。略第九明德也。此明從三形出相好身。此諸如來從念誦形而出故。如實爲身。以不妄不異不誑爲語。三業皆常實故云顯實也。
　　一切如來至神通遊戲。六卷云。住一切如來神變遊戲已。釋曰。此第十一普現兼第十二感應可知。法性等者。如來舌眞言●●●●●●●●。第十三云。薩[帝*也]諦也。達摩法也。鉢羅底瑟恥多性也。第九釋云。次云薩底也（二合）是諦也。達摩是法。鉢囉[口*底]瑟恥多是成就也。譯云成就實諦法也。如來無量劫來常修眞實諦語故。得此平等語輪成就實諦之法。所發誠言必定無異。故以最後多字爲眞言體。明如來所有語言常如實相無誑無異也（文）法性卽實諦。是由如語不妄不異語所得故。云成就實諦法。如語不妄語等者。卽是無言之言。以無言故一時應同法界群機無有錯謬。各皆令得入眞實諦。是云祕密神變。法性卽神變之體也。宋譯云。放一切如來法光明等。以一切佛神通遊戲等。●●光明也。●●●含光明義也。
　　妙語故至大菩薩身。六卷云。以自性語言故金剛薩埵三摩地極堅牢故。合一體相爲無言摩訶菩提薩埵身。釋曰。從此以下至最勝悉地故。是第三頌現受教示也。此中智用不同義分爲六。一攝相乃至六顯益。此第一攝相也。初明二所由。妙語言者。謂無言之言。什公所謂默然之論論之妙也。卽是也。又●●●云無言。●無也。又不思議。不思議卽妙也。應知無言卽妙語言也。宋譯云。彼法自性於金剛薩埵三摩地妙堅牢故。六卷云。以自性語言故。自性者所謂法性。法性本離言說無相無爲。故知法性語言卽是無言也。一切衆生從本以來具法性語。是以終日言說終日無言。皆與實相不相違背。理趣經云。一切衆生妙法藏能轉一切語言故。以此義故又以薩埵三昧故。一切衆生聚爲一體。生一無言大菩薩身。是云攝相也。
　　住世尊毘至遠離諸戲論。六卷云。住於毘盧遮那佛心。說此嗢陀南曰。自性祕密法。我爲密語言。於後說法時。遠離諸戲論。釋曰。此第二還源也。分文爲二。初明還源可知。次說偈。偈爲二。初二句正明智印體。
    自然密者。自然謂法爾。法爾卽法性也。第七云。經中次說眞言如實相故。云復次祕密主此眞言相。非一切諸佛所作。不令他作亦不隨喜。何以故。以是諸法法如是故。若諸如來出現。若諸如來不出。諸法法爾如是住。謂諸眞言眞言法爾故者。以如來身語意畢竟等故。此眞言相聲字皆常。常故不流。無有變易。法爾如是非造作所成。若可造成卽是生法。法若有生則可破壞。四相遷流無常無我。何得名爲眞實語耶。是故佛不自作。不令他作。設令有能作之人亦不隨喜。是故此眞言相。若佛出興於世。若不出世。若已說。若未說。若現說。法住法位性相常住。是故名必定印。衆聖道同。卽此大悲曼荼羅一切眞言。一一眞言之相皆法爾如是。故重言之也（文）密謂祕密也。略有二種祕密。二教論下云。祕密且有二義。一衆生祕密。二如來祕密。衆生以無明妄想覆藏本性眞覺故。曰衆生自祕。應化說法逗機施藥言不虛故。所以他受用身祕內證而不說其境也。則等覺希夷十地絕離。是名如來祕密（文）今此亦爾。夫金剛一乘無言之言。唯是毘盧遮那自證境界。非是凡夫二乘乃至因地所知。故云祕密也。我名祕密語者。供養會眞言●●●●密語也。卽是所謂如語不妄不異語。疏第一云。眞言梵曰漫荼攞。卽是眞語如語不妄不異之音。龍樹釋論謂之祕密號。舊譯云呪非正翻也。次二句嘆智印功德。無言之言演法爾法。故嘆云微妙法。供養會眞言●●（佛也）●（正也）●●（歌也）●亦妙義。●●般若明呪。謂之所說微妙法也。遠離諸戲論者。戲論者謂言說。言說從覺觀生故名爲戲論。第五釋不動尊中云。若除業壽種戲論語風亦息滅。是故緘閉其口。今無言說法文字性離。●字自說●。說者本不生。聽者亦不生。第十一云。此阿字卽是佛口。卽是佛心。卽是說者。卽是聞者。法界依力無等之力。生平等語表出無量聲。卽是如來普門導利之語業作用也。●●●無言也。●字爲體。本初不生無言之言。本自離覺觀言說故。云遠離諸戲論也。
　　時彼無言至復請教令。六卷云。爾時無言大菩薩從佛心出。依一切如來背後月輪中住而請教示。釋曰。此第三現請也。謂無言菩薩爲欲施與祕密語一切衆生。爲諸衆生請教令也。
　　時世尊入至三昧耶。六卷云。爾時世尊復入一切如來密語三摩地已。爲一切如來語言智三摩地。釋曰。此第四念應也。准前章經當云時世尊入一切如來祕密語言三昧耶。名金剛三摩地一切如來念誦三昧耶。宋譯經云。爾時世尊卽入一切如來祕密語金剛三摩地。以一切如來語言念誦三昧（文）兩本亦文具也。今經梵本恐脫落。宋譯爾時世尊等者是念應也。世尊爲應所請先入三昧耶。其意可知。以一切如來下是第五現法也。無言菩薩念誦智現前故云現法。疏解別本。爲字云爲作也。恐爲難依。今云爲以也。卽與宋譯同也。
　　盡無餘有至勝悉地故。六卷云。盡衆生界成語言悉地故。一切安樂悅意受用故。乃至獲一切如來語言祕密性勝上悉地故。釋曰。此第六顯益也。分亦爲二。初明所利無限。令語成就下明所與益。令語成就者。謂世間成就也。且如大日經世間成就品。有相念誦是也。乃至下明出世成就。祕密體性者。前所謂一切如來法性。以如來加持故令修行者成就實諦之法。轉說法教皆如金剛。乃至以一音周遍法界。謂之祕密體性最勝悉地也。卽大日經所謂得語言音陀羅尼。疏釋曰。次得解無量語言音陀羅尼。且如一世間中三十六俱胝趣。隨彼上中下性種類。若干方俗言辭各各差別。皆曉其旨趣。應以隨類之音。如一世界者一切世界亦如是也。
　　則彼金剛至眞言速成就。六卷云。以金剛念誦故授彼無言摩訶菩提薩埵雙手。是時一切如來共以金剛語言名號而與灌頂。時金剛語言大菩薩以金剛念誦。與一切如來談論已。說此嗢陀南曰。此是諸佛。金剛念誦。是諸如來。祕密語言。以此念誦。能速成就。釋曰。此第四頌曰授彼念誦語智也。此文爲二。初授與灌頂。此亦有二。如前可知。金剛語灌頂下亦爲二。初欲說偈先示其相。金剛念誦謂灌頂體。所謂無言。無言卽眞語如語等。如來本自如實無有言說。無言之言與如來相應故。云共一切如來談論。正示無言之論論之妙而後說偈。第一句可知。第二句正明智印體。金剛念誦卽無言也。宋譯云。名爲金剛眞念誦。無言卽眞語如語故云眞念誦也。於一切如來等者。謂明智印功德。如來謂二種如來。已成如來由金剛念誦故已得成就。當成如來亦依此故。當得成就故云也。四卷云。於諸如來祕能爲速成就。若依此說眞言兩字當屬上句而讀。云於一切如來眞言等。眞言速成就者。宋譯云是速成就大明者。明卽眞言之義也。六卷云是諸如來祕密語言。祕密語言卽眞言。言謂於一切如來眞言皆速得成就也。凡眞言成就於諸悉地中最爲勝上。故百八名中云蘇悉地那。下經云妙成就。略出經云上悉地。
　　金剛法智至大智薩埵。釋曰。大文第二總結也。此亦有二。初結別名。如次法利因語可知。此是下二結部類。謂是明一切如來智惠門四大菩薩也。宋譯云。此是金剛大法性智。一切如來轉大輪智。一切如來隨轉語輪戲論之智。一切如來大智大士（文）此經闕脫第二一切如來智慧可見。

○已下經本第二卷。

　　爾時婆伽梵。釋曰。已下第四明一切如來大精進門四大菩薩。大分爲二。初明四大菩薩。後總結也。是此四菩薩於羯磨部中。不空成就如來成所作智眷屬。若有衆生如理念持。一切事業速得成就。都名一切如來羯磨智也。諸佛境界經云。復次從西方金剛語言菩薩觀起。當入北方羯磨觀門。謂觀北方不空成就如來四大菩薩。心要云。雖通語智而諸佛事業及衆生事業未成就。卽入一切業用善巧門之所成辨。廣興供養利樂有情。以虛空爲庫藏。是中珍寶滿虛空中給濟蒼生。五種施令無匱乏。十方如來一切諸佛微塵刹海普心供養。卽毘首羯磨菩薩善巧智也。次隨文釋。大分有四。爲頌曰。如來羯磨心。祕密神變相。現請普教示。授羯磨金剛。初言如來羯磨心者。從爾時婆伽梵至祕明末。於中四門不同。擧報乃至護念。爾時婆伽梵者。此卽初擧報及顯體。如前可知。
　　復入一切至三摩地。六卷云。復入一切如來毘首羯磨摩訶菩提薩埵三摩地。所生羯磨加持金剛三摩地已。釋曰。第三明行也。初明佛入三昧耶。毘首磨此云種種事業。宋譯云巧業菩薩。●●巧也。●●業也。此菩薩主一切事業智。上供養諸佛。下化衆生。佛事生事皆悉成就。理趣釋云。由大精進以金剛毘首羯磨解脫智。遍遊無邊世界諸佛前以廣大供養。請說一切佛法般若波羅蜜等諸修多羅。以十種法行。頓積集福德智慧二種資科。獲得三種身。此菩薩主一切供養門。供養門者有多種。依蘇悉地經有五種供養又二十種供養。於瑜伽教中有四種供養。所謂菩提心供養·資糧供養·法供養。羯磨供養。如前四種理趣門是也。又有五種祕密供養。又有八種供養。又有十六種供養。又有十七種雜供養。乃至一切供養悉皆攝入虛空庫菩薩供養儀軌中也（文）今佛世尊爲欲顯此三昧耶故。入此等持故云復入也。次出生羯磨等者。是明所生加持名也。百八名中云嚩日羅（二合）。羯磨。金剛三摩地者。是正顯所生三摩地名。如前可知。
　　一切如來至日羅羯磨。六卷云。從其心出一切如來羯磨三摩地。名一切如來心。說此陀羅尼曰。跋折羅羯磨。釋曰。此第四護念也。文分爲二。一切如來從自心等者。初明三昧耶從自心出也。一切如來三昧耶者。是祕名明別號。如來心者。明所生處從佛智中出。此祕明故云從自心出。皆如前也。祕明句義云。●●●●（金剛業）●（祕經云輪字發光明。能令一切愛）祕明尊名故云金剛業菩薩。●●具精進義。故心要云。於內心證得羯磨金剛大精進三摩地智。●●精進義如前引第十疏迦婁座釋。虛空進行卽精進相也。故亦稱大精進門也。●（輪也）者謂羯磨輪也。於淨妙國土及雜染世界。任運無功用無分別。作佛事生事二種事業。故云善巧門。其羯磨形合二金剛。卽表二種善巧。其四出者卽●字也。疏第十一釋虛空藏轉明妃末云●●●●。卽是虛空庫義也。疏釋云。以一華奉獻無不遍法界。上獻一切賢聖。下施一切有情（佛事生事）●字是福德義。上點大空義。心要云。以虛空爲庫藏。是中珍寶滿虛空中。給濟蒼生。五種之施令無遺乏（生事）十方如來一切諸佛。微塵刹海普心供養（佛生）卽毘首羯磨菩薩善巧智也。卽是●字義也。
　　從一切如來至梵持金剛。六卷云。說陀羅尼時從一切如來心。卽彼薄伽梵執金剛。釋曰。從此以下至神通遊戲。是第二頌祕密神變相也。此中智用境界不同亦有十二門（如前）。今此文卽依因顯本。皆如前釋。當章與前虛空藏章同。對觀音章文語前却。然疏因本二科與虛空藏段。自釋相違。前空藏分科爲正。故今從前從一切如來至持金剛爲因本二科也。鉤尊章訣云。前觀中普賢菩薩從佛心出。成執金剛身故。此觀中以佛心金剛爲因本故。故云卽彼薄伽執金剛（文）明此釋意從初至持金剛以爲因本。應知今章一切如來者是依因。卽彼薄伽梵持金剛者卽顯本也。然觀音章卽彼薄伽梵持金剛八字。在繩出已下。准諸段文。以此爲正。何者此中一切如來羯磨平等智善通達故者。是次顯相之所由故。超在薄伽梵等上者文不鉤鎖也。於中一切如來羯磨者。明初所由體。平等智善通達故語。空藏觀音二章皆有。應知是通句。其義如前。金剛薩埵三摩地者。空藏章云。金剛薩埵三摩地堅牢故。聚爲一體等。是次所由也。觀音章與當段同。宋譯云。以一切羯磨平等智。於金剛薩埵三摩地善通達故。卽彼如是具德金剛者。成一切羯磨光明爲出現已。其意大異。又四卷經兩所有彼薄伽梵執金剛句。故一切如來羯磨已下。皆屬顯相科也。
　　爲一切如來至光明出已。六卷云。爲一切如來羯磨光明出已。釋曰。此超明第四顯相。由上二所由故。爲羯磨光明出已者顯相也。
　　以彼一切至聚爲一體。六卷云。遍照一切世界成一切羯磨境界。由一切羯磨成所智以善曉了故。還同一體相入毘盧遮那佛心。釋曰。此明第六還源兼第五顯力可知。以羯磨智光明照有情界。以光威德故不動有情。治生產業無量所作。而爲毘首羯磨妙事業故。云爲一切如來羯磨界也。其盡一切下正明還源也。已照有情界都爲羯磨界。其羯磨界聚爲一體入世尊心。謂之還源也。
　　量遍一切至住佛掌中。六卷云。由金剛羯磨界故。滿虛空界量爲羯磨金剛身住佛掌中。釋曰。此明第八示相。兼第七顯智可知。此明三昧耶形。謂周遍法界量等虛空羯磨界。生羯磨形也。
　　則從羯磨至等如來身。六卷云。復從金剛羯磨身中。出一切世界微塵等如來身。釋曰。此明第十顯實。謂從三形生相好身也。
　　於一切世至神通遊戲。六卷云。皆於一切世界作一切如來羯磨神變遊戲等已。釋曰。此第十一普現也。於一切世界者。明現通之處。無處不遍故云於一切世界也。一切如來羯磨等者。簡觀音三摩地智神通等。其義可知。
　　作一切如至摩訶薩身。六卷云。由無邊羯磨故住金剛薩埵三摩地。極堅牢故合一體相。爲毘首羯磨摩訶菩提薩埵身。釋曰。從此已下至神境通果故。第三頌現請教示也。此中智用出入不同亦分爲六。一攝相乃至六顯益。此卽第一攝相也。文亦爲二。初明所由。無邊事業故者。對觀音妙觀自在故等。次金剛薩埵等是通句。如前可知。生一切如來下正明攝相可知。
　　住世尊毘至轉金剛業。六卷云。住於毘盧遮那佛心。說此嗢陀南曰。諸佛羯磨不唐捐。以無功用作佛事。金剛羯磨之所轉。無量無數悉能成。釋曰。此第二還源也。文分爲二。初正明還源可知。次自嘆偈亦分爲二。初二句嘆智印體。諸佛不空者。百八名中云嚩日羅（二合）目伽。諸佛境界經云。我是金剛羯磨。我是金剛不空（必定得果。是不空義）我是種種事業能成就（文）謂由羯磨智故。上供諸佛。下度衆生。一切事業皆悉圓滿。必定證得一切智果。故稱云不空。一切諸佛皆由此不空智而得成就。故云諸佛不空我一切業多者。上句嘆業用。是嘆其體。毘首羯磨此云種種事業。故云一切業多。所云我是種種事業成就是也無功作佛益者。無功謂無功用也。宋譯云。無功用心作佛事。理趣釋第二段云。一切業平等現等覺。以大菩提一切分別無分別性故者。由如來無漏五識與成所作智相應。現三業化。於淨妙國土及雜染世界。任運無功用無分別作佛事有情事（文）謂此智無分別故普遍染淨。平等能爲生佛二業。若非無功用。云何得平等周遍。故云無功。作佛益者。所謂佛事及有情事。是佛事業故云佛益。益謂利益也能轉金剛業者。轉謂轉作。遍一切處轉作事業故。六卷云。無量無數悉能作。百八名中云羯磨嚩日羅（二合）蘇婆嚩（二合）孽羅（二合）唐云業金剛善遍行。四卷云善遍一切處。境界經云。我是能到一切處。我是能作種種事（文）」
　　爾時毘首至復請教令。六卷云。爾時摩訶毘首羯磨大菩薩。從佛心出依如來前月輪中。住而請教示。釋曰。此第三現請也。已現大曼荼羅身已。住佛心。今爲一切衆生請教令。故從佛心下住月輪。月輪者是菩提心也。意住菩提心攝一切衆生也。一切如來前月輪者。聖位云。住不空成就如來前月輪（文）謂十方世界微塵數不空成就如來故。今云一切如來。如來既無量。菩薩亦無數。此一菩薩請教令時。十方世界巧業菩薩亦復同請。卽是無分別作智事業也。
　　時世尊入至三摩地。六卷云。爾時世尊入一切如來不空三昧地已。釋曰。此第四念應也。佛欲令羯磨菩薩及一切有情。具足一切事業智故。先入三昧念其所應也。
　　轉一切供至大三昧耶。六卷云。爲一切如來轉供養等無量不空。一切羯磨儀式廣大三摩地。釋曰。此第五現法也。轉一切等者。對觀音能淨一切如來。然普賢及空藏章初有受用語。兩本云現（受用卽現義。具如前辨）觀音章淨字此中轉字。卽兩尊各各要語也。今是轉作一切供養事業故云轉。供養有多種故云等（多種供養具如前引理趣釋）不空一切業者卽尊別名也。如前辨之。軌儀廣大三昧耶者。理趣釋云。時薄伽梵一切如來。種種供養廣大儀式如來者。是虛空庫菩薩之異名也（文）百八名中云摩呼（引）娜哩耶（二合）。唐云極廣大。應知此一章數義皆是尊別名。稱此云法。此法顯現故云現法也。
　　盡無餘有至境通果故。六卷云。爲成就盡衆生界一切羯磨及一切安樂悅意受用故。乃至獲得一切如來金剛羯磨性智神通最上果故。釋曰。此第六顯益也。文分爲二。初明所利無限可知。次作一切下二明所與悉地。作一切悉地者。對觀音我清淨。作謂作業也。一切悉地正是北方三昧故。北方如來云●●●●●。此明世間悉地如前可知。乃至下明出世間上上悉地也。羯磨性智對觀自在得一切如來法智。是北方佛所主智故云羯磨性智。內證此智故便起外用。是云神境通果也。
　　則彼羯磨至業安於業。六卷云。以彼金剛羯磨授與毘首羯磨大菩薩雙手。爲令轉一切如來羯磨輪故。是時一切如來共以金剛羯磨名號而與灌頂。時金剛毘首羯磨大菩薩。以其金剛羯磨置於心上。作一切如來羯磨事已。說此嗢陀南曰。我今所受者。金剛巧羯磨。是一切如來。最上羯磨智。一切妙佛事。普皆能作之。釋曰。此第四頌授羯磨金剛也。分文爲二。初明如來授與灌頂。准上普賢乃至觀音章。其文有四。初則彼羯磨至大菩薩。此第一羯磨智三昧也。爲一切如來羯磨轉輪王者。第二轉輪王三昧也。對空藏寶輪觀音法輪。故云羯磨輪也。以一切如來至授與雙手者。第三羯磨灌頂三昧也。前空藏章云授與金剛寶灌頂。觀音章云授與一切如來法身灌頂。准此等文。當云以一切如來羯磨灌頂等。恐脫羯磨兩字。故宋譯云。一切如來金剛羯磨灌頂。授與一切如來金剛巧大菩薩雙手（文）則一切如來至偈末。第四羯磨羯磨智三昧也。此中有二。是初名號灌頂也。金剛毘首者百八名中云。嚩日羅（二合）尾濕嚩（二合）。唐云金剛巧。疏云。於初中合有五種灌頂之義。今文闕略但說二種（文）此解難依。普賢空藏觀音羯磨各四方初故。皆說四種三昧。於所餘尊但說二印。何故云闕略乎。金剛毘首灌頂下。次欲說令信偈先示其相也。疏云。安立者安置義也。謂羯磨金剛安置心上。故別本云。以其羯磨置於心上也。令安一切如來等者。安謂安住。一切如來亦具二種。謂已成如來已安住此處。當成如來當安住此處。皆是作智所令爾故云令。此智無分別故遍染淨二界。佛事生事皆悉成就。羯磨平等處者。謂無分別平等成所作智也。宋譯云。安立一切如來住巧業處（文）●●●云遍一切處。又●●●云空性。●字是具處及性義。故兩譯爲異耳。次解偈者。第一句如前。第二句正明智印體。種種勝業卽毘首羯磨。故四卷云最上毘首磨。宋譯云善作最上妙巧業。後二句擧諸佛授與。以令生信。此尊本以巧業爲其三昧。今以羯磨授其雙手。故云以業安於業。上業諸佛羯磨。下業卽菩薩身也
　　爾時婆伽梵。釋曰。此第二明一切如來大精進門。第二鬪戰勝精進大菩薩授金剛甲冑智灌頂門。心要云。既具事業堅固精進而妙用之。若不精修魔卽得便而生退還。所以被精進鎧甲持萬行修心。守護法明令不退轉。卽慈護廣大能除懈怠護堅猛之智。頓成究竟菩提無不被矣。此乃難敵精進菩薩之大慈護也。次隨文釋。大分有四。爲頌曰。諸佛守護心。祕密神變相。現請普教示。授金剛甲冑。初諸佛守護心者。從爾時婆伽梵下至祕明末。於中亦四。一擧報乃至四護念。爾時婆伽梵者。此第一擧報及顯體也。
　　復入難敵至三摩地。六卷云。復入鬪戰難勝勇健精進摩訶菩提薩埵三摩地。所生羯磨加持金剛三摩地。釋曰。此第三明行也。初明佛入三昧耶。百八名中云訥哩庾（二合）。馱那唐云難敵。四卷云難可敵對。言被大慈甲冑能摧四魔。更無爲敵對者故云難敵。又百八名中云蘇微哩也（二合）。唐云妙精進。言常在生死海護一切衆生。更無退轉故云妙精進。疏云。然大慈悲其力魏魏。雖性柔軟而能消除一切怨敵。如以怨報怨其怨不絕。以德報怨其怨消除。大慈之力亦復如是。故有此勝能。何況如來三密薰在其中乎。涅槃經云。慈善根力任運如是。能令醉馬馳散。義意可知也。今佛入此大慈難敵三昧。故云復入等。次明所生加持名。從所入三昧轉現智用自在無礙。故云出生等。菩薩護力堅固勇猛無能壞者。故名云金剛加持。
　　一切如來至羅路乞沙。六卷云。從其心出一切如來擁護三摩地。名一切如來心。說陀羅尼曰。跋折羅阿羅叉（二合）。釋曰。此第四護念也。文分爲二。初明三昧耶從自心出。後說祕明也。一切如來守護三昧耶者。是卽祕明之號也。其守護體卽大慈也。故心要云慈護廣大等。聖位云。於內心證得金剛護大慈莊嚴三摩地。所謂佛慈護眞言亦慈爲體。當併思矣。祕明句義云。●●●●（金剛護）●（祕經云。甲字發光明能令一切愛）此眞言●字爲體。●字是三角火輪。此具赤白二色。白大慈義。赤卽精進。第五釋遍智印云。卽是十方三世一切如來大勤勇印也。亦名諸佛心印也。三角是降伏除障義。謂佛坐道樹。以威猛大勢。降伏四魔得成正覺。鮮白是大慈悲色也。如來師子奮迅大精進力正爲是事因緣。乃至放大悲光常遍法界。故云普周遍也。今此亦爾。內具大慈（白色）外現大勇（赤色）以此守護一切衆生。故名云金剛護。卽以●字體也。又●字具撫育義（具如上引守護經）應知●字大慈救護義。又大精進義也。●字者出生無邊門云。乞灑（二合）字者。一切法刹那無盡無壞義（文）無盡無壞卽金剛堅固義。又此字具慈悲義故以爲緣成護義也。又●字卽大慈甲冑體。護（眞言）卽其用也。佛慈護眞言有●●語。●字爲種。●字卽慈護義也。又不動尊眞言●字爲種子。其眞言稱言慈救。正是守護。四十二地行者三昧故。故知●字卽大慈救護義也。仁王經或護菩薩爲本尊。或不動尊爲本尊。俱有守護義故也。應思矣。
　　從一切如來至金剛手。六卷云。說陀羅尼普護無邊有情也。時從一切如來心卽彼婆伽梵執金剛。釋曰。從此已下至神通遊戲。是第二頌祕密神變相也。此中智用境界不同亦有十二門（如前）此卽第一依因及顯本也。
　　爲衆多堅固甲冑出已。六卷全同此也。釋曰。此超明第四顯相義兼第三也。百八名中云嚩日囉（二合）靺摩。唐云金剛甲。摩訶涅哩（二合）荼（去聲）唐云大堅固。疏云。佛心菩提無緣大慈爲利有情故。示現此甲冑智相。一一智相無非實相。一切邪魔外道無敢動壞。故云堅固甲冑。次引心地觀經菩薩三十二種大金剛甲文（云云）按三十二者是慈悲數也。守護經第三說大悲中。建立三十二種不共事業（三十二種皆悉悲事業也）又觀三十二應三十二相等。皆是大慈悲義。故知三十二甲冑統之則歸一大慈。故今此尊以大慈爲甲冑也。又宋譯第七（十三）云。極難敵精進智印。其眞言云嚩日囉（二合）葛嚩左。甲●字爲體。●字是悲義亦精進義。所謂大悲精進也。第九釋如來甲眞言云。伐折羅是金剛。迦嚩遮名甲。如來以金剛眼普觀衆生。無不被此金剛甲冑。是故以誠實言而演說之（乃至）次明甲義。若法是造作故所成。當知但有假名。從緣遷變尚不能自固其性。況能蔽捍六塵利箭耶。今觀金剛體無盡莊嚴。皆悉離諸造作。是故堅固不壞百非所不能干。是故名爲金剛甲冑。末後𤙖字卽是無所畏聲。亦是自在力義。亦是歡喜義。以定惠具足證此訶字門。時自知必能摧破諸障普護衆生。是故大歡喜也（文）解云。●字卽與●字義同也。一切衆生等被金剛甲冑者。喩菩提心本性堅固具大精進義。卽種字●字義也。其本體●字金剛不壞菩提心。一切衆生等具●字堅固菩提心。諸佛觀此義故。還以●字精進三昧守護。令一切衆生速成無上菩提。故心要云。卽慈護廣大能除懈怠。護堅猛之智頓成究竟菩提。卽此之謂也。
　　入世尊毘至聚爲一體。六卷云。還同一體入毘盧遮那佛心。釋曰。此亦超明第六還源。衆多甲冑還入佛心。以表相用一體性故。具如前釋。
　　生大金剛至住佛掌中。六卷云。爲大金剛甲冑身住佛手中。釋曰。此亦超明第八示相。塵數甲冑同一體性故。以佛神力成就堅固一大甲冑。住佛掌中攝諸有情。常無動壞。是故住佛掌中。具如前釋。
　　從彼金剛至等如來身。六卷云。又從甲冑出一切世界微塵等如來身。釋曰。此超明第十顯實。謂從三形而現大曼荼羅身也。已攝無量形而爲一形。亦從一形出無盡身。一多無礙。卽是如來祕密神通之力也。
　　一切如來至神通遊戲。六卷云。現一切如來擁護廣大事業及神變遊戲等已。釋曰。此第十一普現也。一切如來守護儀軌等者。是金剛大慈莊嚴三摩地智也。一切如來守護正是尊三昧也。儀軌廣大事業等是北方通法。儀軌謂守護方軌。衆生萬差故方軌亦無量。故云廣大事業。守護經所說三十二不共事業等是也。內證此三昧故外起自在神通。故云作一切佛神通等。卽是大慈甲冑堅固事業也。
　　難敵精進至大菩薩身。六卷云。由鬪戰難勝勇精進故。金剛薩埵三摩地極堅牢故。合一體相爲難勝精進摩訶菩提薩埵身。釋曰。從此至成就果故。是第三頌現請教示也。文分爲六。一攝相乃至六顯益。此第一攝相也。前所出微塵數佛身遍滿十方。爲廣事業神通遊戲已。攝一切有情聚爲一體。生一難敵菩薩身。謂之攝相也。此中亦明二所由。謂難敵精進三摩地輪遍十方故。又薩埵自在神通力故。令一切身爲一體相也。
　　住世尊毘至作金剛勝身。六卷云。住於毘盧遮那佛心。說此嗢陀南曰。希有精進中。堅牢之所成。以我極堅牢。能受堅牢者。故於無色身。能作金剛身。釋曰。此第二還源也。文分爲二。初明還源可知。次說自嘆偈。第一句嘆智印體。如前可知。第二句嘆智印德堅固。堅固者是堅中之堅故重言之。百八名中云大堅。大堅卽堅中之堅也。是梵法通例也。由堅固無身者。皆是眞言義也。●字是三角大勤勇義故云堅固。守護經第二十云。囉字自體清淨最上無壞義（文）。無壞卽堅固義也。又第十三云。囉字離諸染著。全爲心月如初日光（文）諸經軌中明甲冑眞言皆有日喩。甲冑梵云●●●。●●●卽日梵名也。故知●字卽堅固甲冑也。無身者●字義也。出生無邊門云。●字無盡無壞無身本寂故（文）●無身也。●●此云身。體具●字故●卽無身也。●本寂義可知。故知堅固無身者卽●●義也。作金剛勝身者。卽作金剛護身亦是●●義也。上句由字是第五轉聲。卽成勝身之由也。甲冑智印本際。非作所作。非滅所滅。自性堅固離諸造作。故云堅固。此堅固體本性無身。非青非黃非赤非白。乃至非見非顯現。何以故。離諸分別無分別等虛空故。虛空豈有色相可得。故云無身。雖是無身非都無所得。而實有其自性。所謂空自性卽不空。不空卽精進甲冑故。云作金剛勝印。第九疏云。次明甲義。若法是造作故所成當知但有假名。從緣遷變尚不能自固其性。況能蔽捍六塵利箭耶。今觀金剛體無盡莊嚴。皆悉離諸造作。是故堅固不壞百非所不能干。是故名爲金剛甲冑（云云）疏第十六云。如來已離如是阿賴耶窟宅。故云無藏性也。佛雖無一切藏。然以慧方便。而有藏生。謂於無相法中而示種種相。無妄想法中而出種種音說。卽以此藏令一切至於無藏也。
　　時彼難敵至復請教令。六卷云。爾時難勝精進大菩薩從佛心出。依諸如來右邊月輪而住。復請教示。釋曰。此第三現請也。文無別意。如前可知。
　　時世尊入至三摩地。六卷云。爾時世尊入一切如來堅固金剛三摩地已。釋曰。此第四念應也。如前可知。
　　一切如來至蜜三昧耶。六卷云。現一切如來精進波羅蜜三摩地。釋曰。此第五現法也。是此菩薩已所成就三昧耶。故前前章初云受用。自受用故亦以此度他。故云現法。法卽精進波羅蜜也。
　　救護盡無至成就果故。六卷云。爲救護盡衆生界得一切安樂悅意受用故。乃至獲得一切如來金剛身最上悉地果故。釋曰。此第六顯益也。文亦爲二。初明所利無限可知。次救護者謂●●義。卽與世間悉地也。乃至下明出世悉地。金剛身者。所謂初大慈甲冑。金剛堅固身卽法身也。涅槃第八（文字品）云。所謂字者名曰涅槃。常故不流。若不流則爲無盡。夫無盡者卽是如來金剛之身（文）●●●字也。此云無盡亦云不壞不動等。卽金剛堅固菩提心也。與●●相近故互相具其義。故●●亦具無盡無壞義。具如前辨。無盡無壞卽金剛身也。又金剛身品云。世尊如來法身金剛不壞。而未能知所因云何。佛告迦葉。以能護持正法因緣故。得成就是金剛身（文）●●●法身也。亦具護義可見。成就果者。成就卽悉地翻名。故宋譯云最上悉地殊勝之果。四卷亦云最上悉地果故（文）。
　　則金剛甲至爲大慈友。六卷云。以金剛甲冑授彼難勝精進菩薩雙手。是時一切如來以金剛友名號而與灌頂。時金剛友菩薩摩訶薩。以其金剛甲冑而被一切如來已。說此嗢陀南曰。此是諸如來。最上慈甲冑。爲護精進者。名爲大親友。釋曰。此第四頌授金剛甲冑也。文分爲二。是初授與灌頂。此亦有二。智印及句印也。金剛慈友者。百八名中無此名稱。千字文友云弭怛羅（二合）朋云博乞麗（二合）●●卽朋友義也。又友與慈梵音相同。謂爲不請友慈護衆生。故云慈友也。維摩第一云。衆人不請友而安之。什曰。爲利有二種。若今世後世物以利交。故請而後動。聖人以慈應。故不祈而往。往必與親。親必爲護。故曰不請友而安之（文）。釋中有慈及護義明。友者卽是慈護義也。金剛慈友灌頂下。欲說偈先示其相也。以金剛甲冑等者。亦具二種如來。謂爲不請友。大慈甲冑被諸衆生。方便引接終令得堅固無身。卽益當成如來也。又堅固甲冑擁護諸佛。令不住自證。卽被已成如來也。疏第十三大護印眞言釋云。●●擁護也。非但護於二乘。亦護一切諸佛。由此故不捨有情常作佛事。無有休息。不住寂滅是也。次解偈中初句可知。第二句正明智印體。甲冑慈爲體。所謂無緣慈超出二乘及因位慈。故云最勝。智度第四十（八丁）云。復次慈悲有三種。衆生緣法緣無緣。凡夫人衆生緣。聲聞辟支佛及菩薩初衆生緣復法緣。諸佛善修行畢竟空故名爲無緣。是故慈悲亦名佛眼（文）次二句明慈甲德。謂以堅精進護衆生及佛故。云精進大護。大護者卽護中之護也。第四句以德歸名。大護卽是慈友義。故云名爲大慈友。
　　爾時婆伽梵。釋曰。此第三明一切如來大精進門中。第三摧伏一切魔大菩薩。授金剛牙器杖智灌頂門也。心要云。精進既具。天魔蘊魔及煩惱魔等須摧伏之。示金剛藥叉形作可畏色。熾焰赫奕恚怒威猛。持金剛牙安自口中。能食一切有情無始無明及諸執見而摧滅之。作大悲方便而能恐怖一切如來。此乃金剛藥叉菩薩大悲方便智也。次隨文釋。大分有四爲頌曰。諸佛方便心。祕密神變相。現請普教示。授與金剛牙。初諸佛方便心者。從爾時婆伽梵下至祕明末。於中四門不同。一擧報乃至四護念。此卽擧報及顯體。如前可知。
　　復入摧一至三摩地。六卷云。復入摧伏一切魔摩訶菩提薩埵三摩地。所生金剛三摩地已。釋曰。此第三明行也。初明佛入三昧耶。摧一切魔者。兩經云摧伏一切魔。理趣釋云。本是慈氏菩薩。由此菩薩內入慈定深矜愍難調諸天。外示威猛令得受化引入菩提（文）。此釋與今次第同。已被大慈甲冑。次現威怒身摧伏難調。卽是摧一切魔菩薩三昧耶也。次出生加持等者。明所生加持名。如來智相能入一切。顯發智用自在無礙故云所生也。從摧魔智現摧伏相加持有情。故云加持。
　　一切如來至藥乞灑（二合）六卷云。從其心出一切如來方便三摩地。名一切如來心。說此陀羅尼曰跋折羅藥叉。釋曰。此第四護念也。方分爲二。初明三昧耶從自心出。後正說祕明也。一切如來方便者。百八名中云摩呼播（引）耶。唐云大方便。前住大慈三昧救護一切衆生。然強剛難化者不可以慈而度。是以現金剛牙大忿怒相。恐怖一切是云大悲方便。具如心要釋。次解祕明句義云。●●●●（金剛盡）●（祕經云。金剛怖食噉牙字發光明）種子是牙體故云牙字。眞言卽牙用故云盡。盡卽噉食義也。出生義云。自一切如來無畏調伏門。而生金剛牙焉（文）牙體堅固離一切怖。故云無畏卽夜叉義也。夜叉亦云可畏。他畏於我故我卽無畏。故云無畏。調伏者牙義也。疏第五云。以三世無礙智調伏之牙。噬諸煩惱是也。祕經云金剛怖。怖是夜叉之翻名。食噉卽牙用也。理趣經云。以金剛夜叉形持金剛牙恐怖一切如來。祕經云。有佛名金剛大藥叉。呑噉一切惡有情及無情等物。三世一穢觸染欲心。令彼速除盡呑噉無有餘（云云）又牙字者短聲●字。是降伏三昧。以此噉滅四種魔怨。故名摧一切魔。卽是牙義。故●爲種也。
　　從一切如來至持金剛。六卷云。說此陀羅尼時從一切如來心卽彼薄伽梵執金剛。釋曰。從此已下至神通遊戲。是第二頌祕密神變相。智用境界不同亦有十二門（如前）此卽依因兼顯本也。
　　爲衆多大牙器仗出已。六卷云。爲衆多大牙器杖而出。釋曰。此第四顯相兼第三應實也。爲衆多大牙器仗出已者。言諸差別智相無不住。在於大菩提月輪中故。今此菩薩於月輪中示現大牙器仗之相。所謂有情數如塵數現大牙相。亦復不少故云爲衆多等。大牙器仗者。百八名中云嚩日羅（二合）鄧瑟吒羅（二合）唐云金剛牙。利菩薩百八名中云摩訶廋馱。唐云大器仗。牙器仗卽三昧耶形。其形三𦙶中股爲牙形。其相如圖。仗呈兩切。兵器刀戟總名也。疏作杖非矣。
　　入世尊毘至聚爲一體。六卷云。還同一體入毘盧遮那佛心。釋曰。此第六還源兼第五。如前可知。
　　從彼金剛至等如來身。六卷云。從金剛牙形出一切世界微塵等如來身。釋曰。此超明第十顯實。謂從三形生相好身。是諸如來皆實相身。一一三業無非法界。爲顯一智卽一切智其數如塵。故云一切世界等。
　　作一切降至神通遊戲。六卷云。現一切如來調伏暴惡等一切神變遊戲。釋曰。此第十一普現也。降伏暴怒者百八名中云嚩日羅（二合）戰拏唐云金剛怒。疏第十金剛手眞言釋云。戰荼極惡也。惡中之極也。謂示形狀暴惡無有過者。乃至噉食一切世間。令無有餘惡中之極也（文）。現極惡暴怒形噉食一切世間。卽是此尊神通遊戲。忿怒非一隨應示現故云等。●●與月梵名同。月亦具滅盡義。月卽不生不死。名爲甘露。卽大涅槃義也。今此尊噉食一切世間。豈唯盡然爲空虛乎。卽令一切衆生得涅槃甘露味。是云夜叉尊噉食三昧也。
　　一切魔普至大菩薩身。六卷云。由摧一切魔故金剛薩埵三摩地極堅牢故。合一體相爲摧伏一切魔大菩薩身。釋曰。從此已下至悉地果故。是第三頌現受教示也。文分爲六。一攝相乃至六顯益。此卽第一攝相也。初明二所由。二所由故前所示現。微塵如來聚爲一體。生摧伏魔菩薩身。謂之攝相也。
　　住世尊毘至作暴惡形。六卷云。住於毘盧遮那佛心。說此嗢陀南曰。奇哉大威德。顯此大方便。爲利寂靜者。現作暴惡身。釋曰。此第二還源也。文分爲二。初是還源可知。次釋自嘆偈文亦爲二。初二句嘆智印體。大方便如前。慈愍者方便是外相。所謂金剛牙暴惡相也。慈愍謂內證。內具慈愍故外現暴惡相。暴惡卽慈愍變相。是慈之極謂之方便。故心要云。作大悲方便恐怖一切如來。此乃金剛藥叉菩薩大悲方便之智也（文）。後二句明示相由。由有形寂靜者。前護菩薩大悲精進是自證故。云由堅固無身。今是大悲化他方便故云有形。●字之中●是悲義身義。反上無形云有形。寂靜是●字義。故知●卽大悲寂靜相也。疏云。佛菩薩等寂靜大悲之身。名爲有形寂靜。故金剛壽命經云。卽入三摩地觀見。魔醯首羅大自在天剛強難化。執持邪見非我寂靜大悲之身堪任調伏。言寂靜者大悲寂定柔軟之形。故云寂靜。然於寂靜有二種。謂眞理寂靜。形色寂靜亦云三昧形。夫眞理極理自本寂靜。絕四離百。是爲眞理寂。從本極理發起隨緣法界之色。利益有情是爲有形寂也。今簡擇眞理故云有形寂靜（文）。然六卷云。爲利寂靜者。卽與宋譯由衆生利寂靜故同。意明爲恐怖二乘及菩薩沈著空理。以此爲利現金剛牙大極惡相也。疏擧別本自釋。其解難依。
　　時彼摧一切至復請教令。六卷云。爾時摧魔大菩薩從佛心出。依諸如來月輪住而請教示。釋曰。此第三現請也。請佛教令意在普濟。故住月輪而現此相。如於一佛請教令。於一切佛亦復如是。故云依一切如來在月輪而住等。一切如來者。謂十方法界微塵數不空成就如來。故聖位云住不空成就如來左邊月輪。
　　時世尊入至三摩地。六卷云。爾時世尊入一切如來暴惡金剛三摩地已。釋曰。此第四念應也。是明佛欲赴請先入三摩地念其所應。極忿者所謂●●極惡。惡卽忿義。無物不噉食惡中之惡。故云極也。
　　一切如來調伏難調。六卷云。現一切如來調伏矌惡三摩地。釋曰。此第五現法也。調伏難調者。●●義。牙卽調伏義也。第五疏云。以三世無礙智調伏之牙噬諸煩惱竟。難調者。所謂魔醯首羅大我慢剛強者。不空羂索第十四云。入瑟吒門解一切法制伏任持驅迫慢相性不可得故（文）。佛先入三昧而現此法。以此化度衆生故云現法。法卽金剛牙也。疏云。舊經（四卷）云一切如來意者。宜擧意業兼餘二業。如來三業具調伏麁惡故。疏主本與明藏經同。然和刻經無意字。六卷經亦無。宋譯及今經等皆無意字。故知以無爲正。
　　盡無餘有至悉地果故。六卷云。爲盡衆生界施無怖畏一切安樂悅意受用故（云云）釋曰。此明第六顯益也。文分爲二。初明所利無限可知。次施無畏下明所與益。於中是初世間之益也。百八名中云摩訶婆耶。唐云大怖。大怖體是牙也。境界經云。我口中有金剛利牙。一切見者懷大恐怖（文）既現牙相噉食一切無明煩惱故。無有四魔二死等畏。乃至初地離四怖畏等也。示現大怖意在施無畏。故云施無畏。乃至下明出世間上上悉地也。大悲方便智者。正是此尊所主智印。依此趣通故云神境通。已上是能生。最勝悉地是所生果。方便之通。通之悉地果。兩重依主釋也。最勝悉地果者。所謂三世無礙一切智智果也。
　　則彼金剛至便慈愍者。六卷云。金剛牙器仗授彼魔伏魔大菩薩雙手。是時一切如來共以金剛暴惡名號而與灌頂。時金剛暴惡摩訶菩提薩埵。以其金剛牙器仗置己口中。恐怖一切如來已。說此嗢陀南曰。此是諸如來。金剛牙器伏。哀愍大方便。最上調伏者。釋曰。此第四頌授與金剛牙也。此文有二。是初授與灌頂。此亦有二。如前可知。金剛暴惡灌頂下。欲說偈先示其相。恐怖一切如來者。理趣釋云。一切外道諸天悉具如來藏。是未來佛。令捨邪歸正故名恐怖一切如來。如來者。離五怖得四無所畏無能怖者也。今所恐怖非在果位如來。乃在因佛也（文）。是且約一邊釋。若有諸佛住自證者。亦恐怖之令赴化他。謂之恐怖一切如來。具如義訣愛尊章釋。次說偈中第一句可知。第二句正明金剛牙用。具如前辨。第三句明智印體。第四句明智印內證。其義皆如前。
　　爾時婆伽梵。釋曰。從此已下第四一切如來大精進門中。第四如來拳大菩薩授金剛印縛智灌頂門也。心要云。由斯威猛解脫之理而助成之。三輪若際衆生祕密金剛而能濟度。大權方便三密加持祕印心縛住三摩地。一切法要而能解縛。脫苦與樂住四無量心。此乃金剛拳菩薩密印智也。今隨文釋。大分有四。爲頌曰。諸佛印縛心。祕密神變相。現請普教示。授彼金剛縛。初諸佛印縛心者。從爾時婆伽梵至祕明末。於中亦四。一擧報乃至四護念。爾時婆伽梵者。此第一擧報及顯體也。
　　復入一切至三摩地。六卷云。復入一切如來拳摩訶菩提薩埵三摩地。出生羯磨加持金剛三摩地已。釋曰。此第三明行也。初明佛入三昧耶如前一切如來拳者。百八名中云嚩日羅（二合）母瑟𪘨。唐云金剛拳。出生羯磨等者。明所生加持名也。如來智用轉入一切。顯發智用自在無礙。故云出生。如來拳智現其拳相。加持有情故云加持。金剛三摩地者。是通名如前。
　　一切如來至日羅散地。六卷云。從其心出一切如來身口意金剛縛三三摩地。名一切如來心。說陀羅尼曰。跋折羅散地。釋曰。此第四護念也。文分爲二。初明三昧耶從自心出。後正說祕明也.一切如來身口心等者。是明三摩耶從自心出。是卽祕明號。前所謂如來拳。身口心是別。縛爲總。稱此云一切如來拳。理趣釋云。一切如來智印加持者。是三密門身口意金剛也。般若理趣者。如前所釋。說四種印。所謂持一切如來身印。則爲一切如來身者。是金剛業菩薩三摩地身。眞言者。由得身加持得無礙身。於無邊世界作廣大供養。持一切如來語身則得一切如來法者。此名金剛護菩薩三摩地。由此三摩地故能普護無邊有情界。常以大慈甲冑而自莊嚴。獲得如金剛不壞法身。持一切如來心印則證一切如來三摩地者。由眞言者得金剛藥叉三摩地。能令盡藏識中殺害心雜染種子。得大方便大悲三摩地。此爲調伏示現威猛忿怒金剛藥叉菩薩之身。持一切如來金剛印。卽成就一切如來身口意業最勝悉地者。由修瑜伽者得金剛拳菩薩三摩地。能成就一切眞言教中三密之明。是故廣瑜伽中說身口意金剛。合成名爲拳。一切如來縛是爲金剛拳（云云）依此釋前三尊卽爲三密。拳卽金剛也。三密是別。金剛爲總。總別並擧。稱此爲金剛拳也。次釋祕明句義云。●●●●（金剛合）●（祕經云。持字發光明）解云。密合者謂身口意合而爲一。卽是悉地成就。故三昧耶會眞言云。●●（一切）●●（成就●●中具悉地義應思之）疏第十八云。爾時毘盧遮那告金剛手祕密主言。佛世尊入大智灌頂地得三三昧耶。合身口意平等爲一也（乃至）大智灌頂地。卽是如來第十一地（文）三密平等所謂三三昧耶座（亦名金剛座）三三昧耶者卽所謂菩提座。菩提座現卽是究竟悉地成就。所謂後十六生成正覺。故理趣釋云。由持金剛印（謂金剛拳也）得一切智智（乃至）疾證無上正等菩提（文）今具引文明之。第十八（二十四）云。三三昧耶座者。謂身口意三三昧耶也。口眞言身法印心本尊也（座之義更問之）今謂卽金剛坐也（文）（解云。三密卽金剛故亦名金剛座也）第十二（二十三）云。由加持故執金剛并諸菩薩。佛菩提座勝願能現。謂佛說此偈已。以佛神力加持之。爾時諸金剛菩薩卽能現菩提座也。此座者但以世間意說是座處耳。然西方名此座爲滿荼。滿荼者是堅固義。是不動義是更無等此義。是遍周法界義。今現此菩提座。亦如酪中現蘇諸味共會一處而不相離（更問）加持故能現也。此座卽是如來功德之所莊嚴。無量大願之所成就。卽同佛身。普現一切衆生界中而作佛事。故云勝願也。又印品蓮花座眞言云。吉祥願（卽勝願也）蓮花（菩提座）諸佛救世者。不壞金剛座。覺悟名爲佛（開敷義）菩提與佛子悉皆從是生。眞言喃阿（去聲急呼）第十三釋云。此是蓮花之座。亦名金剛座。猶坐此座故能生諸佛。諸佛皆由此坐。卽名吉祥座也。故名金剛不壞座也。解云。眞言●字卽與理趣經拳尊種子同。又●●四義卽四種●字。卽是三密金剛四智印也。悉地出現品四●眞言名正等覺心。故知菩提座現卽是正等覺顯現。正等覺顯現者。卽是心蓮開敷故。經云覺悟名爲佛。佛是開敷義（見住心品疏）疏釋極無自性心云。此心望前二劫猶如蓮花盛敷。義釋第七（十六）釋除蓋障種字●字（與蓮座種子同。相傳說云。拳菩薩卽除蓋障也）云。所謂除蓋障者。只是開此阿字門。使佛眼清淨耳。阿字引聲中卽帶三昧義。行與涅槃合故。卽是具足方便義也。言此心障蓋除時萬行方便皆悉具足。卽是蓮花臺開敷義也。是故亦用此字爲如來座（云云）應知心蓮開敷亦名三三昧耶。菩提座現卽是眞言行者等虛空無垢菩提心出現。是云悉地成就也。又百八名中云嚩日羅散地（唐云金剛密合）嚩日羅（二合）滿馱（唐云金剛縛）嚩日羅（二合）母瑟𪘨（唐云金剛拳）是此三名名異義一。故釋經云。廣瑜伽中說身口意金剛合成（●●）名爲拳（●●）。一切如來縛（●●）。是爲金剛拳。種字●字取●●初字。●●是持義故云持字。此尊持一切如來三密故稱云持。持三密門卽是悉地成就故。出生義云。一切如來住地成就門（住地羯磨眞言●●●義。成就者三昧會眞言●●●●義也）又持者謂合三密爲一。故聖位云。於三密門無量眞言印契合成一體（文）持三密平等卽是諸佛究竟悉地。卽身成佛。諸軌中云。現世證得歡喜地後十六生成正覺。又●字毘盧遮那一字眞言。所謂法界種子相好如圓塔。塔卽心蓮花臺。亦卽心月輪。月輪顯現卽是菩提座現也。
　　從一切如至持金剛。六卷云。說此陀羅尼時從一切如來心。卽彼薄伽梵執金剛。釋曰。從此以下至神通遊戲。是第二頌祕密神變相也。就中智用不同。亦有十二門（如前）此卽第一依因及顯本也。
　　爲一切如至印縛出已。六卷云。爲一切如來印縛出已。釋曰。此第四顯相也。印縛者謂金剛縛印也。一切衆生本自具三密與佛不異。然爲煩惱所縛故。三業差別未能平等。故稱云三惡業。卽煩惱印縛也。以是如來出現平等印縛。如是智相普賢菩薩周圍月輪之所出生也。衆生所樂種種不同。是此智相亦復非一故。云一切如來一切印縛。
　　入世尊毘至聚爲一體。六卷云。還同一體入毘盧遮那佛心。釋曰。此超明第六還源。從佛心出還入佛心。諸佛法界猶如虛空。一相平等。若是一相豈有出入。但爲衆生現此相耳。
　　生金剛縛住佛掌中。六卷云。成金剛縛身住於佛掌。釋曰。此亦超明第八示相也。卽生三形。是云示相。嚩日羅（二合）滿荼。唐云金剛縛。若人見此智印者。一切結使縛皆悉解脫爲一切如來所護念。故示此相也。
　　從彼金剛至等如來身。六卷云。又從金剛縛出一切世界微塵等如來身。釋曰。此亦超明第十顯實也。從彼三形出相好身。身卽眞實義。所謂實相身。夫實相身不生不滅無一多相。亦無出入。且應世界衆生機根萬差故。不分而分爲無量身。所以微塵爲喩以顯佛身廣多。無量無邊非是廣多。不出一實故云顯實也。
　　出已於一至神通遊戲。六卷云。現一切如來印縛智作一切如來神變已。釋曰。此第十一普現也。於此應云遍周法界究竟一切虛空。遍一切世界雲海遍證一切如來印縛智等。作一切佛神通遊戲。今文總略但云於一切世界。准前可知。一切如來印縛智者。謂神變體。以印縛智作神通遊戲。神通遊戲者卽普現色身。故云普現。闕略感應。如前可知。
　　一切如來至大菩薩身。六卷云。由一切如來拳牢縛故。金剛薩埵三摩地極堅牢故。合一體性相爲一切如來拳摩訶薩埵身。釋曰。從此已下至悉地果故。是第三頌現受普教示也。此中智用出入不同。義分爲六。一攝相乃至六顯益。此卽第一攝相也。拳善縛者。宋譯云拳妙縛。梵云母瑟𪘨（二合）蘇滿馱。拳者是體。縛卽其用。以拳縛一切衆生。亦善縛佛故云拳善縛。此中有二所由。如前可知聚爲一體者。前云於一切世界以印縛智爲神通等。所化無量故能化縛智亦復無量。今合無量無邊能化所化爲一體相。何者一切衆生本自具縛智。非是依佛化故今始所得。但因緣顯現。是以能化所化唯一縛智更無異體。何爲衆生。何爲諸佛。若於此中起異見者。卽是我人衆生壽者。豈得名爲金剛惠耶。爲示此義故云聚爲一體等。應知生佛雖異唯一縛智。故云生一切如來拳等。兩本云拳牢縛故。●善也妙也。又堅固義。各據一義。梵名卽一也。
　　住世尊毘至觸脫者爲縛。六卷云。住毘盧遮那佛心說嗢陀南曰。今此極堅縛。堅固身所生。我是三摩地。成就願求者。雖已得解脫。方便現此縛。釋曰。此第二還源也。文分爲二。初正明還源。次說自嘆偈。第一句正嘆智印體。謂能堅縛一切有情。令不起一切不善三業而住善法。攝眞實經云。我是能解脫金剛繁縛者。亦能堅縛二乘作證令生菩提心。乃至堅縛諸佛住深定者令赴度生。遍一切處更無不縛。卽是縛有能縛空。其妙在此二者間。故云妙堅縛。
    我堅三昧耶者。三昧耶者誓也。百八名中云嚩日羅（二合）母瑟吒耶（引三合）孽囉耶三摩耶。唐云拳勝誓。此述明上句義。謂此堅縛立勝大誓無物不縛。下從蠢動上至諸佛。悉墮在此堅縛中。故云堅三昧耶。次二句明堅縛功能。諸意樂者。謂衆生所求種種意樂皆悉成就。意樂卽意願也。故宋譯云一切願悉成就。四卷云諸願求成就。三昧耶會眞言。●●（一切）●●（成就）卽此義也。解脫者爲縛者。宋譯云彼解脫者乃爲縛。四卷云。雖解脫示縛（六卷前引之）意明此尊已能解脫一切諸縛。爲令成就衆生所求。自以方便示現此縛。還以縛三昧縛諸衆生。悉令得解脫也。百八名中云鉢羅（二合）毛斫迦。略出云善能解放。今經下云能縛解。卽是已得解脫也。
　　時彼一切至復請教令。六卷云。爾時一切如來拳大菩薩從佛心出。依諸如來背後月輪而請教示。釋云。此第三現請也。從佛心出住月輪等。如前可知。
　　時世尊入至三摩地。六卷云。爾時世尊入一切如來三摩地金剛三摩地已。釋曰。此第四念應也。疏云。若例餘文應云時世尊入一切如來印縛三昧耶。今文略之。直云入一切如來三昧耶。今按宋譯云。爾時世尊卽入一切如來縛三昧耶金剛三摩地（文）。若准此經今脫縛字。然兩本亦云入一切如來三摩地。無縛字。依此言之。又准上諸尊例。此三昧耶直是定名。上護尊下云。時世尊入一切如來堅固名金剛三摩地。牙尊下云。時世尊入一切如來極忿怒金剛三摩地。應知堅固及極忿怒卽當此三昧耶。明三昧耶卽此尊定名。故云一切如來三昧耶。又堅縛者三密合爲一義。三密平等卽諸佛三昧耶故。云一切如來三昧耶。三昧耶者卽三密平等義。例如法花軌稱入佛三昧耶。云一切如來三昧耶。入佛三昧耶者卽三密平等義也。應知今亦稱三密平等云三昧耶也。一切如來印三昧耶。六卷云。現一切如來印縛三摩地。釋曰。此第五現法也。宋譯云一切如來印縛三昧。兩經亦爾。今經恐脫縛字。
　　盡無餘有至悉地果故。六卷云。盡衆生界作一切如來大神力。現驗作事故。一切安樂悅意受用故。乃至獲得一切如來智印爲主。最上悉地果故。釋曰。是則第六顯益也。文分爲二。初明所利無限可知。令一切下明所與悉地。是初世間悉地也。是明世間悉地故稱佛云聖天。智度第五（十六）云。有三種天。一假號天。二生天。三清淨天。轉輪聖王諸餘大王等是名假號天。從四天王天乃至有頂生處是名生天。諸佛法身菩薩辟支佛阿羅漢是名清淨天（文）。現驗一切悉地者。百八名中云蘇婆寧（上聲）地耶。略出云善現驗。下經云威靈。聖位云。於內心證得金剛拳印。威靈感應三摩地智。謂由金剛拳威嚴故。令一切聖天現驗一切悉地也。驗證也。徵也。乃至下明出世悉地。此有多品故云乃至一切智智印主宰等者。謂上上品悉地。一切智智印者謂諸佛極果。此尊正主此果印。故云主宰。夫金剛手在十六初主發菩提心。故名一切如來增上主宰（見三十卷經第九二十四紙。增上卽菩提心異名也）今此尊在十六終主其果。故云一切智印主宰。理趣經云。得一切自在一切智智一切事業一切成就。得一切身口意金剛性一切悉地。疾證無上正等菩提（云云）卽是究竟最勝悉地也。
　　則彼金剛至不越三昧耶。六卷云。以彼金剛縛授與一切如來拳摩訶菩提薩埵雙手。是時一切如來共以金剛拳名號而與灌頂。時金剛拳大菩薩以其金剛縛。縛一切如來已說此嗢陀南曰。此諸佛所說。極牢金剛縛。若爲一切印。速疾得成就。以此三摩地。最尊無有上。釋曰。此第四頌授金剛縛也。就文爲二。初授與灌頂。此中亦有二種灌頂。如前可知。金剛拳灌頂下。欲說偈先示其相。縛一切如來者亦縛二種如來。具如前辨。次說偈中第一句可知。第二句正明智印體。是此印縛本性清淨無能壞者。故云大堅固。次二句明智印功能也。速成諸印故者。金剛縛是一切印母。依此成諸印故云速成等。略出經初說金剛合掌及金剛縛二印。以此爲印母。印品疏初亦明十二合掌及四種拳。以此爲母成一切印也。合身口意而爲一云金剛縛。卽是三三昧耶座。亦名金剛座。一切諸佛於此座上成菩提故。此尊以縛爲印。卽是諸印根本也。若不爲此印而結餘印。則成越三昧耶。猶如不持念入佛三昧耶眞言。而作一切眞言法事則成越三昧耶。今以此爲母成一切印故。云不越三昧耶。疏第十三釋入佛三昧耶中云。不越三法道界者。此界此結大界之界非馱都也。於界道當中而行故名不越耳（文）。解云。此界梵云●●（見結大界眞言）是以不越三法道界。卽不越三昧耶也。不越三昧耶者。卽悉地成就也。宋譯云。以一切佛速成就不越金剛大三昧。一切佛者當今諸印。印梵云●●。與●●聲勢相近。故云一切佛。又四卷云。三摩耶極難羯磨能超度。此文意大異也。解云。三密平等卽是此經之大意。若超入此者稱爲最勝悉地。故云三昧耶極難。羯磨者謂縛印。●●有四義表四出股。其體四●也。是云羯磨。羯磨卽三密金剛。故知縛印稱云羯磨也。超度者梵云●●。此具越及越入兩義。超度卽越入義。言諸佛三昧耶極難得成就。依此金剛縛羯磨印故。能越入速成就也。
　　一切如來供養下。釋曰。此第二總結。亦分爲二。初結別名也。儀軌業大甲冑大方便印縛智。如次是四大菩薩也。次如是一切等下二結部類。此是一切如來大精進門四大菩薩故。云如是一切如來大羯磨薩埵也。

金剛頂大教王經私記第十三。
沙門曇寂撰。

　　爾時不動如來。六卷云。爾時阿閦如來。釋曰。從此已下第二明四波羅蜜。於中初明四波後明總結。大分爲四。一如來部中金剛波羅蜜。一切如來金剛三摩地智。二如來部中寶波羅蜜。一切寶灌頂三摩地智。三如來部中法波羅蜜。三摩地所生加持金剛三摩地智。四明一切如來三摩地羯磨波羅蜜一切如來作事業智。都名一切如來摩訶波羅蜜。疏云。四方如來爲印毘盧遮那如來。四波羅蜜智門（云云）今檢諸文流出次第各各不同。聖位經云。毘盧遮那於內心證自受用四智。大圓鏡智·平行性智·妙觀察智·成所作智。外令十地滿足菩薩他受用故。從四智中流出四佛。各住本方坐本坐。毘盧遮那佛於內心。證得五峯金剛菩提心三摩地智。自受用故。從五峯金剛菩提心三摩地智中。流出金剛光明遍照十方世界。淨一切衆生大菩提心。還來收一聚。爲令一切菩薩受用三摩地智故。成金剛波羅蜜形住毘盧遮那如來前月輪（云云）解云。佛證自受用四智。從四智中流出四佛（四佛卽他受用身也）次從內心三摩地智流出四波。次流出十六大菩薩等。以要言之。此經三十六尊皆從毘盧遮那內心生也。出生義云。乃至（從四智出四佛。與聖位經不異故略不引也）由四如來智出四波羅蜜菩薩焉。蓋爲三際一切聖賢生成養育之母。於是印成法界體性智自受用身。卽塔之正中毘盧遮那如來也。四親近菩薩卽彼四波羅蜜印焉（文）此從四智而生四波。以爲毘盧遮那四親近也。然疏所引作於是手印成法界等。梵漢和鏡引作於是乎印中成法界等。此等諸本皆是寫誤。故義亦僻。今本爲正也。何故爾者。菩提心論云。已上四佛智出生四波羅蜜菩薩焉。四菩薩卽金寶法業也。三世一切諸聖賢生成養育之母。於是印成法界體性中流出四佛也（文）此文明非是印成法界體性智義也。今印成者。印謂印定成謂極成。法界體性智者。體具定慧攝萬德。蓋卽是決定不改之體。故云印成。印成卽決定義也。於十心中第十名決定卽此義也。次釋經文。從此已下明如來部中第一金剛波羅蜜。一切如來金剛三摩地智。然上來經於十六大菩薩。一一段中以四句頌消釋經文。其中科段所目皆同。分節名數稍有闕減。從此已後更復闕略。但有三句義。爲頌曰。諸佛金剛印。祕密神變相。攝相而說嘆。初諸佛金剛印者。從爾時不動如來至祕明末。於中三門不同。一擧身。二明行。三護念。爾時不動如來此初擧身也。宋譯云爾時世尊阿閦如來。阿閦此云不動。不動卽大菩提心義也。疏云。上來毘盧遮那以一切如來以爲其體。今於此中不動如來以毘盧遮那以爲其體。次引聖位經（云云）此釋難依。如前辨之。聖位意從內四智流出四佛。從內三摩地智流出四波。故云毘盧遮那佛於內心等。出生義等亦爾。非是改不動如來云毘盧遮那也。故知此中但有拳身無顯體科。疏釋爲四門甚難依矣。
　　成就世尊至三摩地。六卷云。爲印毘盧遮那世尊入一切如來智印故。入金剛波羅蜜三摩地金剛加持三摩地已。釋曰。此第二明行。分文爲二。成就世尊等者。是初明不動如來成就。一切如來智者。謂大圓鏡智。此尊主毘盧遮那遍法界大圓鏡智。故云成就等。此智本是佛內證智故。云毘盧遮那一切如來智。故聖位云。毘盧遮那佛於內心證自受用四智。大圓鏡等（云云）印一切如來智故等者。二明佛入三昧耶。於中有三。是初明入三昧耶之所由。故置第五轉聲也。印謂印成。爲印成所成鏡智故入三昧耶也。六卷云。爲印毘盧遮那世尊等與今大異。四卷經與六卷及今經不同。宋譯卽與今同也。入金剛波羅等者。二正明入三昧耶。是明不動如來所入三昧。其三昧體卽金剛波羅蜜也。金剛者謂菩提心之異名。菩提心體堅固勇猛。一切煩惱不能破壞故云金剛。波羅蜜者定之異稱也。聖位云波羅蜜形（私云。女形也）一本開題云。定形定卽女義。故眞言皆加女聲云嚩日離。出生義云。三際一切聖賢生成養育之母（此義具如上辨之）。疏約到彼岸義釋亦一義也。三昧耶謂等持義。具如前釋。所生加持等者。三明所生加持名。是從金剛波羅蜜三昧耶生故。稱云金剛加持。例如普賢章從摩訶薩埵三昧出生故云出生薩埵加持。言如來智相遍洽微塵身心。微塵身心一身心故。此一復入一切。一切皆入此一。顯發智用自在無礙故云所生。加持者謂從金剛智現波羅蜜形。加持有情故。名金剛三摩地者。是正明加持名也。三摩地者是等念義。謂以此大智入諸有情界。平等護念故。此三摩地所至之處無能壞者。故云金剛。如前釋之。
　　一切如來至嚩日離。六卷云。從其心出一切如來金剛三摩地名己身印。此說陀羅尼曰。薩埵跋折麗。釋曰。此第三護念也。文分爲二。初明三昧耶從自心出。一切如來金剛三昧耶者。謂祕明名也。是東方不動智三昧故。云金剛三昧耶也。是印大圓鏡智三昧故。云名一切如來印。一切如來印謂五股印。體具五智五佛故云一切如來印。故聖位云。毘盧遮那佛於內心證得五峯金剛菩提心三摩地智。自受用故乃至成金剛波羅蜜形（云云）是此尊自印也。故六卷經云己身印（宋譯及四卷並云一切如來印）是不動如來印自鏡智故。簡餘智云己身印。故次寶法中皆云自印。次說祕明句義云。●●●●（薩埵金剛女）●是與金剛薩埵眞言同。彼表金剛智。此明定義。故知加女聲云●●。●●者謂菩提心義。一切衆生等具五智故云●●。菩提心論云。一切衆生本有薩埵是也。今加女聲故明本具三昧。謂一切衆生本自住此金剛定。故云●●●●。今以此明加持故。令一切有情本具三昧最堅牢故。卽是護念義也（境界經云。金剛波羅蜜天屬阿閦如來。印契想觀。皆如阿閦如來）。
　　從一切如來至持金剛。六卷云。說陀羅尼時彼一切如來心出現金剛光明。於彼光明諸門卽彼薄伽梵執金剛。釋曰。從此已下至如來智。是第二頌祕密神變相也。於前諸門分文不同。或十二或九十等。然至此段文極闕略。自下諸段亦爾。今隨經文卽分爲二。初依因後顯實。此卽依因也。於中爲二。初明如來心所現之相。纔出者謂出祕明已。從此祕明出金剛光明。故云纔出已出金剛光明。謂此菩提心金剛智體之光明。故云金剛光明。對次寶光明等。其異可知。次明從所現相卽婆伽梵持金剛示神變故。云從彼金剛光明等。宋譯云。具德持金剛者於是金剛光明中。成一切世界極微塵量等如來像。今文略也。一切如來心者。謂如來智也。薄伽梵持金剛者。卽普賢心。此如來智及普賢心以爲依因。現諸神變故科云依因。
　　爲一切世至如來智。六卷云。爲一切世界微塵等如來身而印一切如來智已。釋曰。此次顯實印成也。謂阿閦如來於內心。證得金剛波羅蜜印。從此卽現一切世界微塵數等法界身輪。以此身輪。印成自所成鏡智。故云印一切如來智。聖位云。由金剛波羅蜜加持故。證得圓滿遍周法界遍虛空大圓鏡智（文）卽斯義也。宋譯云。以一切如來金剛波羅蜜多智印已（文）此文意明。前所現微塵量等如來像。以金剛波羅蜜智印成。與今經及兩本大異也。疏云。印成毘盧遮那故爲現一切世界微塵身輪。此釋難依。具如前辨。
　　復聚爲一至大金剛形。六卷云。復同一體性滿世界量爲大金剛身。釋曰。從此已下至偈末。此第三頌攝相而說嘆。若例前者。於此應云現受普教示。而今印成自智故無此說。卽分爲二。初攝相後奇嘆。此卽攝相也。微塵數身聚爲一體生一大金剛形。謂金剛波羅蜜形。故心要云。成金剛波羅蜜菩薩形。持金剛杵於毘盧遮那前月輪而住（文）攝前所現塵數身相聚爲一形。是云攝相。微塵爲多。聚相爲一。一爲多故多卽非多。多爲一故一亦非一。法界眞智豈有一多定相乎。但爲衆生故。非多現多。非一示一。一多無定相。無定相故塵身密合生大金剛身。是攝相也。大梵云摩訶。具大多勝三義。今聚爲一稱云大身。一卽多義應思之。所謂形者卽是身義。故六卷云爲金剛身。宋譯云大金剛像。
　　依世尊毘至得金剛身。六卷云。依毘盧遮那前依於月輪。說此嗢陀南曰。如來所有。薩埵金剛。雖極堅固。然非身相。爲堅牢故。現金剛身。釋曰。此卽奇嘆。亦爲二。初明住月輪。是中智四親近故。云依毘盧遮那前月輪而住。前卽東方也。然前諸章云。住佛心說偈。次住月輪請教示。前十六尊四佛他受用身四親近故。各請教示。今此四波中央自受用身四親近故。卽無其義故。直住月輪而說偈。又月輪者是普賢圓明菩提心。是表自證故住月輪也。次說偈中第一句如前。薩埵金剛堅者。此金剛帶女聲故。是薩埵金剛女。菩提心金剛堅固三昧故。云薩埵金剛堅。第三句明現身所由。夫菩提心金剛堅固性本來不生。少分無有可得。此中豈有身相可得乎。故云堅固無身。大日經云。阿耨多羅三藐三菩提。乃至彼法少分無有可得。何以故。虛空相是菩提（云云）卽此之謂也。宋譯云由堅固性本無身。解云。堅固性者謂菩提心義。虛空相是菩提。虛空卽不可破壞義故云堅固性。住心疏云。淨菩提心其性法爾如金剛故。如是堅固性卽是不從師得。住無爲戒無垢無濁不可破傷（文）淨菩提心卽●字金剛性故。次云本無身。本無卽本不生義。疏第十九釋●字中云。此算數喩者猶如世間人下算之法。最初畫置一字以爲其本（西方算法皆於土中。畫之。未已還畫之耳）乃至億載阿僧祗等皆從是生。然最初未下算時本無是數。從此空地本無算數中而下一算。若二若三乃至無量。乃算畢已除去衆位。還空如本。然所校計之數下算者心自證知。宛然不失。雖從本無中立數今已如本而實無有。然數法持在於心而無所失。卽是不有而有有不有也。今此阿字門亦如是。從本不生中爲隨順世間故。隨次出身無量法門。雖出是無量方便。然亦不異阿字本性不生之義。猶彼數不離於一也。以初算法從一起故。一切數法皆不離於一。乃至一萬。卽是萬一不得相離。餘一切數可解也。今此一切法不得離於阿字亦由如也（文）第四句正明由菩提無相故。現薩埵金剛身。虛空相是菩提。菩提豈豁乎空耶。無相之相無相不具故。而無身生金剛身遍滿法界也。第十九（十四左）云。前說得虛空心卽是菩提心生。菩提者覺也。此心豈是空耶。而實具足恒沙功德。雖具如來無量功德。而無相無名不可顯示也。又第十八（二十四）云。此卽是本不生義。能生一切諸法。謂如來身所示種種形聲。皆從阿字而生也（文）今亦如是。此金剛身從●字本無中而生也。
　　爾時世尊寶生如來。六卷云爾時寶生如來。釋曰。從此已下。第二明如來部中第二寶波羅蜜。一切如來金剛寶灌頂三摩地智也。必要云。寶生如來於內心。證得虛空寶大摩尼藏功德三摩地智。自受用故從虛空寶大摩尼藏功德三摩地智。流出虛空寶光明遍照十方世界。令一切衆生功德圓滿。還來收一聚。爲令印一切菩薩受用三昧耶智故。成金剛寶波羅蜜菩薩形。持大摩尼寶。於毘盧遮那如來右邊月輪而住也。次隨文釋。大分爲三。爲頌曰。佛金剛寶印。祕密神變相。攝相而說嘆。初佛金剛寶印者。從爾時至祕明末。於中爲三。初擧身。二明行。三護念。此初擧身也。
　　印世尊毘至三摩地。六卷云。爲印世尊毘盧遮那如來入一切智印故。入寶波羅蜜三摩地所生寶加持金剛三摩地已。釋曰。第二明行也。此中文略准前東方。當云爾時寶生如來成就世尊毘盧遮那一切如來智已。印一切如來智故。文分爲二。印世尊等者。初明入三昧耶所由也。一切如來智者。謂平等性智。然云世尊毘盧遮那一切如來智者。此智本是毘盧遮那自證智。故約本云世尊毘盧等。寶生尊從平等性智出。主平等性智故。亦云平等性智寶生佛等。今約其本。故聖位云。毘盧遮那佛於內心證自受用四智。大圓鏡智（乃至）成所作智。外令十地滿足菩薩他受用故。從四智中流出四佛各住本方（文）下章皆准知。此中與前章文有少異。故具言耳。入寶波羅蜜者。次明入三昧耶。其義與前不異矣。寶者謂一切如來丈福聚。莊嚴諸佛攝取有情功德寶也。
　　金剛三昧至嚩日離。六卷云。從其心出金剛三摩地名己身印。說陀羅尼曰。囉怛那跋折哩。釋曰。此第三護念也。金剛三昧耶自印者。此明祕明名故。當云金剛寶三昧耶。故宋譯云。此名金剛寶三昧耶卽自印。兩本並云金剛寶三摩地。又准次二章云法及一切。脫寶字必矣（明本經亦無寶字）自印者是自寶三昧耶故云自印。然四卷作身印。次釋祕明句義云。●●●●（寶金剛女）●（種子）卽是寶生尊虛空寶大摩尼功德三摩地智。是表三昧德故加女聲也。境界云。寶波羅蜜天屬寶生如來。印契想觀皆如寶生如來。
　　從一切如至持金剛。六卷云。說陀羅尼時從一切如來心出現寶光明。彼薄伽梵執金剛。釋曰。從此已下至如來智。是第二祕密神變相也。文分爲二。此初依因。一切如來心及婆伽梵等是依因。如前可知。出寶光明者明所現相。其義如前。是摩尼寶所生光明故。云寶光明也。
　　爲一切世至如來智。六卷云。爲一切世界微塵等如來身。而印一切如來智已。釋曰。此第二顯實印成也。謂寶生尊於內心證得寶波羅蜜印。從此寶印現一切世界微塵數等法界身輪。以此身輪印成自所成平等智。故云印一切如來智。故聖位云。由寶波羅蜜加持故。於無邊衆生世間及無邊器世間。證得平等性智。
　　復聚爲一至金剛寶形。六卷云。復同一體性滿世界量爲大金剛身。釋曰。從此已下至偈末。是第三頌攝相而說嘆。分文爲二。初攝相。次說嘆。是卽初也。前微塵數身聚爲一體。生廣大寶形故云攝相。前明數大。是卽量大。數及與量本來不生無有定相。互相圓融不相妨礙。卽是不可思議神通三昧也。
　　依世尊毘至灌頂理趣。六卷云。依毘盧遮那右邊月輪。說此嗢陀南曰。我從佛所生。名爲寶金剛。能於一切印。堅牢灌頂門。釋曰。此第二說嘆。亦爲二。初明住月輪。如前可知。次正說嘆偈。第一句如前。第二句明智印體。寶金剛者卽寶金剛女。一切如來灌頂智體也。後二句明智印用。於一切印衆者。謂所灌頂衆。所謂曼荼羅海會無盡莊嚴差別智印。一一印衆悉皆一相一味到於實際。故云印衆。於彼一切印衆印令堅牢寶灌頂法門。故云堅灌頂理趣。理趣卽法門（具如前辨）故兩經云堅牢灌頂門。門謂法門也。謂一切印衆無不由此寶灌頂門而入佛地。故云一切印衆堅灌頂理趣。又一切印衆者卽一切衆生。一切衆生本自具實相印堪受灌頂。觀此理趣故以金剛寶灌一切衆頂。故云堅灌頂理趣。釋經云。一切有情金剛藏以金剛藏灌頂故者。一切有情不離平等性智性。是故如來說一切有情金剛藏。金剛藏者卽虛空藏也。以金剛寶獲得灌頂也。宋譯云彼一切印一切願卽是灌頂堅理趣解云。一切印者。謂如意寶珠正是灌頂體。體具衆德無願不滿故云一切印。隨諸衆生之所希願。雨種種物滿其所願。故云一切願。卽是能滿所願義也。大日經虛空藏眞言。●●●●●種種奇妙顯色衣卽此義也。最後句述明上句。云卽是灌頂堅固理。一切印等卽是灌頂體故。理謂理趣。又四卷云堅牢灌頂門說如來身印。義與宋譯同。應知此二經說與今經意大異也。
　　爾時世尊觀自在王如來。六卷云。爾時觀自在王如來。釋曰。從此以下第三明如來部中第三法波羅蜜三摩地所生加持金剛三摩地智也。必要云。觀自在王如來於內心。證得大蓮花智慧三摩地智。自受用故。從大蓮花智慧三摩地智。流出蓮花光明。遍照十方世界。淨一切衆生客塵煩惱。還來收一聚。爲令印一切菩薩自受用三昧耶自受用智故。成法波羅蜜菩薩形持大蓮花。於毘盧遮那後邊月輪。而住也（文）次隨文釋。大分爲三。爲頌曰。佛金剛法印。祕密神變相。攝相而說嘆。初佛金法印者。從爾時至祕明末。於中亦三門。一擧身。二明行。三護念。此卽初擧身也。
　　印世尊毘至三摩地。六卷云。爲印世尊毘盧遮那入一切如來智印故。入法波羅蜜三摩地所生金剛加持三摩地已。釋曰。此第二明行也。文分爲二。印世尊等者。是初明入三昧耶之所由。一切如來智者。妙觀察智。其義如前。入法波羅蜜等者。正明入三昧耶。言法波者欲示筏喩勝義觀。隨現蓮花智。此中衆義准前可知。所生法加持等者。明所生加持名。如前。
　　法三昧耶至摩嚩日離。六卷云。從其心出法三摩地名己身印。說陀羅尼曰。達磨跋折麗。釋曰。此第三護念也。文分爲二。初明三昧從自心出也。法三昧耶者。是祕明之號也。以此三昧耶印自所成妙觀察智。亦能印一切衆生本所具智。令諸有情住堅牢心。故云法三昧耶名自印。謂法部自印也。次祕明句義云。●●●●（法金剛女）●。簡彼法智加三昧聲。故云法金剛女。其體卽是蓮花法智也。境界經云。法波羅蜜天屬無量壽如來。印契想觀皆如無量壽如來。疏云。舊經云。從自身出現者。離身無心故擧身顯心（云云）今按明藏經亦作身字。然前後三章皆云自心。非但此中。前十六生及八供養皆云自心。加之宋譯及六卷經亦皆云自心。作身字者恐是寫誤。假令有色心不二義。何唯於此一章明其義耶。應思之。
　　從一切如至持金剛。六卷云。說此陀羅尼時從一切如來心。出蓮花光明。於蓮花光明卽彼薄伽梵執金剛。釋曰。從此已下至如來智。是第二頌祕密神變相也。文分爲二。初依因。次顯實。此卽依因也。此中但蓮花爲異。餘皆如前。此蓮花梵云●●。所謂西方蓮花智也。
　　爲一切世至如來智。六卷云。爲一切世界微塵等如來身現一切如來智印已。釋曰。此二顯實印成也。若非塵數等身。何得印普眼智。一切如來智者。謂自所成妙觀察智。聖位云。由法波羅蜜加持故。於無量三昧陀羅尼門諸解脫法。證妙觀察智（文）
　　復聚爲一至蓮花形。六卷云。復同一體性滿世界量爲大金剛蓮花身。釋曰。從此已下至偈末。此第三攝相而說嘆。文分爲二。此初攝相也。此中改大金剛寶形。云大金剛蓮花形。餘皆如前。
　　依世尊毘至貪染無垢。六卷云。依於毘盧遮那背後月輪。說此嗢陀南曰。我是佛所有。清淨法金剛。所以示貪染。令彼得清淨。釋曰。此次說嘆亦爲二。初明住月輪如前。次說偈中初句如前。第二句正明智印體。法金剛者。謂法金剛女眞言加女聲故。言我淨者正自奇嘆。此法本來清淨在煩惱中不被染汚。猶如蓮花在於泥中。故云我淨。我卽尊之自稱也。又我者所謂普賢菩薩一切我故。如來藏自性清淨心。淨諸離垢。今證此心故云我淨。後二句明智印功能。於中初句明所由。擧本來淨以爲離垢淨之所由。第四句是明離垢淨。謂一切衆生生死貪染當體。本來清淨故。今以金剛法加持。令得離垢淨入蓮花智。故云令貪染無垢。良惟普賢自性清淨爲宗。觀音證得爲其三昧。證得卽離垢淨故。釋經云。得自性清淨如來者。是觀自在王之異名（文）。疏約貪欲卽菩提義解。讀者簡之。
　　爾時世尊不空成就如來。六卷云。爾時不空成就如來。釋曰。從此已下第四明如來部中。第四一切如來三摩地。羯磨波羅蜜一切如來作佛事業智也。心要云。不空成就如來於內心證得羯磨金剛大精進三摩地智。自受用故。從羯磨金剛大精進三摩地智。流出羯磨光明遍照十方世界。令一切衆生除一切懈怠。成大精進還來收一聚。爲令印一切菩薩自受用三摩耶智故。成羯磨波羅蜜菩薩形持羯磨金剛。於毘盧遮那如來左邊月輪而住也（文）次隨文釋。大分爲三。爲頌曰。諸佛一切印。祕密神變相。攝相而說嘆。初諸佛一切印者。從爾時世尊至祕明末。於中三門。一擧身。二明行。三護念。此卽初也。
　　印毘盧遮那至三摩地。六卷云。爲印世尊毘盧遮那入一切如來智故。入一切波羅蜜三摩地所生金剛加持三摩地已。釋曰。此第二明行也。文分爲二。印毘盧遮那等者。是初明入三昧耶之由。智者謂成所作智也。然四卷云一切如來遍智契。是顯羯磨通三義。故云遍智也。入一切波羅蜜等者。二明佛入三昧耶。言一切波羅蜜者。卽羯磨波羅蜜。羯磨通上三故云一切波羅蜜。一切者羯磨之別稱。四卷經第三（五丁）云。蓮花座上畫羯磨跋折羅（形如十字。皆有鋒叉）此名一切金剛印（文）又所謂遍智契卽是也。疏云。滿諸佛世界起作多事業故云一切。此解難依矣。
　　一切三昧至磨嚩日離。六卷云。從其心出一切三摩地名己身印。說陀羅尼曰。羯磨嚩日哩。釋曰。此第三護念也。文分爲二。初明三昧耶從自心出也。一切三昧耶者。是祕明之號也。一切者如上辨之。故宋譯云此名一切如來羯磨三昧卽自印。依此經文一切者。明是羯磨之別稱也。次說祕明句義云。●●●●（羯磨金剛女）●（種子）本體是羯磨。所謂成事智。加女聲故云金剛女也。
　　從一切如至持金剛。六卷云。說此陀羅尼時從一切如來心現一切羯磨光明。於羯磨光明卽彼婆伽梵執金剛。釋曰。從此已下至如來智。此第二頌祕密神變相。文分爲二。初依因。後顯實。初依因中改文云羯磨。餘皆如前。
　　爲一切世至如來智。六卷云。爲一切世界微塵等如來身印一切如來智已。釋曰。此卽顯實印成也。羯磨通三故云遍印。餘皆如前。
　　復聚爲一至金剛形。六卷云。復同一體性滿一切世界量。面向四方爲羯磨金剛身。釋曰。從此已下至偈末。是第三頌攝相而說嘆。文分爲二。初攝相。後奇嘆。此卽初也。面向一切處者。一切處卽四方也。宋譯云隨向方面。皆是明羯磨相。羯磨形相四股四出故。第十一疏釋成就壇中云。於曼荼羅最中置十字羯磨金剛座。令正四方（正當四方面作之也）又羯磨種子●字。釋經云四出生字。卽羯磨義也。疏云。遍滿一切世界奉事諸佛故。云面向一切處（云云）下供養菩薩等亦遍滿一切世界。豈但羯磨耶。此釋不可依矣。
　　依世尊毘至界善作業。六卷云。依毘盧遮那左邊月輪。說此嗢陀南曰。我爲多種。羯磨金剛。若獨惟一。滿佛世界。能善羯磨。無比事業。釋曰。此卽說嘆亦爲二。初明住月輪如前。次正說偈。第一句可知。第二句正明智印體。多業金剛者謂羯磨金剛女。爲佛事生事一切事業故云多業。後二句明智印功能。疏云。從於一智起無量用滿佛世界。奉事諸佛利樂群品故云由成一切（云云）今助一解云。羯磨本體●字一實諦。卽無分別智。具衆點故通上三智。故云成一切。卽是生佛二事一切事業智之作用也。佛界善作業者。宋譯云於有情界善作業。應知梵文含已成當成二種佛。故此云佛界。彼云有情。各據一義。所謂佛事生事二種事業。卽此之謂也。
　　一切如來智至大波羅蜜。釋曰。此第二總結。亦爲二。初結別名。初四句如次金寶法業四波羅蜜。一切如來智者東方金剛智。其體五股。故云一切如來智三昧耶。餘皆可知。如是等下次結部類也。
　　爾時世尊毘盧遮那。六卷云。爾時毘盧遮那世尊。釋曰。從此以下第三明內外四供養。大分爲二。初明毘盧遮那佛化出金剛天女。外供養四方如來門。二明四方如來各化一金剛女。供養毘盧遮那世尊門。就初門中亦分爲二。初明外四供後總結也。就初亦四。初嬉戲供養智。二寶鬘供養智。三歌詠供養智。四舞儀供養智。此卽初也。心要云。堅固之體若虛空無能爼壞。爲煙塵雲霧能翳空界。日月之光猶爲障礙。一切衆生本來自性清淨。爲客塵煩惱能所二相。纒染其心不得自在。今此妄想所有本體自空。了諸法不生空有無礙。於是毘盧遮那佛卽住菩提心觀。徹照圓明流出適悅莊嚴種種供養。此乃金剛喜戲菩薩大菩提心之妙用也。今隨文釋。大分有三。爲頌曰。諸佛適悅心。祕密神變相。攝相而說嘆。諸佛適悅心者。從爾時世尊至祕明末。於中三門。一擧報。二明行。三護念。此初擧報也。
　　復入一切至三摩地。六卷云。復入一切如來愛樂供養三摩地。所生金剛三摩地已釋曰。此第二明行也。初明佛入三摩耶。毘盧遮那如來先入十六大菩薩及四波三摩地。今復重入一切如來嬉戲供養菩薩三摩地。故云復入。後後復入准此可知。諸佛境界經云。復次瑜伽行者從此北方金剛拳菩薩觀門起。入東北角金剛嬉戲菩薩觀門（云云）問。何故此經次十六尊說四波羅蜜耶。答。四波屬四佛。又爲毘盧遮那四親近故於此說之。或可上明慧十六尊。此說定十六尊。故於此說也。適悅供養三昧耶者。是菩提心供養也。毘盧遮那如來爲供東方阿閦尊故所現。阿閦尊主一切如來菩提心故。以嬉戲菩提心而爲供養。卽是表滋茂菩提心義也。三昧耶會眞言●●●●（大適悅也）●●者普賢大我菩提心體。故藏品普賢眞言●●●●句。●是智義。所謂大知見明燈實惠也。●是如如三昧如智證如。猶如男女交會生大適悅。故稱初地名歡喜地。卽是嬉戲金剛女。初發淨菩提心三昧也。故云適悅三昧耶。理趣釋空庫章云。所謂發菩提心則於諸如來廣大供養者。此是金剛嬉戲菩薩三摩地菩提心義。一切如來以菩提心爲成佛增上緣。於菩提心法愛樂與智波羅蜜自娛故（文）解云。法愛樂謂眞如。智波謂實智。如智會如生大悅樂。所謂現法樂住。此處唯獨自明了。餘人不所不見故云自娛。聖位云。由金剛嬉戲菩薩加持故。於受用法圓滿快樂得受用智自在（文）以自適悅標幟外現。奉事諸佛與大供養故。云供養也。遍滿法界上供諸佛下利衆生。持本智印入一切如來智。故云三昧耶。所生名等者。此三摩地遍入無盡佛界。亦能入無餘生界。顯發智用自在無礙故云所生也。流出金剛嬉戲供養諸佛。護念衆生故云三摩地。是此三摩地本性堅固。亦令他牢固故云金剛。
　　一切如來至日囉邏西。六卷云。從其心出一切如來眷屬摩訶陀羅尼天女。說陀羅尼曰。跋折囉邏細曳。釋曰。此第三護念也。文分爲二。初明天女從自心出。此大天女是毘盧遮那之所化出故。云一切如來族。族謂部族。要目云。佛部毘盧遮那以爲部主（文）表承事義故云天女。非是常途生天。化出清淨天故云大。大梵云摩訶具大多勝三義。供養資具遍周法界無外故云大。其數無量以喩雲海故云多。超勝一切人天供養故云勝。以此義故總云大天女。卽是祕明號也。六卷云摩訶陀羅尼天女。四卷云持明天女。宋譯云大明妃（文）持明及明是陀羅尼翻名。是女聲故云明妃。次祕明句義云。●●●●（金剛嬉也。定故加女聲。下皆准知）●（種子）字彙云。嬉虛宜切。音希。戲也。遊也。又篇海類篇曰。虛里切。樂也。●謂無相惠也。疏第十二釋●字云。入覽字門故離一切諸相。卽見如來卽是平等大悲眞實之智（云云）●者●蓮花義（見義釋第七）帶三昧故卽蓮花三昧也。第十二云。此心之處卽是凡夫肉心最在於中。是汗栗馱心。將學觀者亦於是處思蓮花之形。所以者何。一切衆生此心卽是蓮花三昧之因。以未能令開敷故爲諸煩惱等。之所纒繞。所以不能自了其心如實之相也。是故先當觀此心處作八葉蓮花。觀令開敷諸蕊具足（文）蓮花三昧者。所謂干栗太自性清淨心（常途所謂眞如也）●字實智證得●字自性清淨心。云心自證心卽是初地淨菩提心也。第三劫疏云。以心實相智（●字）覺心之實相（●字）境智皆般若波羅蜜卽此義也。又第十一（二十四）釋令得見法安樂住發歡喜心文云。或令見法住安樂行發歡喜心也（卽法喜初地也）應知實智會如心自證心。卽現法樂住。謂之適悅嬉戲三昧也。
　　從一切如至持金剛。六卷云。說此陀羅尼時從一切如來心。出現金剛印於金剛印峯卽彼薄伽梵執金剛。釋曰。從此至如來身。第二頌祕密神變相也。文分爲二。初依因。後顯實。此卽依因也。於中先明佛心所現之相。後正明依因。如前可知。金剛印者。謂菩提心印。供養阿閦佛金剛堅固菩提心故云出金剛印。卽此尊三形也。四供養中皆云印。印梵云●●。以毘盧遮那遍法界菩提心印。印阿閦大圓智故云金剛印。又●●具海義。以遍法界心印。上供諸佛下利衆生。無有邊際故云印。印卽雲海周遍義也。境界經云。我是金剛嬉戲。我今能與十方世界諸菩薩衆生喜樂（文）從彼金剛印門者。宋譯同今。六卷云於金剛印峰。四卷云於其金剛印岑。門及與峰梵語同不。今未能審。
　　爲一切世界微塵等如來身。六卷云。爲一切世界微塵等如來身已。釋曰。此次顯實也。謂前從祕明出生三形。於彼金剛印門薄伽梵執金剛起祕密神變故。次現微塵等如來身。卽是不可思議神變也。良惟由實智妙相無有邊際。法界身輪等世界塵。豈只如來爾。衆生亦復然。若如是觀佛名爲正觀也。
　　復聚爲一至金剛薩埵女。六卷云。復同一體性爲金剛嬉摩訶羅尼天。其身色相如金剛薩埵殊妙形貌相好威儀。以一切嚴具而爲莊飾。一切如來部所攝。是爲金剛薩埵女。釋曰。從此已下至偈末。是第三頌攝相而說嘆。文分爲二。初攝相。後說歎。此卽初也。文亦爲三。初明攝身。謂由如來神力及法界力故。聚無量身以爲一身。何以爾者。一切如來如也。一切衆生亦如也。至彌勒亦如也。是以聚微塵數生佛身。爲一嬉戲天女身也。如金剛薩埵下二明身相。此尊持菩提心德故。與薩埵形不異。故云如金剛薩埵。身性者性體也。體謂體相也。故宋譯云。如金剛薩埵身相無異（文）身相是總。種種形色下別也。種種形色卽三十二相八十隨好。故六卷云殊妙形貌相好威儀（文）威儀者。左手作金剛慢印。右執金剛鈴。卽是薩埵威儀也。一切莊嚴者。謂所餘一切萬德莊嚴也。攝一切下三明攝族。豈但一金剛嬉戲天女。有無量無邊微塵數量薩埵天女。皆悉攝爲一身相。謂之攝相也。
　　依世尊不至能轉諸供養。六卷云。卽依阿閦鞞世尊左邊月輪。說此嗢陀南曰。我於諸供養。無比中爲最。所欲供養者。隨事皆能成。釋曰。從此至偈末。此次說嘆。亦爲二。初明住月輪可知。後正說偈。亦有二。初二明奇嘆。奇無比者先自嘆也。梵音●●●此云無比（見明鏡偈）東南二尊各具超勝義故。嘆云無比。菩提心者。衆行導首萬德根本故云無比。諸佛中供養者。中是第七轉聲。於諸佛供養中最上故云中。故宋譯云諸佛上妙之供養。六卷云。我於諸供養無比中爲最。次二句明智印體。貪染供養者。正是薩埵三昧。卽●●義也。●無相智也。●大悲也。悲智合會云大貪染三昧。釋經云。以自金剛（三世尊智也）與彼蓮花（觀音悲也）二體和合成爲定惠。是故瑜伽廣品中。密意說二根交會五塵成大佛事。以此三摩地奉獻一切如來。亦能從妄心所起雜染速滅。疾證本性清淨法門（文）成大佛事謂現法樂住也。第十一（二十四）云。五欲者謂四無量及菩提心。一切聖人以此現法而自娛樂。供養如來卽是眞法供養法身佛也（文）。應知以嬉戲適悅現法樂而爲供養。是云貪染供養。由者第五轉所因聲。卽次句所因也。能轉諸供養者。轉謂轉起。梵云●●●●。亦隨意義。隨生義。謂隨意轉起廣大供養故。云能轉等如是自在轉者何也。謂由菩提心大貪三昧故。故上句云由也。
　　爾時世尊毘盧遮那。六卷同此。釋曰。此第二毘盧遮那化出金剛天外供四方如來門中。第二一切如來寶鬘灌頂供養一切如來覺分智也。心要云。由具嬉戲供養。毘盧遮那於內心流出金剛寶鬘。嚴飾其體卽集衆寶用爲莊嚴。寶聚光明福德圓滿五種施願而能滿之。於南方寶生如來曼荼羅左邊月輪而住也。次隨文釋。文分爲三。爲頌曰。諸佛大覺分。祕密神變相。攝相而說歎。初諸佛大覺分者從爾時世尊至祕明末。於中亦三門不同。一擧報。二明行。三護念。此初擧報也。
　　復入一切至三摩地。六卷云。復入一切如來寶鬘灌頂三摩地。出生金剛三摩地已。釋曰。此第二明行也。初明佛入三昧耶。寶鬘者。以金剛寶爲鬘以莊其體。卽表寶部萬德莊嚴義。其實三十七菩提分法。故聖位云分法三摩地。前適悅心菩提心體。此卽菩提心眷屬。眷屬卽莊嚴義。疏第十七（八丁）云。菩提心卽是如來正因（謂心王也）法謂心法。卽是一切地波羅蜜自在力等。以要言之。一切功德法皆是佛之眷屬。亦是菩提心之眷屬。如華臺之有葉蕊也。守護第一云。願令我等速得圓滿大菩提道。及於無量菩提眷屬如來十力四無所畏四無礙。十八不共四攝三昧解脫總持六通諸度福德智慧。如是一切諸功德海願。令我等皆得滿足（文）以此等功德法。莊嚴無相菩提心成萬德開敷。是云南方寶鬘三昧。應寶生尊以福德莊嚴爲其三昧。故佛以寶鬘爲供養也。以此功德寶鬘。灌諸佛頂及衆生頂。故云灌頂。卽是所謂灌頂施也。三昧耶如前。今佛先入此三昧故。云復入一切等。所生等者皆如前。從三昧耶發無緣慈普護一切。令本具覺分得堅牢故云金剛三摩地。
　　一切如來至日囉摩犁。六卷云。從其心出一切如來部摩訶陀羅尼天女。說陀羅尼曰。跋折羅摩齡。釋曰。此第三護念也。文分爲二。初明天女從自心出。皆如前。疏云。別本稱摩訶陀羅尼天女者。或云此天女持祕明故云陀羅尼。若爾者初後天女亦持祕明。應稱陀羅尼天女。今謂此尊智印似持明相。故云陀羅尼天女（文）此釋難依。於前東方亦云陀羅尼天女。非唯此章。若如言者何故東方亦云陀羅尼耶。今按東方菩提心體卽●字門也。南方菩提心眷屬所謂百字輪。字輪卽陀羅尼鬘也。第二十卷（二十一）云。然初觀時帶於有相。若觀種子一字。其圓明初卽小作。若具觀句等。卽大作圓明。狀如連環。又云如環珠鬘。應知寶鬘卽是陀羅尼鬘也。百字輪者。卽是三十二相八十隨好（具如第十九卷疏釋）故聖位云。獲得三十二相八十種隨形好身（文）又百字輪卽十力無畏等功德門故。故知金剛寶鬘卽是陀羅尼鬘。故於東南二天立此稱也。次祕明句義云。●●●●（金剛鬘）●●（種字）金剛鬘者。所謂華鬘是莊嚴具。故聖位云華鬘以爲莊嚴。疏第七云。採集以爲鬘者。謂錯雜莊嚴。或綴或結。以行人慇淨淳厚心故。則令諸尊歡喜護念也（文）惠琳音云。梵音摩羅此譯云鬘者。案西國結鬘師多用蘇摩那花。行列結之以爲條貫。無簡男女貴賤皆此莊嚴。或首或身以飾好。則諸經中有華鬘巿天鬘寶鬘等同其事也。字體從髟。音所銜反。邊聲。邊彌然反。經文作𩬞非體也（文）今按。鬘恐是梵音轉聲。以●爲空點轉呼云鬘。此例甚多矣。●●者●字如意珠種子（見疏第四卷）卽金剛寶體也。又●●●亦●字爲體。卽無盡莊嚴體也。●是相義。無相之相莊嚴法身。卽是三十七菩提分。謂之金剛寶鬘也。
　　從一切如來至持金剛。六卷云。說此陀羅尼時從一切如來心。出現摩訶寶印。於彼寶印卽彼薄伽梵執金剛。釋曰。從此已下至如來身。是第二頌祕密神變相。文分爲二。初依因。二顯實。此初依因也。先示如來心所現之相。大寶印者。卽尊三形。謂從祕明出生三形。由此三形爲神變相。如來心及執金剛是依因也。
　　爲一切世界微塵等如來身。六卷云。爲一切世界微塵等如來身。釋曰。此顯實也。如前可知。
　　復聚爲一至大天女。六卷云。復同一體性爲金剛鬘摩訶天女。釋曰。從此至偈末。是第三頌攝相而說歎。文分爲二。初攝相。後說歎。此卽初也。
　　依世尊寶至教勅受供養。六卷云。依寶生如來左邊月輪。說此嗢陀南曰。我爲寶供養無比中爲最。能供養法王。廣利於群生。釋曰。此卽說嘆。亦爲二。初明住月輪如前。次說偈奇嘆。第一句正是奇嘆。此菩提心眷屬功德莊嚴法門。故云無比。謂以無比分覺法而莊嚴也。第二句明智印體。寶卽菩提分法。以此爲供養故云寶供養。寶生尊者灌頂法王三界主故。嘆云於三界王勝。宋譯云而彼三界最勝王。六卷云能供養法王。所謂灌頂法王也。教勅受供養者。宋譯云受教令故作供養。若依此經今經回文未盡。當云受教勅供養。言受毘盧遮那教勅。而供養寶生尊也。疏云。舊經云我是無寶者。意謂此寶供養是住本不生際無有性實。無性實故一切供養無不圓備。譬如虛空無性實故爲一切依。故云我是無寶名寶供養也（云云）今按。和刻經作我是無比名寶供養。此本爲正。
　　爾時世尊毘盧遮那。六卷同今。釋曰。從此已下是第三明外供養四方如來門中。第三一切如來歌詠供養菩薩三摩地。一切如來偈頌三摩地智也。心要云。寶鬘供養已。卽毘盧遮那於內心流出大悲方便。住三摩地心發歌讃諷詠而興供養已。獲得六十四種梵音。住說法無礙。其音清雅令衆樂聞。簫琴箜篌而能供養。此卽音聲爲佛事。法利言說本體自空。眞如凝然法界清淨。此乃金剛歌菩薩供養語智。於觀自在王如來曼荼羅左邊月輪而住也。次釋經文。大分有三。爲頌曰。諸佛妙法音。祕密神變相。攝相而說嘆。諸佛妙法音者。從爾時世尊至祕明末。於中亦三。一擧報。二明行。三護念。此卽初也。
　　復入一切至三摩地。六卷云。復入一切如來歌詠三摩地所生金剛三摩已。釋曰。此第二明行也。此毘盧遮那如來。爲供養西方智慧門法部主故。從內心發歌讃諷詠妙法音故。先遊三昧故云復入。歌詠卽是祕明號也。若入此定不離世間戲論語聲。卽得入毘盧遮那音聲惠法門也。所生者明所生加持名。妙音三昧入生死海。拔濟衆生令得堅牢。無能壞者故云金剛三摩地。
　　一切如來至日囉霓（愚以反）啼。六卷云。從其心出一切如來部摩訶天女。說陀羅尼曰。跋折羅祗帝。釋曰。此第三護念也。文分爲二。初明如來族天女從自心出。如來族等具如前釋。次祕明句義云。●●●●（金剛歌）●（種子）解云。本體●●卽般若明呪。卽是歌尊妙音說法體也。加長伊點。是自在義（見理趣釋●字釋中）謂於說法得自在故。嘆云妙法音。涅槃經云。伊（長）佛法微妙甚深難得。如自在天梵天法名自在。乃至能自在宣說。又自在說法（云云）理趣釋云。受持妙典則爲於諸如來廣大供養者。此是金剛歌菩薩三摩地。由此三摩地於佛集會中。能問答一切大乘甚深般若波羅蜜也（文）夫西方尊得耳根圓通。住聲解脫常以妙音說甚深般若。隨應化度一切衆生。卽是祕明義也。
　　從一切如來至持金剛。六卷云。說此陀羅尼時從如來心出一切如來法印。於其法印卽彼薄伽梵執金剛。釋曰。從此已下至如來身。此第二頌祕密神變相。文分爲二。初依因。後顯實。此卽依因也。如前可知。法印者謂所現法。是西方法部三昧故云法印。法謂勝義法。卽般若波羅蜜。具如前法尊下辨之。
　　爲一切世至如來身。六卷同此。釋曰。次顯實如前。
　　復聚爲一至大天女。六卷云。復同一體性爲金剛歌詠摩訶天女。釋曰。從此以下至偈末。第三頌攝相而說歎。文分爲二。初攝相。後說歎。此卽初也
　　依世尊觀至法如響喩。六卷云。依觀自在如來左邊月輪。說此嗢陀南曰。我是歌詠者。一切見所生。如彼空中響。供養皆令喜。釋曰。此卽說嘆。亦爲二。初明住月輪可知。次說偈奇歎。第一句正嘆智身可知。第二句明供相。諸見者者總指諸佛。諸佛明見法故。法華云。我是一切知者一切見者。別指無量壽尊。無量壽尊稱智惠身。卽是見者。所謂見法得現法樂故云見者。第二十卷云。次華開敷云阿彌陀何也。此是受用佛。卽是成大果實受用其果。無量不思義現法之樂故得名也。又如前嬉尊下引第一疏。見法卽是現法樂住也。六卷云。我是歌詠者。一切見所生。此指能生毘盧遮那云一切見。歌尊是毘盧遮那所化出故云所生。其意大異。後二句明歌供理趣。於中第三句叙其所由。宋譯云由彼適悅供養故。若依此經當云喜供故。恐是回文未盡。喜卽適悅故四卷云歡喜。卽是現法樂妙歡喜稱此云法。以此法供養故云供喜也。諸法如響應者。正明其理趣也。先辨文語。智度第六云。若深山峽谷中。若絕澗中若空大舍中。若語聲若打聲。從聲有聲名爲響（文）。
　　解云。從聲有聲卽應義。響卽應故云響應。次釋其義。歌者其體般若。般若詮諸法無自性義。故擧喩云如響應。心要法菩薩章云。筏喩之勝義。又云諸法如筏喩。又大日疏釋響喩畢云。眞言行者若於瑜伽中。聞種種八風違順之音。或諸聖者以無量法音現前教授。或由舌根淨故能以一音遍滿世界。遇此諸境界時。亦當以響喩觀察此。但從三密衆緣而有是事。非生非滅。非有非無。是故於中不應妄生戲論。爾時自入音聲慧法門也（文）。音聲惠法門者。卽是觀世音耳根圓通。亦卽所謂行深般若五蘊皆空義也。又稱此云第三劫菩薩深修觀察十喩也。蓮心軌明捺鈴偈云。心入聲解脫（卽耳根圓通也）觀照般若理。應知觀照般若理故。卽知諸法本不生都無自性。猶如響應。卽是般若理趣甚深妙理。卽是此尊妙供養也。
　　爾時世尊毘盧遮那。六卷亦同。釋曰。從此已下第四明外供養四方如來門中。第四一切如來供養一切如來無上供養羯磨智也。心要云。雖具歌讃而未獲神通。卽毘盧遮那於內心中。流出如來事業及衆生事業。作善巧智及自受用智種種供養。結金剛舞印廣大儀軌現大神通。妙舞莊嚴以爲佛事。微塵佛刹供養恒沙。於三昧門出入無礙。此乃金剛舞菩薩妙用也。今隨文釋。大分有三。爲頌曰。諸佛舞廣大。祕密神變相。攝相而說嘆。初諸佛舞廣大者。從爾時世尊至祕明末。於中三門。一擧報。二明行。三護念。此初擧報也。
　　復入一切至三摩地。六卷云。復入一切如來舞供養三摩地所生金剛三摩地已。釋曰。此第二明行也。先明佛入三昧耶。一切菩薩神通遊戲。上供諸佛下利衆生。自在智印名此爲舞。北方是業平等三昧故以舞爲供養也。第十一（三十一）云。佛又告金剛手。諸如來有意生名業作戲行舞者。從佛心業而生作種種戲行。現種種戲舞類之相。卽普現色身隨類作六道之形等也。舞謂種種神變幻作之事。隨事示現。其類衆多不可備言也。又云。舞是戲也。復普現色身隨類曲成作種種應。此非眞實。但如幻耳。是故名爲如來之舞。猶如舞者能悅可衆人之心。雖種種意解不同皆令心悅。佛亦如是（文）尊三昧耶會眞言薩嚩布誓。句義云一切供養。應知舞卽供養之總稱。羯磨通三故總卽別名也。又●●云水生者。蓮花之異名也。供養之總也。又具般若義。般若是最上供養也。故第十五（十三）云。如般若經所說。若欲以一花普供一切諸佛者。當修是般若波羅蜜。具如彼記辨。
　　一切如來至帝曳。六卷云。從其心出一切如來大天女。說陀羅尼曰。跋折羅涅哩帝曳（二合）釋曰。此卽第三護念也。文分爲二。初明如來族天女從自心出。次明祕明句義云。●●●●（金剛舞）●●（種子）解云。涅槃經云。陀名大施。所謂大乘（文）●與神通字●合故遍滿法界。說大乘法施諸衆生。謂之神通。所謂舞也。第七卷云。如來大施者。所謂大曼荼羅（文）祕密宗稱曼荼羅。云微妙大乘。現曼荼羅身遍滿法界。卽是自在神通。神通卽如來舞也（見如上引第十一疏）祕經種子●●卽神通遊戲義。疏第一云。梵云微吃哩抳多。是踴躍義遊戲義神變義。乃至如是遊戲卽是菩薩自在神通（云云）。
　　從一切至持金剛。六卷云。說此陀羅尼時從一切如來心。出種種廣大儀式舞供養。於舞供養儀式卽彼薄伽梵執金剛。釋曰。從此已下至如來身。是第二頌祕密神變相。文分爲二。初依因。二顯實。此初依因也。先明佛心所現之相也。舞廣大儀者。是虛空庫菩薩異名。供養總稱。故理趣釋云。時薄伽梵種種供養藏廣大儀式如來者。是虛空庫菩薩之異名（文）舞是供養總名故。別擧此稱號也。
　　爲一切世界微塵等如來身。六卷同此。釋曰。此顯實也。如前可知。
　　復聚爲一至大天女。六卷云。復同一體性爲金剛舞大天女。釋曰。從此至偈末。是第三頌攝相而說嘆。文分爲二。初攝相。後說歎。此卽攝相也。
　　依世尊不空至安立佛供養。六卷云。依不空成就王如來左邊月輪。說此嗢陀南曰。我爲舞供養。從大利益生。以金剛舞儀。能成佛供養。釋曰。此卽說嘆爲二。初明住月輪可知。後說偈奇嘆。亦爲二。初二句嘆智印體。廣供養者具應云廣大供養。卽此此尊之異稱。故宋譯云大哉廣大我供養。第二句明廣大供相。舞是供養總故云作諸供養故。宋譯云廣作一切供養事。按故梵云迦羅儜多（見第九卷三昧耶偈）故及與事梵語體同。漢語亦通故連綿云事故。兩經其義不異也。又六卷云從大利益生。四卷云能作利益遍世間。疏第九釋第十一賛●●（利也）●●●（饒益也）句云。次云吃[口*履]耶。此翻爲利。迦囉儜翻爲饒益。本名各異傳度者無以別之（云云）此等翻名梵語體一。其實皆是●●●大悲義也。第三句明供養業以爲所由。舞是供養總稱故。由金剛舞儀。安立一切供養故。云安立佛供養。宋譯云。以金剛舞法用故安立諸佛妙供養。疏云。言舞儀者舞卽表顯如來遊戲神通。淨佛國土成就衆生也。儀是儀式。起如來事業及衆生事業。作善巧智及自受用智等是爲儀式。由此儀式建立無邊廣大供養故。云金剛舞安立佛供養。
　　一切如來至祕密供養。釋曰。此第二總結。亦分爲二。初結別名。有四箇句。四句皆以一切如來爲其句頭。意明皆是毘盧遮那如來化出也。於中第一及第四云無上。第一是菩提心供養故云無上。第四供養總故嘆云無上。或可初後爲言。中間自顯也。如是一切下次結部類。對次外供受教令供云祕密。祕密卽內供也。疏云別本中題此四供養。云毘盧遮那外供養四方如來。心要中明此四供養。云已上四菩薩內供養者。毘盧遮那之所化出故名爲內供。由供養外四佛故亦名爲外供。二文各據一義。
　　爾時世尊不動如來。六卷云。爾時阿閦鞞世尊。釋曰。從此已下第二四方如來。各化一金剛女供養毘盧遮那如來門。於中爲二。初明四供。後明總結。初中爲四。一一切如來香供養。二一切如來花供養。三一切如來燈供養。四一切如來塗香供養。此卽初也。心要云。阿閦如來於內心中流出焚香菩薩。供養毘盧遮那如來。其香雲海遍周法界。見聞覺知者能生適悅。能遍入諸佛體中悅樂歡喜。此乃金剛焚香菩薩作大佛事供養也。次隨文釋。亦分爲三。爲頌曰。諸佛能悅澤。祕密神變相。攝相而說嘆。初諸佛能悅澤者。從爾時不動至祕明末。於中三門不同。一擧身。二明行。三護念。此初擧身也。已下四佛主各各三昧故不云婆伽梵。但云不動如來等。是以無顯體義。故六卷云。復爲隨別供養毘盧遮那如來故（云云）已云隨別。應知無顯體義也。
　　奉答毘盧至三摩地。六卷云。復爲隨別供養毘盧遮那如來故。入一切如來能爲滋潔三摩地所生金剛三摩地已。釋曰。此第二明行也。文分爲二。初明入三昧之由。故置故字。故者卽第五轉聲也。前毘盧遮那如來化出金剛天女。外供養四方如來。四佛不可不答恩顧。是故彼四佛各化一金剛女。供養毘盧遮那世尊。今此一段是東方不動尊奉答之文。故云奉答毘盧遮那佛等。疏云。此義相似天台釋應供云供應應供之義（云云）此解難依。此是酬答應答之答。與阿羅漢義。梵語有異。義亦不同。千文酬云鉢羅（二合）底布（引）惹（引）應云鉢羅（二合）底庚多羅。應思之。能悅澤三昧耶者。此卽祕明之號也。悅爲悅樂。澤卽滋澤。故四卷云能以滋茂三昧耶。宋譯云大笑三昧耶。笑卽悅樂。喜菩薩眞言●●悅樂義。●字悅樂義可見。又●●水生義（見吉慶第一賛）●是水義。水滋澤爲義。故知●●卽悅澤義也。其香雲海周遍法界熏發衆生。能生適悅。入諸佛體中。悅樂歡喜。故云能適悅三昧耶。三昧耶者是等持義如前。所生者明所生加持名。皆准前知。疏引大日疏三昧耶四義釋（云云）雖不無此義各各有意趣。此中但當依訣釋矣。
　　一切如來至日囉杜閉。六卷云。從其心出一切如來香綵女。說陀羅尼曰。跋折羅度鞞。釋曰。此第三護念也。文分爲二。初明三昧耶從自心出。言婢使者。婢梵云●●（千文）宋譯云誐尼迦大明妃。兩經云主香綵女。誐尼迦恐主香梵名。●●香也。是奉持無動尊主焚香供養故。云主香綵女。實是如來智用表三昧義。故眞言加女聲也。是從佛智心出故云從自心出。次祕明句義云。●●●●（金剛焚金）●（種子）禮懺云。一切如來眞如熏金剛焚香（文）●是法界三昧。法界卽眞如異名也。●是熏義。●●●云遍入。遍入卽熏入也。又●字是燒香體。第四卷香水眞言釋。等至法界之香（文）是此眞如法界香遍一切處。熏發衆生令菩提心發動。是云眞如熏。又●字亦是遍入義。三昧耶會鈴眞言●鈴卽遍入義也。又遍入卽歡喜悅樂義。故鈴亦具歡喜義。前引心要云遍入諸物體中悅樂歡喜。謂阿閦尊大圓鏡智與淨阿賴耶眞如相應。得菩提心大悅樂故。以此供養毘盧遮那。故云能遍入體中等。皆是祕明義也。
　　從一切如至持金剛。六卷云。說陀羅尼時從一切如來心卽彼婆伽梵執金剛。釋曰。從此已下至如來身。是第二頌祕密神變相。文分爲三。初依因。次普遍。後顯實。此卽依因也。一切諸佛示現神變必有依因。謂從如來智入普賢心。今此婆伽梵執金剛有此智心故。以爲因。具如前。
　　爲種種儀至剛界出已。六卷云。以爲無量種種莊嚴供養衆香煙雲。遍滿一切金剛界。釋曰。此次普遍也。種種儀者。儀謂儀式。宋譯及兩本並無儀字。上句明能遍香體。舒遍不正明普遍義。金剛者是對次一切虛空界等。金剛界者謂本性菩提心。亦卽諸佛果心。香表菩提心遍滿義。阿閦尊主菩提心故以香供養。顯發菩提心故云舒遍一切金剛界。華嚴五十七（離世間品）云。卍字相金剛堅固勝藏莊嚴心。大疏云。有十心（經說十種心名）卽五藏之一最爲勝故。五藏之主故。卽此地能成諸善無功用心。前初地中明心。梵云質多。卽慮知心。對身口故。今此梵云纈唎陀耶。此云肉團心。對餘藏故。又第二十七（十向品）云。願一切衆生得卍相莊嚴金剛界心。大疏釋云。外標卍相表萬德吉祥。內智契如名金剛界。界者性也。由契性故堅如金剛不可損壞。由成智故利如金剛壞難壞惑。故十地受職分內名金剛莊嚴臆德相（云云）又大日疏第八云。經云。中央示法界不可思議色者。卽是此㘕字作純白色。所謂不思議法界標幟也。復次深祕釋者。方壇卽是大因陀羅心王金剛界（文）應知金剛界是菩提心體。通因果。因名自性清淨心。果稱一切智智。故今云一切金剛界。謂此香周遍因界熏發本具菩提心。遍滿果界能入體中悅樂歡喜。故云舒遍一切等。入十七尊義述曰。金剛香菩薩以香清淨智。發金剛界自然名稱之香。入一切心以爲止留之事故（文）是能遍香名金剛界。能所雖異其實並菩提心。故能遍香亦稱金剛界也。
　　從彼燒香至如來身雲。六卷云。又從香雲海中出一切世界微塵等如來身。釋曰。此第三顯實也。香雲是依。佛身卽正。依者金剛界自然之香。正者金剛界自然之身。論依則是依。論正則是正。依正不二同一體性。爲利群生故。於一金剛界示差別相。是云顯實。卽是實相神用實智妙相也。
　　復聚一至天女身。六卷云。復同一體性爲金剛燒香天女身。釋曰。從此已下是第三頌攝相而說嘆。文分爲二。初攝相。後說嘆。此卽攝相也。如來加持力及法界力故。攝塵數佛身聚爲一體香身也。
　　依世尊至疾證菩提。六卷云。依阿閦鞞如來金剛摩尼樓閣左角月輪中。說此嗢陀南曰。我爲大供養。能令普滋澤。入諸衆生身。令速證菩提。釋曰。此卽說嘆爲二。初明住月輪以表住菩提心。一切諸菩薩無不依此住故。然此經及宋譯四尊皆云世尊金剛摩尼樓閣隅左邊月輪而住。世尊者爲指毘盧遮那耶。爲指四佛耶。縱使指四佛。或指毘盧遮那。云左邊月輪者其義難解矣。然兩經焚香尊章。云阿閦鞞如來金剛摩尼峯樓閣左角月輪中。南西北三尊皆云毘盧遮那世尊金剛摩尼樓閣左角邊月輪（文）此經亦不審。何故初一尊云阿閦尊。餘皆云毘盧遮那乎。又聖位經云。金剛焚香住東南角寶樓閣（已下三尊如次西南西北東北）又境界經云。東北角金剛燒香（云云）其餘三尊如次東南西南西北。如是異說更待有智決耳。次說偈奇嘆爲二。初二句總嘆智身。焚香雲海遍至法界以爲其義。法界有二。一謂至諸佛理法界。一至衆生事法界。事理悉遍故云大供養。大名不思議。事理不礙平等遍至卽不思議也。又對前後章。當云奇哉香供養。然云大者東方大圓鏡智。亦對餘智獨得大名。大圓鏡智所謂紇哩娜野心摩訶薩意處。故稱云大。摩訶者本性大我普賢大菩提心。故普賢眞言。云●●●●（此義具如藏品記辨）燒香雲海正是金剛界自然之香。故云大供養也。應知大者摩訶薩意處菩提心體也。遍至理界悅樂諸佛。遍至事界滋澤衆生。故云悅澤。悅澤卽●●義（具如上辨）又滋澤卽悅樂故。理趣釋云。意滋澤清淨句亦云喜悅清淨句。焚香體性所謂眞如。其體清淨離諸戲論。故云具端嚴。端嚴焚云●●（行願賛）含清淨義卽本性清淨也。故燈尊偈亦云端嚴。彼卽西方離垢淨也。由薩埵遍入者。明第四句所由也。薩埵者焚香尊之異名。是東方尊之所化。其體眞如故云薩埵。薩埵所謂摩訶薩意處。是雲香體也。遍入卽熏義。應知薩埵遍入卽是眞如熏。言由薩埵遍入故速令證菩提。是東方菩提心尊所供養故。明其功能云疾證菩提。對次章其異可知。然兩經云。入諸衆生身令速證菩提（文）梵語體同。譯語爲異。其義可見。宋譯云由彼衆生遍入故。卽與今同也。
　　爾時世尊寶生如來。六卷云。爾時寶生如來。釋曰。從此已下第二明四方如來。各化一金剛女供養毘盧遮那門中。第二一切如來金剛花供養菩薩三摩地。一切如來寶莊嚴具供養三摩地智也。心要云。香已供養。寶生如來於內心流出微妙覺花。而奉獻毘盧遮那如來。由金剛寶蓮其花開敷光明厥色鮮美。福德之聚種種莊嚴。能施有情安樂之願。此乃金剛花菩薩之妙用也。次釋經文。大分爲三。爲頌曰。諸佛承旨心。祕密神變相。攝相而說嘆。初諸佛承旨心者。從爾時世尊至祕明末。於中亦三門不同。一擧身。二明行。三護念。爾時寶生如來者此初擧身也。
　　奉答毘盧至三摩地。六卷云。爲外供養世尊毘盧遮那故。入寶莊嚴具供養三摩地所生金剛三摩地已。釋曰。此第二明行也。爲二。初明佛入三昧耶之故。如前可知。入寶莊嚴等正明入三昧耶。卽是祕明之號也。寶謂如來所證大功德寶。所謂平等性智無盡莊嚴金剛覺華。以此莊嚴法界故云莊嚴。以此寶莊嚴奉答謝毘盧遮那故。云供養三昧耶。次明所生加持名。如前可知。
　　一切如來至囉補澁（二合）閉。六卷云。從其心出現一切如來承旨天女。說陀羅尼曰。跋折羅補瑟鞞。釋曰。此第三護念也。文亦爲二。初明三昧耶從自心出。言承旨者謂受佛教旨爲供養。故云承旨。宋譯云一切如來鉢羅帝訶陵大明妃。應是承旨梵名。今未撿得。疏云。此等天女各有三義。一者婢使。二是承旨。三者女使。雖各具三義。譯者從一義偏立名也。初後二大從婢使義。第二從承旨。第三從女使義（云云）今按。宋譯四女梵語各皆不同耳。次祕明句義云。●●●●（金剛花）●（種子）金剛華者。聖位云金剛覺華。覺有二種。一者本覺。二始覺。華卽心蓮花藏。故心要云金剛寶蓮。始本雖異其性堅實。二乘外道世間八風不能動壞。故云金剛。由毘盧遮那鬘供養故。本具覺花開敷莊嚴。故寶生尊亦名福德莊嚴身（卽覺花開敷也）大日宗云花開敷佛。疏第四云。南方觀娑羅樹王華開敷佛。身相金色普放光明。如住離垢三昧之標相。始自菩提心種子長養大悲萬行。今成遍覺萬德開敷故以爲名（文）應知花卽平等性智無盡莊嚴。今以此奉答故云花供。而實毘盧遮那者。衆生本具自性清淨心。一切衆生從本已來。卽是華臺之藏。四種煩惱常自在故。爲彼自覆弊不能覺知。猶如蓮花在於泥中。今從祕明流出覺華光明。供養衆生本具毘盧遮那。破彼迷闇開其心花。若有衆生持此祕明者。雖是凡夫卽同大覺。是卽護念之意也。●字祕經云如如字。卽平等性智本具覺花。上點入證。證得如如心藏開敷。猶如盛敷蓮花。謂之萬德莊嚴花開敷也。又●字是供養眞言故。此章中皆云供養。至文當悉。
　　從一切如至持金剛。六卷云。說此陀羅尼時從一切如來卽彼婆伽梵執金剛。釋曰。從此已下至如來身。是第二頌祕密神變相。文分爲三。初依因。次普遍。後顯實。此初依因也。如前可知。
　　爲一切花供養嚴飾舒遍一切虛空界出已。六卷云。爲一切供養莊嚴花遍虛空。釋曰。此第二普遍也。前依因者是普賢心。無處不遍義。以無處不遍故。以佛神力故爲花供養雲海。舒遍一切虛空界也。是南方三昧故云遍虛空界。對前舒遍一切金剛界等。其異可知。
　　從彼一切至如來身出已。六卷云。復從莊嚴花中出一切世界微塵等如來身已。釋曰。此第三顯實也。彼一切花供養者。卽是無染智所出。萬德莊嚴覺花智印。此經宗有智則有身故。從智出微塵數身也。
　　復聚爲一至天女形。六卷云。復一體性爲金剛承旨花供養天女身。釋曰。是第三頌攝相而說嘆。文分爲二。初攝相。後說嘆。此卽攝相也。
　　依如來金至速疾獲供養。六卷云。依毘盧遮那世尊金剛摩尼峯樓閣左角月輪。說此嗢陀南曰。我是花供養。能爲寶莊嚴。供養諸如來。令速獲菩提。釋曰。此卽說嘆爲二。初明住月輪。如來金剛摩尼者。前後三尊皆云世尊。獨於此章云如來何耶。宋譯及兩本四尊皆云世尊。若准諸本。今經恐是梵本寫誤。次釋偈者。第一句正明智印體。所謂金剛覺花。花是莊嚴義故。次句云能作諸莊嚴。理趣釋云。莊嚴清淨句是菩薩位者。由修春金剛瑜伽三摩地得莊嚴清淨句（文）謂心蓮開敷無量功德。莊嚴圓滿以喩鬚蕊。稱此云萬德莊嚴覺花開敷。以此上献諸佛下施衆生。因果等莊嚴故云能作諸莊嚴。後二句明花供本。從平等性智而起。寶性者卽平等性也。寶種子●。是如如無垢三昧義。卽是平等性智。故聖位云證無染智。無染智卽如如無垢平等性智也。或可。如來謂因位如來。寶性卽佛性。故佛性亦云寶王如來性。一切衆生等具佛性。以此供養四如來令佛性顯現。故云速疾獲供養。然上云速證菩提。次云獲一切佛眼。獨於南方云獲供養者。供養梵云●●。蓮花亦云●●（正翻云水生。水生卽蓮花之異名也）應知供養蓮花梵名是同。是以獲供養卽是獲心蓮開敷。故兩經云令速獲菩提。菩提卽覺花也。聖位云。開敷心花證無染智。

金剛頂大教王經私記第十四。
沙門曇寂撰。

　　爾時世尊觀自在王如來。六卷云。爾時觀自在王如來。釋曰。從此以下第三明四方如來供養毘盧遮那門中。第三一切如來燈光明供養莊嚴菩薩三摩地。一切如來光明遍法界智也。心要云。花已供養未得光明。卽觀自在王如來於內心中流出金剛智證。承事供養毘盧遮那如來。光明照徹獲得眼清淨。內外障色悉咸覩見。於內智證照一切法。本性清淨由若摩尼。百千光明無能映蔽。智慧之日由斯燈焉。此乃金剛燈菩薩智照也。次釋經文亦分爲三。爲頌曰。諸佛女使心。祕密神變相。攝相而說嘆。初諸佛女使心者。從爾時世尊至祕明末。於中三門。一擧身。二明行。三護念。是初擧身可知奉答世尊至三摩地。六卷云。復爲隨外供養世尊毘盧遮那故。入一切如來光明供養三摩地所生金剛三摩地已。釋曰。此第二明行也。亦爲二。初明入三昧耶之由。次入一切下。正明佛入三昧耶。一切如來光明者。卽祕明之號也。謂內證金剛智燈故外放光明。遍照十方世界承事供養一切如來。能破一切衆生無明黑暗。故云光明。宋譯云燈供養三昧。燈表智體。光明卽用也。次明所生加持名。如前可知。
　　一切如來至日囉路計。六卷云。從其心出現一切如來女使者。說陀羅尼曰。跋折羅路雞。釋曰。此第三護念也。亦分爲二。初明三昧耶從自心出。女使者宋譯云訥頂大明妃（文）牟梨曼荼羅經云杜地印。寶樓閣經云使者女印。訥頂恐是杜地之轉聲卽女使者也。次祕明句義云。●●●●（金剛燈）●（種子）●●者本體是光明義。●字上點卽是女聲。普世眞言釋云嚧迦。嚧迦世間也。卽是暗冥之義。所謂無明也。側有阿聲卽本無義也。無暗卽是眞明也。阿嚧迦是明也（文）解云。●●世間者。是觀自在尊所觀之境。達見世間暗冥卽是眞明。名爲深般若。卽是所謂般若燈也。燈梵云●●（見供養會眞言）●●●●譯云燃燈（見金剛般若梵本）今云●●是光明義。然云燈供者。以用從體而說也。又●●翻云光明。寶積第五十四云放光如來是也。燈體卽光明。光明不離體故互相用也。
　　從一切如至持金剛。六卷云。說此陀羅尼時從一切如來心卽彼薄伽梵執金剛。釋曰。從此以下至如來身出已。是第二頌祕密神變相。文分爲三。初依因。次普遍。後顯實。此初依因也。
　　出一切光明界供養嚴飾舒遍盡法界。六卷云。爲一切世界供養莊嚴光明出遍法界。釋曰。此第二普遍也。是西方法部三昧故云盡法界。對前金剛界及虛空界。其異可知。盡法界者。謂法界非一故云盡。疏第三云。經云。爾時毘盧遮那世尊。本昔誓願成就無盡法界度脫無餘衆生界故。一切如來同共集會。漸次證入大悲藏發生三摩地者。以如來本行菩薩道時立如是誓願。我當成就一切諸佛法界。悉皆度脫無餘衆生界。今所願已滿而應度衆不盡。以衆生無盡卽法界亦無盡也。界有三種。所謂法界·心界·衆生界。離法界無別衆生界。衆生界卽是法界。離心界無別法界。法界卽是心界。當知此三種無二無別。爲欲轉釋法界義故。次言無餘衆生界（云云）解云。法界是所證。心界卽能證。衆生界是所度。三界雖異唯是一心。故云三種無別。攝三爲二。謂理及事。法界心界理也。衆生界事也。周遍如是事理法界故。云舒遍盡法界也。
　　從彼一切至如來身出已。六卷云。從彼光明中復出一切世界微塵等如來身已。釋曰。此卽顯實也。光明是智。身卽是色。智爲身故。如來色身猶如金剛界更無有壞。是以此身顯現稱云顯實。應知三輪皆實名實相身。如是妙身不出而出。出而不出。所謂不起滅定而現威儀。今且約衆生故云出已。
　　復聚爲一至明天女身。六卷云。復同一體性爲金剛光明天女身。釋曰。從此已下至偈末。是第三偈攝相而說歎。文分爲二。初攝相。後說嘆。此卽初也。
　　依世尊金至一切佛眼。六卷云。依毘盧遮那金剛摩尼峯樓閣左角邊月輪中。說此嗢陀南曰。我爲光供養。是大清淨燈。具此光明時。疾得諸佛眼。釋曰。此卽說歎爲二。初明住月輪如文。後正說偈奇嘆亦爲二。初二句正嘆智身也。於中第一句先自奇嘆。我廣大者。東方破見惑。南方破修惑。今破根本無明。故聖位云破一切衆生無明住地。勝鬘經云。無明住地其力最大。疏第九明不動降伏中云。大自在天三千世界之主。卽是衆生自心。所謂無始無明住地。於諸惑中而得自在。唯除大菩提心無能伏者（云云）今破最大自在根本無明。故云我廣大。我謂內心大我。所謂般若燈。以此大我滅除三千界主我慢高擧者也。宋譯經第七云。具德金剛手說頌曰。大哉一切正覺尊。微妙金剛我廣大。由廣大性微妙故。普能舒遍於三界（文）應知大我者無量壽尊智慧門。光明遍照內心大我。卽是●●光明般若燈也。第二句正明智印。內心大我顯現。卽是無量壽尊成覺三昧。稱此云燈。燈卽所謂西方智慧身。微妙清淨更無與等。故云端嚴。如上辨之。端嚴梵語含清淨義。故兩本云以爲清淨燈。應知端嚴卽清淨義也。以此妙法上獻諸佛燈燈無盡。下化衆生破無明暗。故云供養。次二句明燈功德。初句明所由。
    具光明者。具有二義。本性具及薰修具。以本性具故遇於如是大燈因緣。如法修行則薰發本性。而得大知見明燈。謂之獲得一切佛眼。一切佛眼者。所謂普眼也。藏品觀音眞言釋云。●●●●●●（一切如來）●●●●（觀也）同彼佛所觀故名諸如來之觀。卽是平等觀也。卽是普眼觀也。又多羅眞言釋云。猶見諸法實相名爲普眼。所謂見於如如之體。從此普眼三昧生也（文）●●●●中含●●明燈義。應知●●卽佛眼也。見諸法實相故能破根本無明。而成大明故云獲一切佛眼。聖位云獲如來清淨五眼（文）五數云一切。故五眼卽一切佛眼也。宋譯云。卽得見彼一切佛（文）佛此云覺。第一疏云。然此宗中佛陀名覺。是開敷義。謂由自然智慧遍覺一切法。如盛敷蓮花無有點汙（云云）應知見佛卽是見心蓮開敷。卽是佛眼也。華嚴大疏三十（二十六）云。又由見如成法眼。故大般若云。三世諸佛皆以性空而爲佛眼（文）見性空者。卽是所謂見實相。實相卽自心實際。疏釋極無自性心。本不生卽是心實際。心實際亦復不可得。故曰極無自性心生也。此心望前二劫。猶如蓮花盛敷。故驗知。見一切佛者。卽見心實盛敷蓮花。卽是佛眼也。
　　爾時世尊不空成就如來。六卷云。爾時不空成就如來。釋曰。從此已下第四明四方如來供養毘盧遮那中。第四一切如來塗香供養三摩地智也。心要云。燈已供養未得清涼。卽不空成就如來於內心中流出金剛塗香菩薩。執持香印供養毘盧遮那如來。此妙塗香能除一切有情欝熱之疾。能獲如來五分法身戒定慧解脫解脫知見。莊嚴其體亦能證得清涼菩提之心廣大圓滿。此乃金剛塗香菩薩供養也。今隨文釋。亦分爲三。爲頌曰。諸佛婢使心。祕密神變相。攝相而說嘆。初諸佛婢使心者。從爾時世尊至祕明末。於中爲三。一擧身。二明行。三護念。爾時世尊等初擧身也。
　　奉答毘盧至三摩地。六卷云。復爲隨外供養毘盧遮那故。入一切如來塗香供養三摩地。所生名金剛三摩地已。釋曰。卽第二明行爲二。初明入三昧耶之由如文。入一切下。正明佛入三昧耶也。塗香供養者。是祕明之號也。
　　一切如來至日囉巘題。六卷云。從其心出現一切如來婢使者。說陀羅尼曰。跋折羅騫提。釋曰。此第三護念也。亦分爲二。初明三昧耶從自心出。婢使者。宋譯云際徵大明妃。一字奇特佛頂軌云。制吒（男奉教）制知（女奉教）際徵者制知之轉聲也。卽女奉教也。次祕明句義云。●●●●（金剛塗香）●（種子）禮懺文云。一切如來五分法身金剛塗香等（文）塗香卽表五分法身。藏記云。捨有漏五蘊身有無漏五蘊微細法身（文）.法身微細無礙猶如虛空清淨無礙。故云微細。微細卽虛空無礙義也。故●●中含虛空法界義。●●虛空也。●是法界。法界卽法身。法身卽微細無礙。應知●●卽五分法身也。又中有名●●●。此云食香。婆沙第七十明中有色云。問。中有微細。一切牆壁山厓樹等皆不能礙。此彼中有爲相礙耶。有作此說。此彼中有亦不相礙。以極微細相。觸身時不覺知故（文）●●具微細無礙義可見。香以●字爲體。●卽法身。今此法身由戒香功德轉有漏身所得身。故云極微細。微細卽五分法身。五分法身卽成事智也。華嚴大疏二十一云。經。何等爲出世間法。所謂戒定惠解脫解脫知見。疏。無漏五蘊亦名無取五蘊。亦有二類。仍本名亦色等不與漏相應。故名爲無漏。二從已轉立名。卽五分法身如今文是。欲顯戒等德是可欣。從極果標以出世。理實亦有世間戒等。戒定慧三上來頻釋。解脫卽是離繫。名爲解脫知見。由離繫縛故於境自在觀求覺了（文）今由妙香祕明力故。能除一切有情欝熱。令得如來五分法身。卽是護念也。
　　從一切如來至持金剛。六卷云。說此陀羅尼時。從一切如來心。卽彼薄伽梵執金剛。釋曰。從此以下至如來身出已。是第二頌祕密神變相。文分爲三。初依因。次普遍後顯實。此卽依因也。
　　出一切塗至一切法界。六卷云。爲一切如來塗香供養莊嚴而出。釋曰。此次普遍也。是北方尊羯磨通三故云一切法界。一切卽北方稱號也。理趣經云。一切業平等現等覺以大菩提。一切分別無分別性故（文）以無分別故無加功用。自然發起祕密神變。周遍法界故云普遍。
　　從彼一切至等如來身。六卷云。又從塗香出一切世界微塵等如來身。釋曰。此卽顯實也。准前可知。
　　出已復聚爲至天女身。六卷云。復同一體性爲金剛塗香天女身。釋曰。從此至偈末。是第三頌攝相而說嘆。文分爲二。初攝相。後說嘆。此卽攝相也。
　　依世尊金至與一切身。六卷云。依毘盧遮那金剛摩尼峯樓閣左角邊月輪中。說此嗢陀南曰。我塗香供養。殊妙悅意者。能以如來香。遍授一切身。釋曰。此卽說嘆爲二。初明住月輪如文。次正說偈奇嘆。於中第一句正嘆智身。從成事智流出旃檀微妙香。承事供養法界諸佛。非但承事諸佛。令一切衆生本具戒香自然發起。故云塗香供養。第二句明智印功德。●●此云微妙。亦云微細。前明●●具微細義。故知●●亦微妙義也。又●●具悅意義。●●此云歡喜。又●●有悅樂義。義准可知。謂能除一切有情欝熱之疾。能獲如來五分法身。故云微妙悅意。卽是所謂悅意果也。第十六云。悅意果謂最後果。當知得是心地者。卽是毘盧遮那如來也。第三句明次句所由。是此戒香如來悅意果而非世間香。故云如來香。授與一切身者。宋譯云普熏一切清淨身。清淨有二。本性清淨及離垢淨。如次衆生及諸佛也。由此智印故莊嚴諸佛救濟有情。故云授與一切身。一切者北方羯磨之稱號。卽所謂佛事生事二種妙業也。
　　一切如來至受教令女。釋曰。此第二總結爲二。初結別名。此有四句。如次相配香花燈塗四種供養。一切如來智者。所謂心王菩提。大菩提支分者。所謂三十七分法。菩提心眷屬。其餘可知。如是一切下。二結部類。是此四尊受四如來教令。供養中央毘盧遮那。故云受教令女。
　　爾時世尊大毘盧遮那如來。六卷云。爾時世尊毘盧遮那。釋曰。從此已下第四明鉤索鎖鈴攝入四大護金剛。文分爲二。初明四大護。後明總結。初中爲四。一明一切如來鉤菩薩三摩地鉤召智。二明一切如來羂索大菩薩三摩地引持智。三明一切如來鉤鎖大菩薩三摩地堅縛智。四明一切如來攝入大菩薩三摩地歡喜智。都名一切如來執事智。出生義云。以能召請引持堅留歡喜之事。於一切道場而奉請教令。人天得之而集解脫之衆。聖賢用之而接迷倒之流。則塔之四門之外操其業用住位者是也。由四菩薩智之所發起焉。於此中。初明一切如來鉤菩薩三摩地一切如來三摩地鉤召智者。心要云。八供養已畢。四攝之事未圓。卽毘盧遮那內心中流出金剛鉤菩薩而召集之。夫爲鉤者有四攝義。愛語·布施·利行·同事。而能運度無量衆生。復有難調衆魔而能折伏。亦能控制狂象而皆順從。卽是大菩提心廣大圓滿。堅固猛利決定不退。亦能召集一切賢聖降臨道場。能滿一切眞言行菩薩速證悉地。此乃金剛鉤菩薩召集之智也。次隨文釋。大分爲三。爲頌曰。諸佛印主心。祕密神變相。攝相而說嘆。初諸佛印主心者。從爾時世尊至祕明末。亦有三門。一擧報。二明行。三護念。爾時世尊下初擧報也。是毘盧遮那如來大悲方便化出四攝菩薩。而出四門攝取一切衆生三昧故。云爾時世尊毘盧遮那等。
　　復入一切至三摩地。六卷云。復入一切如來三摩地鉤菩薩三摩地鉤三摩地。所生薩埵金剛三摩地。釋曰。此第二明行也。言復入乃至鉤三摩耶者。正明佛入等持也。一切如來三昧耶者。先擧總名。一切諸佛同用此鉤。諸佛道同故。云一切如來三昧耶也。鉤三昧耶者。是明別名。鉤卽四攝也。故禮懺云一切如來四攝智金剛鉤菩薩。心要云。夫爲鉤者有四攝義（云云）四攝者布施·愛語·利行·同事。仁王第一（序品）云。以四攝法饒益有情。青龍疏云。四攝法者攝有情故。成實論云。一者布施衣食等物攝取衆生。二者愛語隨意語。言取彼意故。三者利行爲他求利助成他事。同事如共一船。憂喜同故。又大品經云。財法二種攝取衆生名爲布施。六波羅蜜爲衆生說名爲愛語。教化衆生令行六度名爲利行。以神通力種種變化入五種中。與諸衆生同其事業名爲同事（文）問。此四菩薩如次召縛引喜四攝法。何故初鉤別爲四攝耶。答。鉤尊居首。總具四攝。例如慈在初具四無量。疏第一釋彌勒尊云。慈氏菩薩者。謂佛四無量心。今以慈爲稱主（文）今亦復爾。鉤爲稱首故云四攝也。次所生薩埵等者。是明所生。准宋譯及兩本。當云所生名薩埵金剛三摩地。恐是回文未盡。言如來智相遍入塵界。展轉復入顯發智用自在無礙。故云所生。此尊在東方持菩提心印故稱薩埵。所到之處無能壞者故云金剛。三摩地者名爲等念。其義如前。
　　一切如來至日囉矩賒。六卷云。從其心出一切如來都掌印主。說陀羅尼曰。嚩日羅盎俱施。釋曰。此第三護念也。文分爲二。初明印衆主從自心生也。一切印衆主者。一切印衆謂曼荼羅海會差別智印。故兩經下文云。爲一切如來衆多差別智印出現。此鉤印能鉤召衆多差別智印。集曼荼羅故云一切印衆主。一切印衆之主。依主釋也。主之爲言王也。王能召集群庶無不應命者。故王菩薩亦鉤爲印。鉤總具四義。亦四攝皆有主義。至文當悉。六卷云都掌印主。謂鉤能召集諸印故稱都掌。卽是王義也。宋譯云。卽引入一切如來印。鉢羅帝訶囉從自心出（與前承旨天女梵名相近。更檢）四卷卽同今也。次祕明句義云。●●●●（金剛鉤）●（種子）按。●具召請義摧破義（見文殊眞言釋）●字具三毒義（見涅槃等說字門中）涅槃義。謂召請聖衆集會道場。摧破衆生無明三毒置涅槃岸。是鉤尊之三昧也。具如前引心要。種子●字。本體是生死義。二點除遣義亦涅槃義。除遣生死置不老不死之甘露界。卽鉤義也。
　　從一切如至持金剛。六卷云。說此陀羅尼時從一切如來心卽彼薄伽梵執金剛。釋曰。從此以下至如來身。是第二頌祕密神變相。文分爲三。初依因。二普遍。後顯實。此卽依因也。
　　出一切如來一切印衆。六卷云。爲一切如來差別智印出現。釋曰。此卽普遍也。所召聖衆無邊故。能召鉤印亦復無量。故云一切印衆。一切印衆卽鉤印。故宋譯云。成一切如來引入三昧大印衆爲出現已。兩經與今有少異矣。
　　從彼一切至如來身。六卷云。從彼印出一切世界微塵等如來。釋曰。此顯實也。非但印衆普遍世界。所出如來亦遍一切世界。何故爾者。應度衆生無量無邊。能化佛身亦復無數。故云微塵等。所現佛身皆與實相不相違背。故云顯實也。
　　復聚爲一至大菩薩身。六卷云。還同一體性爲金剛鉤大菩薩身。釋曰。從此至偈末。是第三頌攝相而說嘆。文分爲二。初攝相。後說嘆。此卽攝相也。
　　依世尊金至諸曼荼羅。六卷云。依於世尊金剛摩尼樓閣金剛中間月輪。鉤集一切如來三摩地已。說嗢陀南曰。我是佛所有。堅固三摩地。集諸三摩地。祇奉一切壇。釋曰。此卽說嘆爲二。初明住月輪。金剛門中月輪者。是東方發菩提心門。故云金剛。聖位云。守菩提心戶住東門月輪。鉤召一切等者。三昧耶者謂本誓義。一切諸佛本立大誓願。令一切衆生皆悉得無上菩提。本誓已立衆生未盡。是以如來大悲現鉤三昧。警覺諸佛令臆本誓。故云鉤召一切如來三昧耶。第九疏云。言本誓者如來現證此三昧（入佛三昧）時。見一切衆生悉有成佛義故。卽時立大誓願。我今要從普門以無量方便。令一切衆生皆至無上菩提。濟衆生界未盡以來。我之事業終不休息。若有衆生隨我本誓發此誠實言時。亦令彼所爲事業皆悉成金剛性。故名三昧耶也（文）宋譯云作一切如來鉤召三昧。此經意鉤召三昧與偈鉤誓同。鉤卽三昧耶。與今大異。兩經與今同也。次奇嘆偈。亦分爲二。初二句嘆智身。鉤誓者鉤攝衆生爲義。卽是諸佛本誓。故云鉤誓。鉤是四攝誓。卽三昧耶（具如上引第九疏）三昧耶卽戒義也。第十五云。三昧耶者卽是不可違越義也。略而言之。卽是戒義也。故知鉤誓者卽四攝戒也。阿闍梨根本四重中第四戒。名不利衆生行。四攝爲體。應思之。又戒具鉤義。遺教經云。譬如黑蛇在汝室睡。當以持戒之鉤早屏除之（文）戒云●●●●。●體與●●通同。故互相具也。我堅固者正奇嘆也。如來本誓濟衆生界未盡以來終不休息。故云堅固。稱三昧耶云金剛誓戒者（疏第九卷）卽此義也。次二句明鉤功用。於中初句明所由。非但鉤召諸佛。亦能鉤召衆生。故云遍鉤召。集諸曼荼羅者。正明功用。曼荼羅亦具染淨二種故云諸。諸佛是清淨曼荼羅故。云諸有智畫師既了知已成立大悲曼荼羅。衆生是雜染曼荼羅故。云無智畫師自運諸法根源畫作三界。今鉤召諸佛集諸曼荼羅者。意爲警覺深定臆持本誓。普度衆生開見本具曼荼羅故。故云集諸曼荼羅也。
　　爾時世尊。六卷亦同。釋曰。從此以下第二明四大護金剛中。第二一切如來金剛羂索菩薩三摩地引入智門也。心要云。既具鉤義。引接之事未圓。卽毘盧遮那佛內心中流出金剛索菩薩。能禁制一切煩惱無明妄想昏闇之心。能縛一切苦輪令得解脫。復能等引禪定大菩提心。一切印衆皆來聚會。微塵佛刹咸悉降臨曼荼羅道場共作佛事。今隨文釋。大分爲三。爲頌曰。諸佛引入心。祕密神變相。攝相而說嘆。釋曰。諸佛引入心者。從爾時世尊至祕明末。於中亦三門。一擧報。二明行。三護念。爾時世尊者。此初擧報也。
　　復入一切至三摩地。六卷云。復入一切如來三摩地引入摩訶菩提薩埵三摩地已。釋曰。此第二明行也。復入乃至薩埵三昧耶者。是明佛入三昧耶。先標總名如前。引入摩訶薩三摩耶者。是明別名。引入者卽索義。是祕明號也。境界經云。在先鉤召一切諸天及鬼神等。其未來者令入道場（云云）然心要出三義。謂禁制·能縛·引入。今且擧一兼餘故云引入。卽是一切如來方便引攝之用也。四攝皆是大悲薩埵事業故。云摩訶薩埵三昧耶者如前。所生等者明所生三摩地名。此智印能護念衆生。故云三摩地也。
　　一切如來至日囉播賒。六卷云。從其心出導引一切如來入使者。說陀羅尼曰。跋折羅跋捨。釋曰。此第三護念也。文分爲二。初明印入承旨從自心出。一切如來印入承旨者。一切如來印謂海會諸尊。所謂差別智印也。入謂引入卽索義也。是引入一切如來印承旨故。云一切如來印入承旨。宋譯云。卽引入一切如來印。鉢羅帝訶羅從自心出（文）今經入字在下。爲承旨名云入承旨。一切如來印之入承旨。依主釋也。然義卽與宋譯不異。何者引入一切如來印承旨故。名爲入承旨故。鉢囉帝訶羅卽是承旨梵名。前華供下亦有此梵名。今經云承旨天女。四卷云。導引一切如來入印使者。此經意一切如來以爲所引。通已成當成二種如來。印字爲使者名云入印使者。入印卽索印也。是導引一切如來羂索智印故。云入印使者。與今經其意大異。六卷無印字。義卽與四卷同也。疏云。從自心出導引一切賢聖。入於金剛道場亦承如來嚴旨故。云印入承旨。又承佛旨引出三乘泥濁。令入祕密佛乘故云引入。故分別聖位云。脫於三乘實際淤泥安置覺王法界宮殿也（文）。今云。非啻三乘亦能引顯一乘住自乘者。令入無盡莊嚴金剛道場也。次祕明句義云。●●●●（金剛索）●（種字）第十三釋如來索印云。●●●●卽大索也。此具引入義。鉢羅（二合）尾捨入也（千文）又索有二種。一繩索卽引及縛義也。二羂索。聖位云。羂索一切衆生脫於二乘實際淤泥。第五釋不動羂索云。羂索是菩提心中四攝方便。以此執繫不降伏者（云云）皆是大悲善巧智作用。故禮懺云善巧智金剛索。種子●字印品如來索種子●。體與●同。第十三釋云。卽此離相之因（●字）以本不生故離因果相。令此因淨而復淨之因。是名大索（文）●字亦當准知。不動尊●字亦是索義也。
　　從一切如至持金剛。六卷云。說此陀羅尼時從一切如來心。卽彼薄伽梵執金剛。釋曰。從此已下至如來身。是第二頌祕密神變相。文分爲三。初依因。次普遍。後顯實。此卽初也。
　　出一切如至引入印主。六卷云。爲一切如來衆多差別印出現。釋曰。此卽普遍也。宋譯云。成一切如來引入三昧大印衆爲出現已。四卷云。以爲一切如來引入群印。六卷出上。此三本皆印衆義。隨考前後文。此三本文語雖異。四攝皆印衆義也。然今經鉤及鎖下云印衆。鈴及此章並云印主。前後不一准。又當章顯實文云。從彼一切如來引入印衆等（文）直指次上印主云引入印衆。依此言之。印主恐寫誤。然鈴章普遍顯實二科。但云印主亦難決云寫誤。且期有智決耳。疏依印主義解。疏云。言印主者爲引一切衆之主故云印主。言印衆者。諸一切如來菩薩聖衆各持智印故名印衆。出現衆多引入智印遍周世界。故云出一切如來等也。
　　從彼一切至如來身。六卷云。又從彼印出一切世界微塵等如來身。釋曰。此顯實也如前。
　　復聚爲一至大菩薩身。六卷云。還同一體性爲金剛索大菩薩身。釋曰。從此以下至偈末。是第三頌。攝相而說歎。文分爲二。初攝相。後說歎。此卽攝相也。
　　依世尊金至復引入此。六卷云。依於世尊金剛摩尼峯樓閣間月輪。引入一切如來已。說此嗢陀南曰。我是如來有。金剛堅羂索。設入諸微塵。我皆能引入。釋曰。此卽說嘆。亦爲二初明住月輪。是南方寶部故云寶門間。聖位經云成衞護功德戶。前東方是菩提心。南方卽三十七覺分菩提心眷屬故云功德戶。次說奇嘆偈亦爲二。初二句正嘆智身。初句如前。我堅者四攝中皆云堅固者。意明四攝金剛堅固菩提心中方便。故堅卽總稱也。金剛索者正智印體也。後二句歎智身功用。智印妙力非但引入一切世界塵數聖賢。遊入諸界塵數。我皆能引入此金剛道場。利益衆生亦復然。故云設入諸微塵等。
　　爾時世尊。六卷亦同。釋曰。從此以下第三明四大護金剛中。第三一切如來鎖大菩薩三摩地堅縛智也。心要云。索義既辨制止之理未行。卽毘盧遮那佛於內心中流出金剛鎖菩薩。其鎖是制止之義。能閉一切諸惡趣門起大慈悲。於一切有情生救護。能縛一切衆印及以如來使。俱由解脫得大涅槃。復令微塵海會如來於此道場住三摩地。心同密嚴佛會作大佛事。次隨文釋。亦分有三。爲頌曰。諸佛鎖縛心。祕密神變相。攝相而說歎。初諸佛鎖縛心者。從爾時世尊至祕明末。於中亦三門不同。一擧報。二明行。三護念。此卽擧報也。
　　復入一切至三摩地。六卷云。復入一切如來三摩地鉤連鎖摩訶菩提薩埵三摩地。所生薩埵金剛三摩地已。釋曰。此第二明行也。初明佛入三昧耶。言一切如來三昧耶者。先擧總名。鎖大菩薩三昧耶者。是正明所入等持名。卽別名也。堅固大智能縛諸佛令住金剛道場。亦能摧壞一切衆生無明堅縛。住止菩提涅槃大城。謂之鎖義。卽是如來大悲勇健三昧故。云薩埵三昧耶。言所生者。明所生加持名。如前可知。
　　一切如來至薩普（二合）吒。六卷云。從其心出一切如來縛諸如來心使者。說陀羅尼曰。跋折羅娑普吒。釋曰。此第三護念也。文分爲二。初明縛一切如來使從自心出。疏云。一切如來三昧耶者。先標總名也。此解難依。今云。對前後文。一切如來者是總也。前後章中皆於此處無三昧耶言。故知三昧耶此章別號。非是總名也。當讀云三昧耶縛。故聖位云。以大悲誓繫縛而住（文）誓是三昧耶翻名故。大悲誓縛者。卽是三昧耶縛也。一切如來使者。又前後章於此處無一切如來語。故知一切如來使者。卽使者名也。宋譯云三昧縛一切如來訥多。訥多卽男使者也。疏云。此大薩埵卽爲佛使能縛諸佛。故名爲使。非但縛住一切如來。亦能摧滅衆生二障。安置菩提涅槃之岸。故云縛一切如來使。又如來之言亦通凡夫。文云。隱爲如來藏。顯名爲法身。卽是此義。通總縛住一切凡聖故。云縛一切如來使。是如來內證眞實之法。故云從自心出。次祕明句義云。●●●●（金剛鎖）●（種字）●●卽堅固智也。此具繫縛及破壞等義。藏品不動尊眞言釋云。●●破壞義也。聖位云。以大悲誓繫縛而住。及摧一切衆生外道諸見。住無上菩提不退堅固無礙城（文）種子●者●是縛義。上點入證。證知縛當體本來不生。則不動縛入於解脫。此云不思議解脫。此乃鎖尊之堅縛三昧也。
　　從一切如至持金剛。六卷云。說此陀羅尼時從一切如來心。卽彼薄伽梵執金剛。釋曰。從此至如來身。是第二頌祕密神變相。文分爲三。初依因。次普遍。後顯實。此初依因也。
　　出一切如來三昧耶縛爲印衆。六卷云。爲一切如來三摩地縛衆印出已。釋曰。此卽普遍也。疏云。言一切如來三昧耶者是總標也。是亦難依。依前後章。一切如來者是總也。三摩耶以下此章別號。三昧耶縛者。謂大悲誓縛。謂如來大悲誓。縛一切衆生。皆悉置於涅槃大城。故云三昧耶縛。又三昧耶是平等義。上縛諸佛下縛衆生。生佛平等縛三昧故云三昧耶縛。卽是諸佛道同事業故云一切如來。爲印衆者。衆生萬差故諸佛悲誓亦復非一。故云印衆。疏云。爲字是作也。今云。爲是語之辭。故諸本無爲字。宋譯云。成一切如來三昧縛大印衆爲出現已。
　　從彼一切至如來身六卷云。又從衆印出現一切世間微塵等如來身已。釋曰。此卽顯實也。鎖縛智印其數無量。普遍世界故云縛印衆。從其印衆示現塵數法界三輪。故云出一切世界等。
　　復聚爲一至大菩薩身。六卷云。還一體性爲金剛鎖大菩薩身。釋曰。從此至偈末。是第三頌攝相而說嘆。文分爲二。初攝相後說嘆。此卽初也。收聚塵數如來三輪。爲一法界金剛鎖身。此卽一體法身差無差義也。
　　依世尊金至有情利故縛。六卷云。依世尊金剛摩尼寶峯樓閣法門間月輪。說此嗢陀南曰。我是佛所生。金剛堅鉤鎖。彼離衆縛者。爲利而受縛。釋曰。此卽說嘆。亦爲二。初明住月輪。西門是大惠波羅蜜之所成就。法部三昧故云法門。聖位云守智慧戶住西門月輪。次釋偈者亦爲二。初二句正嘆智身。大堅者。堅是四攝之通稱。大悲堅牢義也。於中鎖智堅固爲義。故別云大堅固加以大名顯堅鎖義也。宋譯云我金剛鎖妙堅固。妙名不思議卽大義也（如前引涅槃辨之）疏第十釋金剛鎖云。如金剛寶體一切無能害者。猶識達此金剛體性。金剛之縛周體密緻故無能害也。金剛縛卽是無間隙眞如也（文）法體堅固義可見。金剛鎖者。卽祕明義。如前可知。印品疏云。次金剛商佉羅。是金剛連瑣也（大智之瑣也）如前作轉法輪印（文）此尊西方智慧門之方便。前云住法門中卽轉輪主宰。其義暗合可見。次二句明智印功用。縛有縛脫及繫縛義。初句明縛脫義。謂一切諸佛自脫煩惱所知二種結縛。安住菩提涅槃殊勝寶城故云令諸縛脫者卽指佛。宋譯云由縛一切解脫者。次句明繫縛義。初明所由故云利有情故。縛謂縛上諸縛脫者也。大智之鎖堅固力故還縛離縛者。令起自證受樂之宮赴利衆生。故云有情利故縛。宋譯云。爲衆生利還作縛。四卷云。雖一切縛解爲生故受縛。義皆同也。
　　爾時世尊。六卷亦同。釋曰。從此已下第四明四大護金剛中。第四一切如來遍入大菩薩三摩地金剛遍入智也。心要云。雖具鎖義制止之義遍入理智而未圓通。卽毘盧遮那佛於內心中流出金剛鈴菩薩。執光明磬而供養之。發生無量微妙之音。一切聖衆聞者靡不歡喜。諸佛噁字種子能遍入一切如來身心中。瑩如明鏡。於無量有情身田中作大種智。能於諸佛所捨身而作僮僕承事供養。於三摩地中適悅歡樂。此乃金剛鈴菩薩之妙響也。次釋經文者。大分爲三。爲頌曰。諸佛遍入心。祕密神變相。攝相而說嘆。初諸佛遍入心者。從爾時世尊至祕明末。於中三門不同。一擧報。二明行。三護念。此卽初也。
  　復入一切至三摩地。六卷云。復入一切如來攝入摩訶菩提薩埵三摩地所生薩埵金剛三摩地已。釋曰。此第二明行也。先明佛入三昧耶。言遍入者謂祕明之號也。疏云。般若妙音遍入一切賢聖身心令生大樂。普遍於有情自性心內。開拆菩提大種智牙。故云遍入也。所生等者。明所生加持名。如前。
　　一切如來至日囉吠捨。六卷云。從其心出一切如來攝入僮僕。說陀羅尼曰。跋日羅吠奢。釋曰。此第三明護念也。亦分爲二。初明一切印僮僕從自心出。一切印僮僕者。宋譯云一切如來印際吒。一字奇特佛頂軌云制吒（男奉教）又宋譯第十六卷明五類天中云。初云金剛使者。次云金剛僕使者。如次當鎖尊使者及此僮僕也。一切印者。是北方故通攝上三故云一切印也。次祕明句義云。●●●●（金剛遍入也●字引點●也●●●遍入也）●（喜也）鈴梵云●●。涅槃云。怛（南本云重音伽）者如來常音。何等名爲如來常音。所謂如來常住不變。是故名𠶒。涅槃舊解云𠶒（此音猶璩迦反）翻云師子者。明如來師子吼。師子吼者是說常之音也（文）常者謂般若波羅蜜。不生不滅名爲般若。不生不滅卽常住不變也。夫般若鈴聲遍入諸佛心中。警覺深定赴度衆生。遍入衆生心中警覺隨眠發進趣心。故云遍入。又鈴具歡義故。禮懺云歡樂智。謂已遍入故諸佛凞怡微笑。衆生離苦得樂故云歡樂智。又種子●字卽歡喜義也。又蓮心軌鈴偈云。心入聲解脫觀照般若理（文）觀照卽觀照般若。般若理者謂實相般若。第三劫疏云。以心實相智（觀照）覺心之實相（實相）境智皆是般若波羅蜜。故曰無境界（文）卽是心（觀照）自證心（實相）生大歡喜也。
　　從一切如至持金剛。六卷云。說此陀羅尼時從一切如來。則彼薄伽梵執金剛。釋曰。從此已下至如來身。是第二頌祕密神變相。文分爲三。初依因。次普遍。後顯實。此卽依因也。
　　爲一切如來印主出已。六卷云。爲一切如來說諸陀羅尼衆印出已。釋曰。此卽普遍也。言一切如來印主者。宋譯云。成一切如來普遍警覺印衆爲出現已。兩經亦云印衆。皆無主義。准宋譯云警覺印衆。及索尊一切如來三昧耶引入印主等。當云爲一切如來遍入印主出已。恐脫遍入二字。印主者偈云主宰。謂遍入印主宰故云印主。
　　從彼一切至如來身。六卷云。又從彼印現一切世界微塵等如來身。釋曰。此卽顯實也。皆如前。
　　復聚爲一至大菩薩身。六卷云。還同一體性爲金剛攝入大菩薩身。釋曰。從此以下至偈末。是第三頌攝相而說歎。文分爲二。初攝相。後說嘆。此卽攝相也。
　　依世尊金至卽爲僮僕。六卷云。依於世尊金剛摩尼寶樓閣羯磨門間月輪。說此嗢陀南曰。我是佛所生。金剛堅攝授。能爲一切主。亦復作僮僕。釋曰。此卽說嘆爲二。初明住月輪。聖位云。守精進戶住北門月輪。北方羯磨卽精進義也。次說奇嘆偈。亦分爲二。初二句嘆智身也。初句如前。次句正明智身。我堅者是通句如前。金剛入者。入謂遍入。卽祕明之號也。遍入卽鈴。故宋譯云此金剛鈴我堅固。後二句嘆智身功用。羯磨妙業自然無功隨應示現。或作大法王引導衆生。或爲僮僕承事諸佛。總言之則佛事生事二事業也。
　　一切如來至如來教令。釋云。此卽第二總結。亦分爲二。初結別名也。一切如來三昧耶者。是總冠四大護金剛也。卽有四句。一鉤召。二引入。三縛。四調伏。如次四大菩薩也。調伏者鈴有歡喜義死義。故閻魔死後持鈴表死法門。又般若妙力降伏衆魔故云調伏。北方是降伏之方。是以此尊居於北門守精進戶。降伏剛強難化衆生。安置大涅槃安樂處也。如是一切下結部類。謂是等菩薩卽一切如來教令也。
　　爾時世尊至三摩惹。宋譯云。復次世尊大毘盧遮那如來以加持力。作彈指相普遍召集一切如來。說此召集加持心明曰。嚩日囉（二合）三摩（引）惹（一句今翻毘盧遮那。云一切如來也）疏云。從此以下至經末已來。總門第二。明善巧建立祕密智相。攝取衆生令入佛位利他行也。以下經文與兩本經文辭互無交接。故亦就一經且消釋之。大分有五。爲頌曰。世尊召諸佛。應召諸聖衆。卽現神變相。百八讃而請。薩埵應請說。釋曰。世尊召諸佛者。從爾時至祕明末也。建立祕密智相。必須集會諸聖。故召集諸佛也。文分爲二。初作彈指相搖擊聲徹十方世界。諸佛菩薩一切聖衆聞已皆悉集會。此卽其相也。次從說此一切下。二明召集加持心。一切如來本誓加持在此祕明。祕明下卽誓心故唱此明。從。穰（而佉反）字生大身菩薩。名金剛雲集。手執金剛杵及揵槌。擊之出聲。遍滿虛空一切佛菩薩悉皆集會（云云）今云。此金剛王菩薩三摩地也。四卷經第三啓請伽陀次云。次結雲集契法。結薩埵金剛堅牢契已。屈進力度於忍願度傍。稍屈相離如鉤形。彼金剛契分已。卽交臂以手左內右外抱胸。便以兩手數彈指出聲。召請一切如來令使雲集。卽誦此密語（乃至）從穰字生大身菩薩。名金剛雲集。於虛空中思惟。以左右手執金剛杵及揵槌。擊之出聲遍滿虛空（云云）眞言句義云。●●●（金剛）●●●（雲集義普集義）●（種子鉤召義也。）問。今世尊何故入金剛王三昧。召集一切世界微塵數如來集會曼荼羅乎。答。爲請金剛薩埵令說金剛界曼荼羅故也。此是以大事因緣故。一切如來同共集會也。疏第三（十七）釋大悲胎藏生文云。卽以此本願因緣故。一切如來同共集會。如僧中有大事因緣（若結界說戒之類）則衆僧集會。同共印持以一戒一見故不應別衆也。今將說滿足一切智智法門。亦是諸佛大事因緣。以同一本誓同一法界故。皆悉集會共以神力加持也。卽此之謂也。
　　由刹那攞至曼荼羅。宋譯須臾作牟呼栗多。疏釋曰。從此以下至偈末。第二頌曰。應召諸聖衆也。文分爲三。初明警覺集會。次明集已陳禮。後明禮已稱讃。此卽初也。分爲二。初明聞彈指相警覺已。言由刹那攞嚩須臾者。西域記云。時極短者謂刹那也。百二十刹那爲一呾刹那。六十呾刹那爲一臘縛。三十臘縛爲一牟呼栗多。五牟呼栗多爲一時。六時合成一日一夜。俱舍云（疏引頌疏改引論也）論曰。刹那百二十爲一怛刹那。六十怛刹那爲一臘縛。三十臘縛爲一牟呼栗多。三十牟呼栗多爲一晝夜。此晝夜有時增。有時減等。三十晝夜爲一月。總十二月爲一年。今文所擧刹那臘縛須臾。文意可知。遍一切世界等者。次正明佛及菩薩集會也。遍一切世界雲海中。一一世界有一切世界微塵等佛并菩薩。如是聖衆來到此會故。云遍一切世界等（云云）今解。由刹那等者。由緣也。是擧時短量以顯神力加持速疾難思也。遍一切世界等者。明彈指聲遍一切世界中。故四卷云（乃至）揵槌擊之出聲遍滿虛空（卽當今文也）疏釋此文。云正明佛及菩薩集會者。恐非文意也。一切世界微塵等下。正明佛菩薩集會也。四卷云（前所引次文也）爾時纔出此方便卽從諸方。一切世界微塵數諸如來。及與諸菩薩衆集（云云卽當今文也）曼荼羅此云道場。謂集會道場也。餘皆如疏可知。
　　集已往詣至迦噲彌。宋譯云。說是普禮大明曰（云云）。疏釋曰。二明集已陳禮。爲二。初明往詣世尊如文。從至已說下。二明說禮佛足心。此祕明是諸佛心中本誓故名爲心。若唱此心。得一時禮三世十方塵數諸佛。何以故。一切如來加持深重故也。今云。禮一切如來足心者。卽祕明之號也。故宋譯云普禮大明。其句義云。●（三身義）●●（一切也）●●●●（如來也）●●（足也）●●●（禮也）●●●（我作也）總云。我作禮三身一切如來足也。
　　由此性成至現於如來。釋曰。此卽三明禮已稱讃。爲二。由此性成就等者。初明結前也。言性成就者疏解（云云）今云。雖上辨之亦當約文辨。宋譯云自性成就眞言。此眞言●字爲體。●是我義。所謂如來藏也。一切衆生本自成就無有缺減。故名自性成就。理趣釋云。所謂一切有情如來藏。以普賢菩薩一切我故者。一切有情不離大圓鏡智性。是故如來說一切有情如來藏。以普賢菩薩同一體也。又經云。隱名如來藏。顯名法身。隱顯雖異我體無異。法身遍法界。藏性亦遍。以隱禮顯。同性相感不得不應。猶如方諸向月而水降。圓鏡向日而火生。因緣相應而無思念。是以誦此眞言則一時禮。法界一切諸佛更無有餘。我不去佛不來。無量事業不起於座任運成就。故云禮一切如來已。又●字本體是大空義。帶三昧故卽大空三昧也。夫大空三昧者。我與諸佛本性不可得。無有一法可得。故普賢觀云。我心自空善惡無主。從此大空中起禮事故。一心一禮遍滿法界無處不在。故文云能禮所禮性空寂感應道交難思議。所謂難思者正明此●字。故稱名自性成就。若不自性具此大我。何能得成就此難思事業乎。祕明深旨其在此歟。言隨意念誦者。疏云。謂或一或二三遍等。又隨意者。隨如來自意住本不生際不爲他觀也（文）又具如上辨之。又●字具隨意義。何者本體●字是意義。義釋第七不動眞言釋云。麼是義慢義心意義。伊點是女聲。女聲是隨從義。故知●字卽隨意義也。意者本不生內心大我。悟此意者稱云毘盧遮那。第十六云。此心曼荼羅之上有佛。在中故曰大我。大我者佛之別名也。應知我者佛自證。自證卽本不生。是以住●字本性三昧。云隨意念誦也。次說此嗢陀南下正生後也。此偈先嘆能召毘盧遮那。偈爲二。初二句嘆佛自證。次二句嘆加持用。一切諸佛威儀進止無有不住普賢行願。故云大普賢菩薩等。敬儀者敬謂敬肅。儀謂行儀。敬通三業。儀表身口。三業皆純善故云敬儀。疏第一釋普賢中云。謂菩提心所起願行及身口意。悉皆平等遍一切處。純一妙善備具衆德故以爲名（文）又普賢者是佛圓因佛卽其果。今簡因普賢云大。非是稱等覺云大普賢也。故宋譯云大哉諸佛大普賢。普賢圓因者。所謂如來藏內心大我。證此大我名爲毘盧遮那。故嘆毘盧遮那云大普賢。大普賢卽大我之異名也。是如來輪壇者。普賢者大菩提心眞如妙體。稱云圓因。所謂菩提心爲因。因卽道場故。因菩薩亦云金剛道場。是云如來輪壇。輪壇卽道場。梵云漫荼。法華軌云。次應入眞如法性道場觀行。而誦此偈思惟偈中眞實勝義。乃至心與眞如體性相應爲限。偈曰。虛空爲道場。菩提虛空相。亦無等覺者。眞如故如來（文）應知普賢卽菩提道場也。三世十方一切如來。亦復無離此普賢心。是以通同一相皆悉顯現此妙刹中。故云影現於如來。卽是大普賢加持神力也。
　　時十方一至荼羅出已。疏釋曰。從此以下至偈末。是第三曰卽現神變相。文分爲二。初正明現神變。後明說嘆。此卽初也。爲三。從初至說已是結前爲後事由。依佛說嘆已後事起也。由一切如來下。二明一切菩薩入佛心。謂由佛加持之所集會。一切菩薩入毘盧遮那佛心也。彼一切如來下。三明從佛心各自曼荼羅出現也。自曼荼羅者。謂諸尊各各曼荼羅等也。今解云。由一切如來加持者。指毘盧遮那云一切如來。故前云禮一切如來已說此嗢陀南。卽指毘盧遮那也。前明十方如來集會。是次明令菩薩集會故。云一切菩薩集會等。入毘盧遮那佛心者。是示一切菩薩皆悉毘盧遮那差別智印無二無別。故云入。各各自菩薩等者。是明無際智故云也。如此入出卽明神變相也。若是無二無別何有出入相乎。雖無出入相爲度衆生示出入相。卽是不思議緣起祕密神變也。
　　依世尊毘至得佛一性。釋曰。此卽說嘆爲二。初明依作壇三摩地住也。世尊毘盧遮那者。明三摩地主也。金剛下正明三摩地。金剛摩尼等者。如次四●四智等。具如前辨。周圍者。明無盡莊嚴菩薩金剛等。周圍卽眷屬之異名也（具如前辨）如是塵數諸佛菩薩恭敬圍繞。卽是金剛大曼荼羅。故云作壇。壇卽曼荼羅之翻名也。此總明三摩地名故。云金剛摩尼乃至三摩地而住。次正明說偈歎。爲二。初二句先嘆毘盧遮那。於中初句嘆佛體也。毘盧遮那總具五智故云一切佛。五智卽法界體性●字門本初不生日輪也。故嘆云奇哉。奇哉梵云●●●（卽●字爲體。具如第十九）。第十四云。行者若能如是了知字輪之義者。則能以此常明而照世間。常住之明卽是大日如來之體。同彼毘盧遮那而轉法輪也。此中常明卽是大慧日也。此日菩提之心阿字之體。無生無作無有變易。非由造成。如是常住實相之慧故名常明也（文）次句嘆佛德也。毘盧遮那者卽大我義。故嘆云廣大。廣大是我之德。故宋譯經云微妙金剛我廣大。是此大我遍一切處故云廣。更無倫匹故稱大。又廣大我者卽本性日。如來日光遍一切處作大照明。無有內外方所晝夜之別。故云廣大。無始生者。上廣大約橫。是明竪。所謂毘盧遮那者越三時如來之日故。本離三世不生不滅也。故云無始。離三世故常在三世故云生。第十一云。以此法體出過三世。常在三世。是故於三時中所作佛事自然常不休廢。卽此義也。又一切佛者是不生義。廣大有義。無始生空義。卽●字三義也。次二句自明各各自曼荼羅出已也。菩薩衆者是各各曼荼羅。所謂十佛刹微塵數差別智印。故云一切塵數。是由佛加現智印相故云由也。第四句明種差種別不離本地一性也。大日經云。此一切智智道一味。所謂如來解脫味是也。
　　爾時婆伽梵至大持金剛。釋曰。從此以下至偈末。是第四頌百八讃而請。文分爲三。初明奉請所以也。從以此百八讃下。明爲奉請而讃嘆也。從我等以此名下。兩行頌三明奉請。就初爲三。爾時薄伽梵等者。初明復作集會。爾時婆伽梵一切如來者。指教主毘盧遮那也。復作集會者。令十方如來皆悉集會。建立曼荼羅。是大事因緣故。皆悉集會同共加持。前由金剛王加持而集會。今復集會故云復作。令金剛界下。二明奉請之由。此亦有三。初明爲令金剛薩埵建立金剛界曼荼羅故而奉請也。下經云爾時薄伽梵乃至說金剛界大曼荼羅（云云）卽爲此事故而奉請也。加持者。建立義流出義等得盡無餘下。明衆生爲所由也。是卽世間悉地。於中無盡無餘者。明所利無限。救濟一切是總。利益安樂卽別也。唯識述記第一明利益安樂有十義云。一利謂利益。卽是後濟。樂謂安樂。卽是現濟。二或現益名利後益名樂。三或攝善名利離思名樂（云云）乃至下三明出世悉地爲由也。悉地無量故云乃至。此中且明四種成就。一切如來者冠通四義。平等智者謂東方大圓鏡智（具如上辨）神境通者。謂南方智。凡諸神通平等性智之所成就故。三菩提者謂西方成覺妙觀察智。最勝成就者。謂北方不空成就。是總明四如來智成就。上明金剛薩埵祕明中亦有此文。具如上辨。奉請婆伽梵下。三明正奉請。謂以有此二所由故而奉請也。此中擧多功德以爲稱號。不敢直斥其名也。婆伽梵者如前。毘盧遮那法界體性總具五智故云一切如來。毘盧遮那是曼荼羅王故。云主宰。上引略出偈云。能爲世間自在王（或作主）是也。金剛薩埵者偈云。普賢法身遍一切。普賢大菩提心遍一切處故。理趣經云普賢菩薩一切我故。毘盧遮那卽是遍一切處。金剛堅固大菩提心云金剛薩埵。無始無終者。偈曰。無始無終無生滅。是此大菩提心出過三世常恒不變。故云無始無終。今此毘盧遮那金剛薩埵者。法界體性智其體五智。持此五智印故云持金剛。對一門持金剛故加以大名。云大持金剛也。
　　以此百八至禮金剛喜。釋曰。從此已下至遍流大理趣。二明爲奉請而廣說讃嘆。亦爲二。初明爲請而讃嘆也。從若有此名下。二行偈二明讃功能。就初爲四。初歎東方諸德。乃至四歎北方諸德。都有一百八德。此卽初歎東方諸德也。於中初一偈嘆金剛勇等六德（宋譯七言四句偈。六卷七言十句。四卷散文。是以翻語各各不同。於中六卷文語大異。今略不出）一金剛勇。梵云嚩日囉薩怛嚩（二合蓮心軌。已下准知）宋譯云金剛勇猛。四卷云金剛薩埵。薩埵此云勇猛。二大心。梵云摩訶薩怛嚩（二合）宋云大正士。（摩訶大也。薩正也。怛嚩云士。是義翻也。疏第十七云。勇者謂除自他一切障故。又勤精進自心無有休息。處生死中而無厭倦。能除一切無明怨。以此衆多義故名大勇猛也。猶行大願求大法起大行成大事。所謂普令一切衆生入佛知見。故名大士也）四卷云摩訶金剛薩埵。三金剛諸如來。梵云嚩日囉薩嚩怛他（引）孽多。宋譯同今。四卷云一切如來。解云。金剛薩埵者。是本有菩提心也。無有一佛不由此菩提心而成佛者。故與因果名云金剛諸如來。又金剛者謂本有金剛。諸如來者謂如來藏。卽是本有薩埵也。四普賢。梵云三曼多跋涅羅。宋譯云普賢性。四卷同今。五金剛初。梵云嚩日羅（二合引）汝耶（二合）宋譯同今。四卷云金剛上首。首卽初義也。理趣經云本初大金剛。釋云。本初者本來清淨法界也。又●●卽日梵名。所謂本初日也。日喩菩提心體。卽是本初不生菩提心也。疏第二十云。初阿字在東方。如梵音阿字。卽有動首之義。以順世間法諸方中東爲上故。喩菩提心最是萬行之初也。其名曰寶幢佛（文）今此金剛薩埵本初菩提心。故居諸菩薩初。猶如諸方中東爲上。故云金剛上首。六我禮金剛手。梵云嚩日囉（二合）播儜曩牟薩都（二合）帝。宋云聖金剛手我頂禮。四卷云執金剛。解云。疏第一云。金剛手祕密主者。梵云播尼。卽是手掌。掌持金剛。與手執義同。故經中二名互出（具如彼記辨）●●●●此云我頂禮。四卷六卷此語在初。今置句終。總通冠上諸尊也。下去皆准。如上衆名皆初爲體。餘皆其中義也。金剛薩埵者。是東中東本有菩提心。菩提心論云。一切衆生本有薩埵是也。大心者卽發菩提心。對本有云大。具如前所引第十七卷。菩提心者所謂如來藏。隱名如來藏。顯名法身。法身者謂心佛顯現故云如來。疏釋除蓋障三昧云。當知行人則是位同大覺。以其自覺心故便得佛名。然非究竟妙覺大牟位（文）初發菩提心卽是分得如來也。此諸如來菩提心所起行願。身口意皆平等純一妙善。故次云普賢。普賢圓明菩提心在萬行初。猶如諸方以東爲初故云金剛初。本初普賢從毘盧遮那二手掌。親受五智金剛杵。卽與灌頂故名金剛手。應知此六名皆有次第也。次一偈明金剛王六德。一金剛王。宋譯四卷並同。梵云嚩日囉（二合）囉（引）惹二妙覺。梵云蘇沒馱誐哩耶（二合）宋云妙勝覺。四卷妙覺最上（六卷同此）●●●此云最上。今經五字爲句故略最上語。然疏屬次句。云最上金剛王者不可也。三金剛鉤。梵云嚩日𠻴（二合）矩捨。宋譯四卷並同今也。四如來。梵云怛他（引）孽多。四卷同今。宋云諸如來。今梵本無諸字。是對前因如來明果如來故。次上云妙覺。五不空王金剛。宋譯云最上不空王。四卷云不空王。梵云阿目伽囉（引）惹嚩日囉（二合）汝耶（三合）按汝耶或作擬耶。上囉當有引點。引點●也。●●●最上。今經亦略去也。六金剛召。梵云嚩日囉（二合）渴沙。上囉字當有引點●●●召也。疏第十三云。●●●●招召也攝召也。皆是鉤來至此義。宋譯云金剛鉤召。四卷云金剛請引。已上東中之南。南方是成覺義故初云王。王卽果之稱。前得灌頂名金剛手。已入灌頂正受職位。故次云金剛王。卽是究竟果故。次云妙覺。自住覺位故。以鉤三昧攝召衆生成大佛事故。次云金剛鉤。既鉤召已爲何等事。●●●●者。●●是來義知義說義等。謂乘如實道來說妙法。普度衆生故云如來。是此如來見聞融知者。畢竟成就無上菩提。故云不空王。次云金剛召者明不空王用。謂以金剛鉤上請諸佛下召衆生。佛事生事皆悉成辨。故云金剛召。次一偈歎金剛染七德。一金剛染。梵云嚩日羅（二合）邏誐宋譯云金剛敬愛。四卷云金剛愛染。二大樂。梵云摩訶燥企也（二合）宋譯云大妙樂。四卷云摩訶安樂。三金剛箭。梵云嚩日羅（二合）嚩拏嚩。宋譯四卷並同今也。四能伏。梵云商佉羅。宋云善調伏。四卷云能調伏者。五魔欲。梵云摩囉迦摩。宋譯同今。四卷云摩羅諸欲。六大金剛。梵云摩訶嚩日囉（二合）宋譯云最勝大金剛。四卷云摩訶金剛。七金剛弓。梵云嚩日羅（二合）赭波。宋譯四卷並皆同今。已上是東中西。前云金剛召者。召諸佛及衆生入此染智。故初云金剛染。此是成菩提體。所謂如蓮體本染不爲垢所染。謂之金剛染。卽是菩提大欲也。大欲已圓滿故。生大悅樂故次云大樂。諸佛若唯住大安樂。則闕度生違自本誓。卽便以大悲箭而彈擊之。故次云金剛箭。非唯彈擊自樂。亦能彈擊一切諸魔。乃至二乘樂寂。菩薩住地悲智不等。皆悉彈擊謂之能伏。能伏是箭作用也。此能伏者卽是諸佛無垢染智。能以染愛染離染者故。次云魔欲。以大染智染一切已稱爲本染。本染卽菩提大欲圓滿。何大如此故嘆云大金剛。何爲大金剛體。所謂彈擊智印。故次云金剛弓。次一偈嘆金剛善哉等七德。一金剛善。梵云嚩日囉（二合）娑度宋譯四卷同云金剛善哉。今五字句故略去哉字也。二薩埵。梵云嚩日羅（二合）孽囉也（三合）宋譯云妙生勝。四卷云妙薩埵上首。二卷教王云誐哩也。按此梵音應翻金剛妙勝。●亦有勝上義及首義。故四卷云上首。然云薩埵者。今未能審。或恐蓮心軌梵名脫薩埵字。何者四卷亦云薩埵。宋翻云生故。三金剛戲。梵云嚩日囉（二合）都瑟𪘨（二合）宋譯云極喜。四卷云金剛喜躍。四大適。梵云摩訶囉諦。宋譯云大樂。四卷云摩訶悅意。五歡喜王。梵云鉢囉（二合）母汝耶（二合）囉惹。宋云最上金剛歡喜。四卷同今亦云極歡喜。今略極及最上義也。六金剛。梵云嚩日囉（二合）汝耶。四卷云金剛首（六卷亦同）●首也。今略首字但云金剛。宋譯脫此一名。七金剛喜。梵云嚩日囉（二合）喝沙（二卷經賀囉沙）宋譯同今。四卷云金剛喜躍。已上是東中北。已以彈擊智印彈擊一切住大染智。次嘆云善哉。善哉上染諸佛下染衆生故兩歎也。前本有薩埵（東方）已成覺位（南方）住大染智（西方）故。於北方稱云勝薩埵亦妙勝生。次有三歡喜。於東方發菩提心故云極歡喜（卽初地之稱號也）於南方成覺位故云大適。於西方住本染故云歡喜王。已得三種喜故云金剛首。金剛首體何耶。謂金剛喜。所謂奇哉怪哉之大喜躍也。北方通三故此中皆具上義也。
　　金剛寶至禮金剛愛。釋曰。此四偈歎南方諸德。初一偈初歎金剛寶等八德也。一金剛寶。梵云嚩日羅（二合）囉怛那（二合）宋云金剛妙寶。四卷同今。二金剛。梵云蘇嚩日囉（二合）四卷云妙金剛。今亦略妙字。宋云堅固利●妙也。又堅固義也。未翻●●翻爲利也。三金剛。梵云囉他（一）嚩日羅（二合）宋譯同今。四卷云義金剛。囉他義也。宋譯七言今是五言。俱偈句故略去義字。四空。梵云阿迦捨。宋及四卷同云金剛虛空。五大寶。梵云摩訶摩尼。宋云大摩尼。四卷云摩訶摩尼。六空藏。梵云阿迦捨孽婆。宋譯四卷並云虛空藏。七金剛豐。梵云嚩日羅（二合）茶（雉也切）宋譯同今。四卷云金剛富饒。八金剛藏。梵云嚩日囉（二合）孽婆宋及四卷並皆同今。於南方諸德中金剛寶是南中東。寶部中之菩提心德。所謂淨菩提心如意寶也。此寶具五色。璨爛綺靡故。云妙金剛。妙者名五色。猶如蘇迷盧山具衆色故稱妙高山。又虛空藏眞言●●●。種種奇妙顯色義者卽是五色。故●●●亦翻錦繡也。五色金剛卽表五智。五智卽佛寶財（第十一釋五字門云財富義是也）故次云義金剛。所謂義利者南方財施也。是此財富無量無邊無有限量。猶如虛空故次云金剛虛空。又虛空者。卽此尊所持大空智。此虛空以不可得故。非是都無所有而寶有其自性。所謂空自性者卽不空也。故次云大寶。梵云摩訶摩尼。卽是菩提心體也。若是有所得。何得容受此摩尼寶。虛空無所有故能藏大寶。故次云虛空藏。是此虛空藏含藏無量七寶。猶如國王大庫藏故云豐饒。世間富貴因緣假集。隨集隨散如焰如電。今此豐饒不然。其體金剛不可壞菩提心永離生滅。金剛堅固故云金剛藏。
    次一偈嘆金剛威等七德。一金剛威。梵云嚩日羅（二合）帝惹。宋譯云金剛妙光。四卷云金剛威德。二大焰。梵云摩訶入嚩（二合）攞。宋云大熾焰。四卷云摩訶光焰。三金剛日。梵云嚩日囉（二合）素哩耶。宋云金剛聖日。四卷同今。四佛光。梵云爾曩鉢囉（二合）婆。宋譯同今。四卷云最勝光。五金剛光。梵云嚩日囉（二合）囉濕彌（二合）四卷同今。宋云金剛圓光。六大威。梵云摩訶（引）帝惹。宋云大照明。四卷云摩訶威德。七金剛光。梵云嚩日囉（二合）鉢囉（二合）婆。宋云大金剛光（今梵本無大字）四卷同今。已上南中之南。金剛威者。前金剛寶淨菩提心出煩惱鑛。法性威光忽然顯現故云金剛威光。威光熾盛世間無比故次云大熾焰。是此熾焰毘盧遮那菩提心日所出光明。故出其體云金剛日。此是越三時如來之日故。光明常照無晝夜限故云佛光。是此佛光無有所礙。無有生滅。故云金剛光。金剛光威德世間凡夫及二乘等不能見。猶如七日小兒不能覩日光。故云大威光。此大威光金剛堅固更無比類。故云大金剛光。次一偈嘆金剛幢等七德。一金剛幢。梵云嚩日囉（二合）計都。宋云金剛寶幢（梵無寶字）四卷同今。二善利。梵云蘇薩怛嚩（一合引）囉他（三合）宋譯云善利生。四卷云善利衆生。今略衆生。三金剛幡。梵云嚩日囉（二合）特嚩（二合）惹。宋譯云金剛表刹（具如前辨）四卷云金剛光。六卷云金剛光威滅貪苦。●●言當具威光義。●●光威義（見結大界眞言）●●光也。故知含威光義也。四妙喜。梵云蘇都灑迦。宋云妙歡喜。四卷云善歡喜。五寶幢。梵云囉怛那（二合）計都。宋云妙寶幢相。四卷同今。六大金剛。梵云摩訶嚩日羅（二合）宋譯云卽金剛。四卷同今。七金剛利。梵云嚩日囉（二合）也瑟𪘨（二卷也作曳）宋譯云金剛刹。四卷云寶伏。六卷云金剛寶杖赴菩提金剛表刹授灌頂。按今經云金剛利者寫誤矣。明藏作刹爲是。雜名杖云瑟徵。六卷作杖爲善。四卷作伏寫誤。仗是兵器之總名。於今不關。杖卽幢之異名也。例如閻摩檀拏幢亦云人頭杖。然亦云刹者。幢卽表刹故。又義轉譯云刹。前翻幡云刹者。是刹之正義也。六卷刹杖二名並出也。已上南中之西。從金剛寶如意珠體而現金剛光故。次擧之高幢雨無量財。隨應施與無有窮止故。云金剛幢。故六卷云。我今敬禮金剛幢。善利衆生檀波羅（文）從金剛幢雨無量財卽義利施。故次云善利衆生。卽檀度圓滿也。是此寶幢善利超出世間。如表刹高出無有與等。故次云金剛幡。幡卽表刹也（具如上辨）又此梵云●●。卽是所謂菩提幢。已施世財引入菩提故次來也。表刹高擧衆皆仰望滿足希願。故次云妙喜。若深釋者見菩提幢故。心自證心。自得法喜。法喜卽入初地故云妙喜。是此妙喜何緣得者。謂緣寶幢加持故得。故次云明寶幢。梵音●●。卽菩提心爲因義也。宋云幢相。卽表菩提心顯現義。所謂正等覺顯現也。此心已現加以大名云摩訶金剛。應知簡本有菩提心嘆云大也。已現得大名故卽遍法界。隨應施利圓滿所願。故云金剛刹。次一偈歎金剛笑等七德。一金剛笑。梵云嚩日羅（二合）賀沙。宋云金剛喜笑。四卷同今。二大笑。梵云摩訶（引）賀娑。宋譯大適悅。四卷摩訶笑。三金剛笑。梵云嚩日囉（二合）悉弭（二合）多。宋譯同今。四卷金剛微笑。四大奇。梵云摩訶步多（異本作娜步多爲是。二卷共作納部(二合)哆）宋大希有。四卷摩訶希有。五愛喜。梵云必哩（二合）低（丁移切）鉢囉母汝耶（二合）宋大喜大樂。四卷樂生歡喜（六卷同此）今經翻●●云愛。●●●云喜。又●大也。故宋云大喜等。又生云●●。●●含生義。故四卷云樂生歡喜。六金剛勝。梵云嚩日囉（二合）擬哩（二合）耶。宋云金剛初（●首也。故翻云初）四卷云金剛歡喜（●●歡喜也。恐●含歡喜歟）七金剛愛。梵云嚩日囉（二合）必哩（二合）帝。宋金剛妙悅。四卷同今。已上南中之北。北方通三故初爲三種笑。前金剛寶寶部菩提心。一切衆生等具無闕。怪奇此事云金剛笑卽本性也。次於南方現大威光。怪奇此事云大笑。次於西方建立寶幢。施與一切怪奇此事云微笑。是此三笑世出世間奇中之奇故。次云大奇。大奇梵語●字爲體（●●通同故今云那步多也）●字是如來金剛性。一切諸佛所證之法。故云愛喜。非是世間愛喜故云金剛勝。此笑三昧從本性愛而起故。終歸於愛故云金剛愛。此愛三昧離生滅斷常。二乘外道無能壞者。故云金剛愛。

金剛頂大教王經私記第十五。
沙門曇寂撰。

　　金剛法至禮金剛語。釋曰。三此四偈歎西方諸德。於中初一偈嘆金剛法等七德。一金剛法。梵云嚩日囉（二合）達摩。宋金剛妙法。四卷同今。二善利。梵云蘇（上聲）娑怛嚩（二合引）囉他（二合）四卷云善利薩埵。今略薩埵。宋云眞實理（翻薩埵云眞實。●●眞實也。囉他翻理。所謂道理名義也）三金剛蓮。梵云嚩日囉（二合）鉢娜摩（二合）宋譯四卷並同今。四妙淨。梵云蘇戌馱迦。宋妙清淨。四卷善清淨。五世貴。梵云路計濕嚩（二合）囉。宋觀照自在。四卷觀世自在。（解云。世貴者●●世也。●●●貴也。疏第六釋觀世自在云。此中自在正翻是富貴義。如人得大勢位具足財寶。隨心所欲自然成就。此菩薩亦爾。假令十方世界一切有情。希求世出世間資具。隨其性欲種種不同能以如幻三昧。一時給與各得滿其所願(云云)又觀世自在者。●●觀也。亦具世義。普世眞言釋云。●●世間也。卽是暗冥義。所謂無明也。此字側皆有阿聲卽本無義也。無暗卽是眞明也。阿盧迦是明文●●●自在義可知又觀照自在者●●觀也。又具照義。所謂眞明者卽是照義也）六金剛眼。梵云蘇嚩日囉（二合）乞叉宋譯同今。四卷金剛妙眼。今略妙字七金剛眼。梵云嚩日囉（二合）儜（上聲）怛囉。宋譯四卷並同今也。已上西中之東。初金剛法者卽西方門發菩提心也。已發菩提心故得大善利故次來也。何云善利。其體卽本淨蓮花。故云金剛蓮。是此蓮花本來清淨離諸垢染。故云妙淨。妙淨之體具無量性功德。猶如蓮花鬚蕊具足故云世貴。世貴卽觀照慧故云觀照自在。起信論明相大云。大智惠光明故遍照法界故等是也。其觀照體所謂妙眼。妙眼謂普眼方便智也。其巧妙智從實智而起故。次云金剛眼。所謂實相眼也。今具明二眼異者。●●是俗諦眼故云妙眼。疏第三云。經云妙惠慈悲者。般若有二種。有與六波羅蜜和合般若。有實相般若。此中意明初句。此慧猶如巧風能軌匠歌羅心使百體成就。行者猶有慧故則能善知通塞判決是非。於曼荼羅一切事業中。動合規矩心無疑滯乃堪作阿闍梨（文）。應知妙眼者是俗諦眼。其體方便智也。●●者謂眞諦眼亦名實相眼。第十釋多羅尊云。猶見諸法實相名爲普眼。所謂見於如如之體。從此普眼三昧生也。又第三云。善巧修行般若波羅蜜者。卽是深修觀察十緣生句。見甚深中道照不可得空（乃至）若行者。於文字及觀心中。善得通達離於見著。乃應爲人作世間阿闍梨（云云）是對前妙惠明眞實智。卽實相眼也。次一偈嘆金剛利等七德。一金剛利。梵云嚩日囉（二合）底（丁以切）乞叉拏（三合）宋及四卷並同今。二大乘。梵云摩訶也那。宋大乘法。四卷摩訶衍那。三金剛劍。梵云嚩日囉（二合）句捨。宋譯同今。四卷云金剛藏（解云。●●藏也。今翻爲劍。具如前辨）四大器。梵云摩訶庾馱。宋大器仗。四卷摩訶器仗。今略仗字。五妙吉。梵云曼殊師利。宋妙吉祥。四卷文殊師利。六金剛染（明藏本作深。今經寫誤）梵云嚩日羅（二合）儼（吳目切）鼻（引）哩耶（二合）宋及四卷同云金剛甚深。七金剛慧。梵云嚩日囉（二合）沒第。宋譯同今。四卷金剛覺。已上西中之南。是行門也。金剛利者是大惠行。疏第二十卷云。文殊師利者大智惠也（乃至）以此第一義空之妙惠。淨彼遍一切處淨菩提心。平等惠利刄斷無始無明根卽入菩薩正位。故雖有菩提心而無慧行卽不可成果。故次明文殊也（文）。今於南方行門初明利惠者卽此義也。此慧行者非是二乘所行。故云大乘。十二門云。摩訶衍者。於二乘爲上故名大第。又云。大分深義所謂空也。若通達此義卽通達大乘（文）空者所謂深利惠。表此利惠云金剛劍。劍卽表般若利惠。故亦名般若惠劍也。此是諸佛大人之所執故。次云大器仗。是此大器能斷一切妄執不祥。令得大白吉祥故云妙吉祥。妙吉祥者卽是般若波羅蜜甚深妙典。故云金剛甚深。手持梵匧卽表此義也。此梵匧中詮顯何義所謂金剛不可壞實相妙惠。故最後云金剛惠。次一偈歎金剛因等七德。一金剛因。梵云嚩日囉（二合）係都。宋及四卷並同於今。二大場。梵云摩訶曼荼。宋金剛場。四卷大堅實（解云。曼荼又堅實義也。翻梵語云。優留曼荼譯曰提胡亦云實也。疏第四云。漫荼羅是蘇中極精醇者浮聚在上之義。不復變易得名爲堅云云）三金剛輪。梵云嚩日囉（二合）斫羯囉（二合）宋金剛妙輪。四卷同今。四理趣。梵云摩訶（引）曩耶。宋大理趣。四卷摩訶理趣。今略大字。五能轉。梵云蘇鉢羅（二合）靺怛曩。宋如教善轉。四卷妙轉輪（今梵中無如教及輪義）六金剛起。梵云嚩日路（二合）囉他（二合引）按●路字點●也（●●●應是起義千文云●●●起也）七金剛場。梵云嚩日囉（二合）曼荼。宋譯同今。四卷云金剛道場。已上西中之西。所謂轉輪之主宰也。於中金剛因者。本淨菩提妙蓮不染。是轉輪體也。攅搖此佛性之乳（因也）乃至經歷五味成妙提胡。謂之大場（摩訶曼荼）大場卽金剛輪。故次擧之。此輪所詮稱云摩訶理趣。摩訶者謂五大五色。五大五色經緯相成云曼荼羅法門。理趣亦云法門。應知摩訶理趣者。是曼荼羅法門。卽是輪之所詮也。此尊能轉此輪故次云能轉。是此法輪從金剛性而起常無毀壞。不退轉輪故云金剛起。此不壞輪於何處轉耶。謂於常無毀壞金剛場而轉。何云金剛場。謂衆生本具菩提曼荼。所謂摩訶薩意曼荼羅處。是以有感則應故云金剛場。所謂如來金剛之幻也。次一偈難金剛語等六德。一金剛語妙明。梵云嚩日囉（二合）婆沙蘇微（微一切）稱耶（二合引）孽囉也（三合）宋最上妙明金剛語。四卷云金剛語（疏云。雖似兩句准舊經合爲一句云云。今云。宋譯文甚明。是一句也）二金剛誦。梵云嚩日囉（二合）惹波。宋金剛持誦。四卷金剛念誦。三妙成。梵云蘇悉地娜。宋譯善成就。四卷能授悉地。梵語中●娜字是授與義也。四無言。梵云阿嚩遮。宋譯同今。四卷無言說。五金剛成。梵云嚩日囉（二合）微（同上）汝耶（二合引二卷云尾汝也二合）孽囉（二合）宋金剛勝悉地。四卷金剛上悉地（梵中●勝也上也。今經略之）六金剛語。梵云嚩日囉（二合）婆沙。宋譯同今。四卷金剛言說。已上西中之北。持誦成就三昧也。金剛語者法輪已轉。當入持誦成就悉地。故云金剛語。金剛語體卽字輪也。行者持誦時字字相應句句相應。遍有光鬘次第不斷。狀如連環。謂之妙明。如此持誦者稱爲金剛念誦。金剛念誦者所謂無聲金剛語。依此得妙悉地故。次云妙成是明世間悉地。具如大日世間成就品所明。次無言者謂三摩地念誦。是心念誦也。文殊供養法云。若三摩地念誦者。當心觀大圓鏡智。布五字門了了諦觀。隨義相應與般若波羅蜜合。此名三摩地念誦（文）。由此意念誦故得出世成就。故次云金剛成。四卷云金剛上悉。卽是出世悉地。故稱云上也。世出世成就。淺深雖異同是金剛語尊三昧。故結云金剛語。
    金剛業至禮金剛拳。釋曰。此四偈歎北方諸德。於中初一偈歎金剛業等六德。一金剛業。梵云嚩日囉（二合）羯摩。宋金剛事業。四卷金剛羯磨。二教令。梵云蘇嚩日囉（二合）枳孃羯磨（二卷云若拏）宋妙教令。四卷妙教。三金剛廣。梵云摩呼（引）娜哩耶（二合三）宋譯云極廣大。四卷金剛大寛廣。四不空。梵云嚩日囉（二合）目伽（囉下當有引字註。引點●也。●●●不空）宋及四卷並云金剛不空。五業金剛遍行。梵云嚩日囉（二合）蘇娑嚩（二合）孽囉（二合）宋金剛業善遍行。四卷善遍一切處。今經略善字。六金剛巧。梵云嚩日囉（二合）尾濕嚩（二合）宋金剛巧業。四卷金剛毘首。已上北中之東。已成就世出世悉地。當起化業。建立佛事故初云金剛業。是北方發心也。爲何業者。上教令諸佛。令起深定赴化利業。下教令難調摧我慢幢順向正道。謂之教令。上窮佛界下盡生界。皆悉教令無不順伏。故云金剛廣。其順伏者。與無量勝益而無空過。故云不空。不空事業竪徹三世橫遍十方。故云業金剛遍行。自非得毘首羯磨巧妙之智。誰得爲之。故云金剛巧。次一偈嘆金剛護等七德。一金剛護。梵云嚩日囉（二合）囉乞叉（二合）宋及四卷並云金剛守護。二大勇。梵云摩訶吠哩耶（二合）宋大精進。四卷摩訶無畏（●無也。●應是畏義）三金剛甲。梵云嚩日囉（二合）靺摩。宋及四卷云金剛甲冑。四大堅。梵云摩訶涅哩（二合）荼（去聲二）宋與四卷俱云大堅固。五難敵。梵云訥哩庾（二合）馱那宋極難敵。四卷難可敵對。六妙精進。梵云蘇微哩也（二合）仡哩耶（二合）宋最勝勤勇。四卷上首精進。七金剛勤。梵云嚩日囉（二合）尾哩耶（二合）宋及四卷並云金剛精進。已上北中之南。教令已行當加擁護令成各各所願。故初云金剛護。若非具大勇心。誰能護一切。故云大勇。已具勇心不嚴以甲則不爲堅。經云。譬如著鎧入陣則無所畏。此之謂也。已著大悲甲冑。大慈無敵。水不能沒。火不能焚。何堅若此。故次云大堅。已得大堅所向無敵。故云難敵。難敵何緣具大悲精進故云妙精進。具精進者無事不辨。故云金剛勤。次一偈歎金剛盡等七德。一金剛盡。梵云嚩日囉（二合）藥乞叉（二合）宋與四卷並云金剛藥叉。二方便。梵云摩呼播耶。宋及四卷云大方便。今略大字三金剛牙。梵云嚩日囉（二合）鄧瑟吒羅（三合）宋金剛利牙。四卷同今。四大怖。梵云摩訶（引）婆耶。宋大恐怖。四卷云甚可怖畏。五摧魔。梵云麼羅鉢囉（二合）末㗚汝（二合）宋摧伏魔力。四卷摧伏魔。六金剛峻。梵云嚩日囉（二合）孽囉（二合）宋勝金剛。四卷金剛上。七金剛忿。梵云嚩日囉（二合）戰拏。宋金剛暴怒。四卷金剛暴惡。已上北中西。已住金剛勤三昧爲何所作。謂具調伏牙。噉食一切衆生都無可餘。謂之金剛盡。此是諸佛大悲方便之智也。故云方便。內具方便故外起方便業。謂之金剛牙。以此金剛牙上恐怖諸佛下噉食衆生。是怖中之怖故云大怖。豈唯恐怖衆生。亦能摧壞大自在天無始無明住地。故名摧魔。若非具金剛勝力。誰能破此難降者故云金剛峻（峻嚴急貌）此勝上力卽是諸佛難調三昧。忿中之忿。惡中之惡。故云金剛忿。後一偈歎金剛令等六德。一金剛令（當作合字）梵云嚩日囉（二合）散地。宋妙金剛拳。四卷金剛密合。二威嚴。梵云蘇娑寧（上聲）地耶（二合）宋大威力。四卷善現驗（六卷同此）三金剛能縛。梵云嚩日囉（二合）滿馱。宋譯金剛拳。四卷金剛縛。四解。梵云鉢囉（二合）毛斫迦宋善解脫。四卷善能解放。今經甚略也。五金剛拳勝誓。梵云嚩日囉（二合）母瑟吒耶（三合引）孽囉三摩耶。宋金剛堅固勝三昧。四卷金剛拳上勝三昧耶（疏云。雖似兩名後句亦有金剛拳。故以爲一德）六金剛拳。梵云嚩日囉（二合）母瑟𪘨（二合）宋及四卷並皆同今。已上北中之北。金剛合者已伏難降魔界佛界本來平等更無異相。唯是一純固金剛三密故云金剛合。三密合爲一。是名大智灌頂地。威掩法界無外。普天之下卒土之濱。誰不敢歸仰。故云威嚴。威嚴卽菩提座現。卽是悉地成就故云金剛縛。縛卽菩提座也。菩提座已現故。能令一切衆生得善解脫故次來也。此是諸佛三昧耶故云金剛勝誓。不違越此勝誓能度衆生者名爲金剛拳。謂令一切衆生成正覺也。已上東六六七七。南八七七七。西七七七六。北六七七六。總成百八名。如上諸經更無增減矣。疏云。如是諸德皆是毘盧遮那金剛薩埵遍法界用。不可塵數海滴數知。且擧少分以示其端耳（文）。
　　若有持此至持金剛。釋曰。此二行偈二明讃功德。初一偈明若持此寂靜讃者。卽亦獲此百八德。次一偈明若以此讃大持金剛者。卽亦成持金剛。疏解初偈爲利他。次偈爲自利。恐不當矣。今云。初一偈明得一門功德。一一名號差別智印故。於中爲二。初二句明持名讃。次二句明正得功德。疏云。言此名者卽百八德名。能休息二死散亂。令契會佛大涅槃。故云寂靜讃。今助一解云。是此名賛佛差別智印。體離煩惱所知二障常住涅槃界。爲化衆生故示此名相。故云寂靜讃。寂靜者卽涅槃義也。華嚴大疏第十九下（六八）釋經住涅槃界住寂靜性等文云。涅槃等三卽是果相。住涅槃界卽是眞如體。圓寂故。出二礙故。故智論云。有菩薩發心卽觀涅槃行道。恐此涅槃濫唯在果故。云住寂靜性。謂約眞如體無妄動卽是涅槃。又瑜伽第八云。煩惱自性者。若法生時其相自然不寂靜起。由彼起故不寂靜行相續而轉。是名略說煩惱自性（文）。離煩惱障證涅槃故寂靜卽是涅槃也。又大悲名寂靜（如上引壽命經）一一差別智印皆從如來大悲而起。故其所歎讃稱云寂靜也。金剛名灌頂者。正明所得功德。行者若持此名。卽成得佛名號灌頂。故云金剛名灌頂。金剛名實相。一一名號薄伽梵。大持金剛差別智印。皆不離實相。名字卽實相故云金剛名。持此金剛名稱云名號灌頂也。行者持此名故自身同於本尊。故云彼亦獲如是。華嚴大疏十三（下四十四）云。如是卽差別之義也。今亦如是獲同於一一差別智印故云獲如是。次一偈明得普門功德。文分爲四。初一句明持此名可知。第二句明所讃體。大持金剛者。謂毘盧遮那也。一一金剛名皆是毘盧遮那內證功德。毘盧遮那是總德故稱云大持金剛。第三句正明行者持誦。正意者若依大日經。行者是心佛名第二正覺句。於此中住三摩呬多而爲持誦名攝意念誦。卽此義也。疏第十一釋云。次第二正覺句者。初觀本尊（一門）今但觀佛（普門）所以爾者一切尊形（差別智印）皆是見法身（本地）門故。於鏡漫拏羅大蓮花王座深邃住三昧者。又此鏡中如有窟像。觀此窟甚深中有如來。在此窟中深邃而坐之也。總持髮髻冠無量光圍繞。離妄執分別本寂如虛空。於彼中思惟作攝意念誦。一月修等引持滿一落叉。於中作如是觀。是名眞見佛也。如是見時。彼佛心上作字。眞言字。一心誦之。此是一向攝意。在於一境更無一外緣。心心念誦不令人聞。然於定中自然有聲。流出如流水不斷也。又云。梵音卽云三摩呬多。是等引義。亦名攝心一境之義。卽一心義也（又准此文。上偈明世間成就。次偈明出世成就）應思之。歌詠者卽持誦義。以此名號歌讃佛故云歌詠。具如前歌供中辨之。前歌供中偈云諸法如響應。是第三劫深修十喩故。卽與第二正覺其位相同。應思之。第四句正明所得益。謂若如是持誦者。自身爲毘盧遮那。故云彼如持金剛。卽是普門益出世成就。疏云今但見佛。佛卽自心毘盧遮那。卽是大持金剛也。
　　我等以至大曼荼羅。釋曰。此二行偈卽第三明正奉請。於中初一偈欲爲奉請故。先叙自誓願。次一偈正明奉請。初中上二句明誓願所由可知。次二句正明誓願。亦爲二初句明自證。大乘現證者。謂金剛薩埵之稱號。大乘謂大空。大空卽菩提心故。菩提心生亦云大空生。亦云大乘生。應知以心實相智證心實相。菩提心顯現云大乘現證。今以百八名而讃詠故。願我亦如金剛薩埵而無有異。故云願大乘等。後句明化他願。謂自己證得願遍流布大理趣法界海。令一切衆生皆悉如我無異。上願字冠通此中也。大理趣者謂大乘理趣。大乘理趣者。卽菩提心者萬法所歸趣所。故云理趣。理趣釋釋大乘現證中明七大義畢云。由諸菩薩承此大乘證得無上正等菩提（文）。一一名號所謂無盡莊嚴。諸佛示現無盡莊嚴。皆是爲令一切衆生證此菩提心故。故云流遍大理趣。次一偈正明奉請。於中第一句明奉請所以。此中文略難解。當依宋譯而解。願說最勝儀者（疏牒儀作義。不可）宋云願說最上自儀軌。此句總也。總指次一切佛大輪等云最上自儀軌。是金剛弟子所入金剛曼荼羅儀軌。故簡蓮部等云自也。疏第十六云。此是汝漫荼羅者。佛親對金剛手說之故。告之是汝漫荼羅（文）。今毘盧遮那入大持金剛三摩地。說金剛界大曼荼羅故云自也。一切佛大輪（疏本輪作海。恐不可）勝大曼荼羅者。宋云謂一切佛大智輪最勝金剛曼荼羅。此二句別。別明上自儀軌相云謂一切等。一切佛大智者。謂五智三十七智乃至無盡無餘差別智印。此智堅固無物不摧故云輪。輪卽摧破義。是正指曼荼羅也（今經五字句故略去智字也）次句嘆此智輪云最勝金剛曼荼羅。曼荼羅此云輪圓具足。此等智輪一處聚集輪圓周備。故云曼荼羅也爾時婆伽至三摩地。疏釋曰。從此已下至盡經。是第五頌。曰薩埵應請說。就中爲二。
　　爾時婆伽梵下。初明默許入等持也。說金剛界下。二明應請正演說也。就於中又爲二。初明說主聞請語也。婆伽梵大持金剛者。擧所請人如前所釋。聞一切如來讃語者。卽明聞前讃請之語。一切如來者。是十方世界集會如來也。入一切如來等者。次明正入等持也。遊入法界定以爲一切如來三摩耶也。言所生等者。謂明所生加持堅牢不壞。故爲金剛也。三摩地如前也（文）。今云。一切如來三昧耶者。一切如來謂五佛及無盡無餘諸佛。卽是曼荼羅之體也。約人說五佛。約智說五智。約色云五色。約字云五字。六卷經第四云。又於粉中想字加之。復應思惟五色粉。是如來五智亦名法界性智（云云）第六云。乃至法界不思議色。亦復如是。統而言之。不過五字門。然亦更相發揮成種種差別智印（云云）五字五佛五色經緯相成稱爲曼荼羅。今欲說金剛界曼荼羅故。先入五佛三昧。故云一切如來三昧耶也。亦釋五色云法界不思議色。應知一切如來三昧者。卽是法界三昧。又加持五色名法界現起印。應思之。所生加持等者。理趣釋云。金剛加持者。表如來十眞如十法界十如來地。以成上下十峯金剛大空智處。加持者表如來於中道十六大菩薩普賢智。從此展轉流出共成三十七位。以成解脫輪大曼荼羅（云云）應知所生加持金剛三摩地。卽是金剛界曼荼羅相應三摩地。具如上辨。
　　說金剛界至大曼荼羅。釋曰。從此已下二明應請正演說。大分爲二。初經家叙說可知。二說偈亦爲四。初明許演說。二先示其名。三說建立大輪壇。四叙教授弟子等。是卽初也。上請說勝大曼荼羅故。今許云當我遍說勝大曼荼羅。此大曼荼羅是毘盧遮那自證之法。淨妙提胡極無比味無過上味超勝一切。故云勝大。曼荼羅中諸尊無量一一說故云遍說。
　　由如金剛界名爲金剛界。釋曰。此第二示其名。上金剛擧喩。次金剛界是法也。金剛喩實相智。五智及三十七智乃至刹塵智一一智體。不盡不壞離諸過罪不可變易。不可破毀故云金剛。又金剛者謂不二義。●字爲體。●字卽不二義（見出生無邊門）●者●是生義。生卽有也。●字智義。智卽空也。空有不二故。二字相合故。以●字爲種子。不二者唯一實相不生不滅。是云金剛也。界者性義·眞實義·分齊義。性義者以無二我爲性。一一智體不過此性故。眞實義者過世間法。世間法或自然壞或對治壞。離此二壞故爲眞實也。分齊義者一一智體唯一實相。而各各相差別不泯。是分齊義也。一切衆生等具金剛界。卽是本性所具曼荼羅。此爲況云由如金剛。今此金剛界曼荼羅亦復如是。如其本性所具說故云名爲金剛界。以要言之。金剛界是衆生自心。大日疏第八釋灌頂壇中云。復次深祕釋者。方壇卽是大因陀羅心王金剛界（文）。應知今此曼荼羅摸像彼心故。亦名爲金剛界也。
　　如教應安坐至誦金剛薩埵。釋曰。此第三說建立大輪壇。文分爲四。初明結護方處。二明造曼荼羅。三說圖畫諸尊。四叙入壇供養。此卽初也。疏云。於所應作曼荼羅中。如法式結跏趺坐已。諦想己身是如來身。此想成就卽結摩訶薩埵大契。故云如教乃至思惟加持也（云云）是依四卷經而解。今具引文明之。經第三（初紙）云。所應作漫荼羅。於中如法式坐修習加持自身。以爲結摩訶菩提薩埵摩訶契（謂金剛薩埵契是也）具此契法加持已。而起以止羽爲金剛拳。觀羽執跋折羅示威猛相。普遍觀察處置稱我跋折羅薩埵。而按行之。六卷經第四（初下）云。爾時世尊修瑜伽者結跏趺坐已。諦想己身是如來。此想成就修加持法。卽結摩訶菩提薩埵大契（卽金剛薩埵契是）既加持已以止羽爲金剛拳。觀羽執跋折羅。觀察作壇場處。以雄武相稱跋折羅薩埵按行之（文）。今經文略。今依二經解者。此中有三。初結跏趺坐諦觀己身是如來今初二句是也。蘇悉地經第二（十九）云。結跏趺坐作扇底迦上成就法。是佛部坐故住此坐相故云如教等。二以薩埵印加持自身。此具三密。大薩埵印謂身密也。思惟意密也。印必具眞言故。具三密以加自身也。窃惟此二種觀。恐當大日經毘盧遮那及金剛薩埵觀。疏第五（十四）云。若行阿闍梨事時。卽應以自身作毘盧遮那。若作緣漫荼羅諸作務時。卽以自身作金剛薩埵（云云）又宋譯云。如教次第應安立曼荼羅中諸相分。若依此經。此二句總明造立曼荼羅義。安立者謂施設義也。指自身加持線抨圖畫等。云曼荼羅諸相分。與今經其意大異也。住印下第三明結方。住印相兩經分明可見。前結跏趺坐加持自身。既加持已次當起立結方故云當起。宋譯云。於前印處卽當起。謂於前坐處而起立也。顧視於諸方者。六卷云觀察作壇場所。謂觀察壇四方而爲結護也。宋譯云如理觀視於諸方。倨傲而按行者。謂住薩埵威儀。東西南北次第按行而爲結護。宋譯云。以高擧相次第行。高擧是慢相。止羽金拳觀羽跋折羅謂之慢相。卽是薩埵威儀也。六卷云雄武相。卽是倨傲異稱。倨傲者惠琳此經音云。上居御反。廣雅倨慢也。說文不遜也。從人居聲也。下五告反。廣雅傲慢也。杜註左傳不敬也。說文亦倨也。從人敖聲也。義述云。金剛慢菩薩以無過上智。令一切衆生悉證毘盧遮那如來體。於世出世間皆得自在。所以住傲誕威儀。而現其我無我俱幻平等智身。誦金剛薩埵者。四卷云。稱我跋折羅薩埵而按行。梵云●●●●●。●卽我也。宋云金剛薩埵念誦。卽念誦此眞言也。
　　以新線善合至應飾五輪壇。釋曰。第二明造曼荼羅。依大日經。疏造曼荼羅略有十種支分。於絣定界位前有治地定地等衆多支分。今經略之。故四卷經線抨前云。其作壇處或別作淨室或舊淨室。擇地等法不異蘇悉地經。及治地用瞿魔塗淨准常（云云）此中亦有多支分。初二句明合線法。以新線善合者。緩急得所所作契法是云善合。大日疏第五云。次當作金剛線法。凡作綖當擇上好細具縷。香水洗之令清淨。令潔淨童女右縒合之。合五色縷當用五如來眞言各持一色。然後以成辨諸事眞言總加持之。第十五云。凡合線時。若一一依法者。當別造曼荼羅安置寶瓶香花塗香燈等及諸飮食。作種種供養（更問方法）然後令童女合之。當先爲受八戒著新淨衣。香水澡浴使內外清淨。坐於壇中而合之。合線之法。先預作細絲令極均調。大小緩急皆令得所。又不得中間斷續連接之也。又合時以帛掩口也。每一色絲來去。襵牒使成九絲。然後合爲一縷。其絲但有一頭。而屈襵之。中間不得接。一縷一色。凡五色合爲一繩也。若合繩緩急麁細不調。又不盡心作之則生障法。損師亦損弟子。或令其發狂亂等。不可不愼也。應量以端嚴者。隨壇大小線有長短。量法得宜故云應量。能調得中。不緩不急故云端嚴。宋譯云稱其分量而善用。四卷云。次搓緊合雜繩。具足端嚴稱其肘量。以線智應抨等者。此二句明規畫界域。疏第五（十四）云。若淺行阿闍梨則須具依於法則。於晝日分卽規畫界域。以白檀等草定諸尊形位分段。至日將夕豫備香花燈燭等皆令素辨（云云）宋譯云行人持線以抨量。四卷云。智者隨其力能。以繩絣其壇（文）。今經五字爲句。文略難解。智謂智者（四卷）卽是行人（宋譯）行人卽阿闍梨也。謂阿闍梨以線應抨曼荼羅界域。抨明藏經作絣。玉曰抨普耕切撣也。龍龕手鑑抨普耕切彈也。並非今義也。絣玉曰方幸切無文綺也。正字通補耕切音崩。說文氐人殊縷布名也。又以繩直物也。又曰拼（𢏳枰通）。今按抨當作絣。音同故通用也。隨力者。明曼荼羅大小分量。分量無定故云隨力。宋譯云隨力應作曼荼羅。四卷云。隨其力能以繩絣其壇。又次文廣明此義云。若爲閻浮提自在王。或爲轉輪王。應畫壇場周圍過一由旬。大威德阿闍梨漸小亦應作乃至四肘量。智者觀察應堪受化者隨意度量。結其壇場亦無過失。爲欲利益應所化者。金剛薩埵置立壇場。號爲金剛界等如經所說。設於掌中隨意作彼等一切壇場能作利益。何況地上（六卷與此有少異）四方應四門下。明曼荼羅莊嚴相。此中亦有多義。是明四方四門。疏第十六云。四方之門卽是四念住。標是四梵住也。涅庾奇是門都羅亦是旗也。卽是標也。第六云。四門是四靜慮亦是四攝法門。標是四梵住（文）。宋譯云其壇四方四門。四卷云壇形四方四門以四吉祥莊飾。若依此二經與今經異。四方者謂方壇。故云壇形四方。若此義者標記亦有異。第六云。若作深密釋者。四面方相正直均平等。是四念處義（文四念處者。深祕釋者。●●●●因行證入四門具如彼記）四刹而嚴飾者。宋譯云復以四刹而莊嚴。四刹謂門標也。刹謂表刹。具前引名義集而辨。今門標上懸幡莊嚴故云四刹。大日經入祕密曼荼羅位品云。五寶間錯懸大寶蓋莊嚴門標。衆色旒蘇。其相廣長。寶鈴白拂名衣旛珮綺絢垂布而挍飾之。第十六釋云。都羅亦是旗也。卽是標。雜色者非但五方之色。更有種種雜色也。此雜色幡其相廣長而在門標之上（云云）雜色幡者經所言衆色旒蘇（具如疏私記辨之）卽是表刹也。四卷云。四門以四吉祥莊嚴。具四吉祥者卽四旛也。四卷經翻●●云旛（見百八名中）菩提場經第四（不空本）偈。明眞言中●字義云具一切吉祥（文）。又或處云吉祥旛。應知吉祥者卽旛義也。四線而交絡者。此明曳線法。謂以五色線交絡四門及四橛而爲界道。故云四線。四卷云以四道繩。疏第六云。并備五色線。皆以不動眞言或降三世眞言。加持一百八遍或一千八十遍。阿闍梨正作法夜既畫曼荼羅竟。先觀中台及第一院知無闕少。卽下金剛橛。其金剛橛以金剛線周匝圍之。至通門處則止不須橫斷。三重皆如是置之。若不能爾者其第三院必應具依此法。勿得闕少。至通門處當擧線隨門標屈曲而上。使不閡頭（云云）。繒綵鬘莊嚴者。此明四門莊嚴。宋譯云繒帛妙線等莊嚴。四卷云繒綵旛蓋懸以莊嚴。前引入祕密曼荼位品。旛珮綺絢垂布等是也。具如第十六疏釋。疏明其標相云。私謂卽是如文著雜色衣之義也。從第一無相之法而出生如是大悲藏生之相。普現色身。種種方便說無量法。是雜色義也。雜色幡以來皆在門標也。隅分一切處等三句明處處鈿飾也。宋譯云。於其四隅諸分位及諸門戶相合處。各各鈿飾金剛寶。四卷云。於諸角分門闕出眺間以金剛寶間飾（文）。隅分一切處者。謂壇四隅。四卽一切義也。門戶於合處者。謂門戶相合處以金剛寶而鈿飾也（和所謂金具飾也）琳音云鈿飾上田練反借音用本音田。下昇織反以寶厠鈿而飾之。四卷云。闕出眺間者。闕出猶如言出沒。謂彫刻爲莊（和所云保里毛能寸加志之類也）從其間隙眺望外物故云眺間。恐是窓牖之類耳。應抨外輪壇等二句。明抨外曼荼羅。宋譯云。次第抨外曼荼羅外壇中心如輪相。四卷云。其門外須據門闊狹取半引外。據取一倍各各橫屈准上齊量。各各竪畫兩邊相望橫畫爲合。取其外圍一面三分之一。從心環遶爲輪。又取其中三分之一。從心如上。環遶爲輪。其壇中夾門子輪。縱橫下八線道。跋折羅如殿柱想以成八柱莊嚴其大圓輪。亦跋折羅像皆五色作。或一百八或三十七鋒相拄接。從入門至東北角竪吉祥門柱。如是外壇。智者以此法畫已於彼似月輪（此一章未審更檢）應入於中宮等五句。明抨內曼荼羅。宋譯云。復次漸入於中宮。以金剛線善抨量。設以八柱而間飾於彼金剛勝住處。而復飾以五輪壇。四卷云。入其中宮布置金剛線道。以八柱而爲莊飾。竪於金剛柱上。各以五月輪（此五月輪者。是但柱上莊嚴非輪坦也。與今不同）解云。中宮者謂中胎也。八柱者是中宮莊嚴。於八柱中先置五佛位故。云於金剛勝柱應飾五輪壇。五輪壇卽五佛位也（柱字和刻一本作極。恐寫誤。明藏本作柱。宋譯云勝位處。按●●柱也。●●住也。聲勢相近）。然諸佛境界經八柱在門外。經下（九紙）云。欲建道場先立四方界。乃至門外左右各立一柱。一一柱上安五明鏡如滿月輪（云云）此經滿月但是莊嚴而非尊位。與今經異。大日經亦八柱在門外。
　　於中曼荼羅至次第而圖畫。釋曰。從此以下第三明圖畫諸尊。於中爲五。初明中曼荼羅。二明四曼荼羅。三明八供養。四明四攝。五明摩訶薩等。此卽初也。於中初二句明安中央毘盧遮那像也。四卷云。於內壇中央各置佛像。宋云。於是所立輪壇中（前五輪壇中央也）如教安立佛形像。佛一切等一偈明四波羅蜜也。佛謂中央毘盧遮那。一切周圍謂四波羅蜜。四卽一切義也。是毘盧遮那四親近。故云佛一切周圍。於前五輪壇中圍繞中輪故云周圍。周圍卽眷屬威儀也。是圍繞中位故云於中。四卷經明四佛畢云。於鑁部中各依本方置四波羅蜜。三昧耶是定義。四波表定德故云四三昧耶。是毘盧遮那中智之定。故嘆云勝。前嘆中央云金剛勝柱。其定非勝。豈配中智應思之。金寶法業爲其次第。故云次第而圖畫。宋譯云。於彼中心曼拏羅佛像。周圍當安布四勝三昧耶印契。如其次第應圖畫。
　　金剛進而步至金剛巧等壇。釋曰。此三行偈第二明安立四曼荼羅。文分爲二。初一偈明於四輪壇各安立四佛。後兩行偈明安立各四親近等也。金剛步而進者。明畫曼荼羅威儀也。四卷經云。復以金剛勢擘過入於四壇。金剛勢者以意擎擧所畫及於金剛線。若入若出。畫壇人不得騎驀金剛線道。應誦密語擧之從下過。不失三摩耶。卽說此密語。唵跋折羅（引）鞞伽（此二字本無）羯囉（二合）摩呼（六卷本無鞞伽二字）宋譯第十五（二十紙）云。若下線時當注念不應出入違分限。以金剛步依次行。彼諸壇界皆依法。金剛大明曰。嚩日羅（二合）吠（引）誐（一句）又第十（十四）金剛步明曰。唵（引）嚩日囉（二合）吠（引）誐（引）訖囉（二合）摩吽（引一句）按●●步也（千字文）●●●●應是金剛步。故六卷無鞞伽二字。●●應是迅疾義。何是金剛迅疾。眞言云。吠（引）誐（文）疏第六（十六）云。既結界竟當依門出入。不得輒越餘處。毎出入時仍須誦不動眞言。若是瑜伽阿闍梨亦可周匝以線圍斷。若須出入時。想擧此線而於下過過已卽還如故。或去門遠急須出入者。當觀自身作毘盧遮那。以無礙身勿生越線之想。隨意出入無咎也。於四曼荼等二句。明安立四佛。四曼荼者。謂東南西北四壇位也。阿閦毘等者。正明安立四佛。具擧東方等取餘三故云等。四卽一切義故云安立一切佛。五密軌（四紙）云。一切印者。四種智印卽例也。宋譯云。次第安四曼拏羅。所謂阿閦佛等四一切佛像皆安立。應作不動等下。次明安立四親近。於中初二句明東方。初句可知。劑金剛持等者。明藏經劑作齊字。今經寫誤。宋譯云持金剛等衆齊等。解云。持金剛等者。擧金剛薩埵等取王等三（下等字皆准知）卽當今經持等。衆謂四義。或三已上爲衆。或四已上爲衆。故今四云衆也。齊等猶如言平等。卽三昧耶義也。四卷云執金剛等四三摩耶。應知衆齊等卽四三昧耶也。前明金剛薩埵中云平等智。亦云金剛平等。是東方金剛平等四親近故。云衆齊等。四卷云。阿閦等四佛皆應布置。初從金剛方畫阿閦鞞壇。具以執金剛等四三昧耶尊勝者。想四方佛面向毘盧遮那座。先畫執金剛在阿閦前。次畫右。次左。次後。諸部准此。金剛藏等者。此明南方也。宋譯云金剛藏等衆圓滿。等及衆義如前可知。是南方增益門衆故云圓滿。四卷云。次至寶方。寶生壇圓滿金剛藏等。金剛眼等二句明西方也。宋譯云金剛眼等衆清淨。是西方清淨門衆故云清淨。四卷云次華方阿彌陀壇清淨金剛眼等。應畫不空等二句。明北方也。宋譯云金剛巧業應畫。是北方事業門衆故云巧業等。四卷云業方不空悉地壇金剛毘首等。疏引四卷畢解云。金剛寶名爲藏。以金剛幢名爲滿（云云）此釋難依。圓滿清淨等皆通四菩薩。何但金剛幢爲滿。金剛利爲清淨乎。
　　安立於輪隅至應畫佛供養。釋曰。此一偈三明畫八供養菩薩爲二。初二句明內四供。後二句明外四供也。四卷云。輪內四隅置四內供養。初從火天方順旋而作終風天方。外壇四角線道之中置外供養。作法同前。解云。東南火天。西南涅哩底。西北風天。東北伊舍尼（自在天）是與後天次第同也。若火天（東南）爲初。當終伊舍尼（東北）何故云終風天方耶。故高麗藏本作終自在天。應是正本。然六卷亦云終風天方。最可疑矣。
　　門中一切處守護門四衆。釋曰。此第四明畫四攝也。宋譯云。然後於彼四門中安四守護門大明王（四卷與此大同。故不引之）六卷云。於四門中置四攝等。帝釋方爲首置都印主。如次作之。門中一切處者稱四門云一切處。故宋譯等皆云四門中也。六卷云帝釋方者謂東方。東方爲首。如次焰摩（南方）嚩嚕拏（西方）毘沙門（北方）次第安立也。都印者恐是鉤印。鉤總具四攝故。具如上辨。又依聖位經。鉤守菩提心戶住東門月輪。索守功德戶住南門月輪鎖守智慧戶住西門月輪。鈴守精進戶住北門月輪。故云守護門也。
　　安立於外壇應畫摩訶薩。釋曰。此第五明摩訶薩等方壇。宋譯云。次復於外輪壇處各應安立大薩埵。六卷云。壇四周線道之中置十六大菩薩。所謂彌勒次不空見。次能捨一切惡趣。次樂謬一切黑闇憂惱。次香象。次勇猛。次虛空藏。次智幢。次無量光。次月光。次賢護。次光網。次金剛藏。次無盡意。次辯積。次大光明。以妙塗香方壇外或一肘二肘細塗拭已。畫不退轉等諸大菩薩（云云）四卷此次擧諸天等。經第三（七紙）云。乃至諸輪轉有路。摩訶大威德者。其金剛阿闍梨應思惟是等及餘外壇中。毘盧遮那等諸天止住欲界者。意樂調伏煩惱者及舍利弗等。無量諸比丘來詣者。皆思惟之。又想大自在天共其妻眷屬侍從衆等。又想虛空天歡喜自在天。及商主天有四姉妹者。摩訶迦羅難提繫攝嚩羅都沒嚧羅陀天。及想諸曜等差別名又種種密語神王世間迦樓等（云云）。
　　卽勝三昧耶至應滿一切壇。釋曰。從此以下至卷末。此第四明入壇供養。此中有四節。初勝三昧耶等者。明入勝三世三昧降伏難調等事。四卷云。次明儀式。金剛阿闍梨如上所說隨位布置已。復依法住瑜伽。號爲跋折囉吽迦羅。卽說此吽迦羅三摩地法。復想自身微有竪牙。以瞋怒面而笑。又想以左脚壓大自在天。以右脚壓大自在妻乳房（文）是明除障法。卽與大日經息障品說同也。是勝三世三昧故云勝三昧耶。金剛師入已者。此正明阿闍梨入於壇場。故云入已。金剛師卽阿闍梨故。宋譯云金剛阿闍梨入已。四卷云。次結摩訶三摩耶契而執華鬘。爲阿闍梨自在者哀愍利益諸衆生故。應入壇場卽誦本密語。如法奉獻諸佛華鬘。或以身。或以心一迴右旋其壇。却至本處以金剛儀式。復取其鬘置自身頂上。誦本密語而鬘之。摧印而遍入者。摧印應是開門印。故宋譯云開印普遍爲警覺。四卷云。復以住瑜伽速疾而右旋住夜叉方門。勝伏三界世間形相以意而開四金剛門。卽說結開門契。結二金剛拳並之。以進力度仰相拄。檀慧度互相鉤以瞋怒意。竪進力度撥開。此是最上開門契。復爲利益諸衆生故。應用此密語開門。密語曰。唵跋折羅糯嚧特伽（二合）吒耶三摩耶鉢羅（二合）吠舍耶吽（句義云。●●●●金剛門也。●●●開也。●字點●也。●●●●云開也。●●●平等也。●●●●入也。●我也。總云我開金剛門。令諸尊平等入也）復以瑜伽住於諸門。從於夜叉方門開已。次如法開焰羅方門。其次轉住開於帝釋方門。次如法開龍方門。諸開門倣此當衝門而開（文）。今以摧印開於四門而遍入已。爲諸供養故云摧印而遍入。眞言中●●●●卽遍入也。智界記（明達）云。開門印壇四方蓮花門。謂常樂我淨也（文）。梁攝論第四十八（五紙）云。蓮花有四德。一香。二淨。三柔軟。四可愛。譬如法界眞如總有四德。謂常·樂·我·淨。於衆花中最大勝故名爲王。譬如法界眞如一切法中最勝。此華爲無量色相。功德聚所莊嚴。能爲一切法作依止（文）。今云。東門常德者。常金剛義。蓮花氣周遍也。初●字菩提心義也。南門樂德者。樂寶珠圓滿可愛相。是●字萬行義也。西門我德者。我一切智智。瑜伽自在蓮花柔軟德。卽●字成菩提也。北門淨德者。成所作智佛事生事。大涅槃界寂中事業蓮花性淨德。卽●字義也。蓮花者中央法界體性。所謂法界眞如也。蓮花之門名蓮花門。依主釋也。今經供養義略而不明。四卷經次文云。其次用殊妙金瓶。或以銀瓶。盛一切寶及妙香藥。合水盛之。以妙扶條挿於瓶中。於其口上以種種果子及諸名華以爲嚴飾。復以塗香則塗之。以雜色繒綵繫其瓶頸作種種莊嚴已。應專一心以密語護之。於其本位各置一瓶。如其不辨遍於其四角。及於入門各置一瓶。布列香華雜果種種供養（云云）此諸遍入噁等已下四句明啓請伽陀也。眞言初有●字是爲種子。今雖入聲字以爲對譯。其實無點●字。例如悉曇初●字。北本涅槃云噁。南本云阿。亦宋譯作阿字。阿字是遍入義。故云此諸遍入噁。然高麗及明藏本云遍入心。心謂心眞言。是種子故云心也。宋譯云。次誦金剛警覺心。阿字是爲所教令（文）。遍入卽警覺義。鈴眞言●●遍入義。鈴亦具警覺義故宋云警覺也。請勅如本教者。請勅卽教令。謂教令諸尊令入道場也。如本教者伽陀中云依教請是也。自身加持等者。謂阿闍梨加持自身也。六卷云。結加持契如上從心至頂作加持已。結請會契自稱己名。啓請一切如來及諸菩薩赴集壇場（云云）作已稱自名者。檜尾記云。次啓白於聖尊。是說誦伽陀也。口決云。稱行者名。次誦眞言。至眞言終與娑嚩賀。其二頭相鉤頂印散。智界記云。先稱名。比丘某甲。四卷云。以此如上法。求請教令。加持自己等既作已。卽結請會契而稱自名。啓請一切如來及菩薩衆會。願垂降赴三唱此伽他曰。願來一切諸有中。唯一堅實祕密者。用能折伏暴惡魔。現證無邊離自性。我今鉤召依教請。願周雲海來集會。六卷云。一切請有中。堅實尊無上。遠離於生滅。隨應現世間。降伏一切魔。救世大悲者。願悉受我請來降此道場。明覺句義云。●●●（請歟）●●（一切也）●●●（諸有也。●●云有。●云諸歟）●（一也●字點●也●●云一也）●●（堅實也）●●●●●●●●●●●●●●●●（無邊也）●●●●（自也）●●（性也）●●●●●●●●●●●。今按●●●首也。故翻尊無上歟。亦應有祕密儀。●●祕密也。又●●此岸也（見仁王陀羅尼釋）。此岸卽世間也。●●有現義。故云隨應現世間。●●●拆伏及降伏義。●●魔也。傍二點界畔義。餘皆准知。●●親護也。故六卷翻救世大悲者歟。●●●●自然智也（見疏第五卷）●●觀也（見疏第十）●●有也。●●●自性也。四卷云我今鉤召等。今未能審應以金剛成已下二偈。正明金剛王召集也。應以金剛成者。宋譯云然後金剛作成就。謂啓請畢然後結金剛鉤召集聖衆。是云金剛作成就。今文甚略。金剛謂金剛作業。成卽成就也。薩埵金剛鉤者。正明金剛王契。金剛師則結者。謂阿闍梨結成此印也。宋云。金剛阿闍梨次結薩埵金剛鉤印。召集作彈指者。明其印。具如下引四卷經。宋譯云。復作彈指遍警覺。應請一切佛者。具當云一切佛菩薩。偈句略故但擧諸佛。宋譯云召請一切佛菩薩。刹那項等者。明聖衆速疾集會也。謂十方世界恒沙諸佛。及微塵數諸賢聖衆皆悉來會也。別擧金剛薩埵者謂菩提心也。今轉行者本有菩提心。爲修生菩提心故別請薩埵也。四卷云。次結雲集契。結薩埵金剛堅牢契已。屈進力度於忍願度傍。稍屈相離如鉤形。彼金剛契分已卽交臂以手左內右外抱胸。便以兩手數彈指出聲。召請一切如來令使雲集。卽誦此密語。唵跋折囉三摩闍穰（而佉切）從穰字生大身菩薩名金剛雲集。於虛空中思惟。以左右手執金剛杵及犍搥擊之。出聲遍滿虛空。爾時纔出此方便。卽從諸方一切世界微塵數諸如來。及與諸菩薩衆會。以金剛彈指方便。發悟一切世界周流雲海。皆來集會於修行菩薩行持誦門師前而住。眞言句義云。●●●●●（金剛雲集義又普集義）●（種子也鉤召義）。
    集會曼荼羅至慈友而安立。釋曰。此第二明誦百八名而讃嘆亦爲二。初正明誦讃。後說諸佛歡喜。是卽初也。宋譯云。遍滿一切曼拏羅。普遍召請咸來集。然後次應結大印。金剛薩埵乃親近。一遍應誦百八名。依法次第而稱讃。四卷云。次誦如上所說一百字密語。及以遏伽水而奉獻之。次修習金剛薩埵大契。速疾誦最上一百八名一遍（經此次說名賛。具如上出）今經具三密。大印謂身密。觀金剛薩埵者謂意密。一遍稱百八卽口密也。則速疾者。依四卷經速疾誦讃。六卷及宋譯無速疾語。大印者。梵字次第云金剛合掌。由結集則喜等者。次明諸佛歡喜也。宋譯云。既集會已施歡喜。一切如來悉堅固。金剛薩埵本法成。作大慈友而安住。四卷明百八名讃畢云。爾時以雲集故一切如來皆歡喜便得堅固。又金剛薩埵自爲親友能成一切事（云云）今經文簡依四卷解之。由結集者。明諸佛歡喜之所由。四卷云以雲集故。言以金剛王召集。以百八名讃嘆。以閼伽水奉獻等故。爾時諸佛皆悉歡喜故云由結集則喜。以歡喜故加持行者。令得菩提心堅固。故云如來皆堅固。此如來言具二種義。四卷云一切如來皆歡喜。是已成如來。今云如來皆堅固卽未成如來也。金剛薩埵自成者。宋譯云本法成。●自義亦本義也。今五字爲句故略去本字。薩埵者勇猛精進義。謂勤精進自心無有休息。處生死中救濟衆生而無厭倦。謂之薩埵本法。應知爲慈友卽此義也。上明金剛護云。堅精進大護名爲大慈友。救濟有情卽是薩埵勇猛事業。是薩埵自家本法也。四卷意與此不同。謂金剛薩埵自爲慈友。成一切衆生所求之事。故云自爲親友能成一切事（六卷云。金剛薩埵爲其親友。能成行者一切事業）。
　　諸門一切處至金剛師事業。釋曰。此第二明供養事業。此亦有多事。初二句明四攝業。諸門一切處者。四卽一切義故指四門云一切處。故宋譯云。然後於其四門處金剛鉤等應作法。鉤等而作業者。此等言非唯索鎖鈴等。亦等拍掌閼伽振鈴等。故二卷教王百八名次。說四攝金剛拍閼伽振鈴等印言。作此等事業故云鉤等而作業。業謂供養事業也。然四卷六卷於一百八名前說四攝及閼伽。與今經不同也。以大羯磨印等者。宋譯云。勝大羯磨印等作以三昧法而安立。四卷云。次以大羯磨勝上等契思惟（已下廣說羯磨會三昧耶會供養會等眞言也）謂如上供養事業畢。次作羯磨及三昧耶印言也。羯磨是諸佛事業。故宋譯云印等作。三昧耶者是諸佛本誓故云法而安立。以印三昧耶等者。宋譯云勝三昧耶等諸印。薩埵金剛等亦然。疏云。既已安立大印三昧耶與薩埵事業。以四攝自成大薩埵。則一切佛等召集於身中修鉤召等。故云以印三昧耶等也。今解。此經以印三昧耶等者。宋譯云勝三昧耶諸印。恐指供養諸印。諸經皆次三昧耶會說供養會印言故。薩埵金剛等者。恐指金剛百字明。二卷教王云。當結金剛三昧耶而誦金剛百字明。次誦金剛薩埵明三遍五遍或七遍（云云）應成大薩埵等者。宋譯云。應誦惹吽鑁呼明求大薩埵法成就。然後佛等一切衆并大薩埵咸集會。依法鉤召卽遍入悉得相應而敬愛（文）。諸經軌中於此處無說四攝。今且依疏釋（如上引之）智者更檢。則以密供養等者。宋譯云。然作祕密供養事。諸大我者歡喜。此明正念誦。二卷教王及蓮心軌等。皆百字明次明念誦故。卽是祕密供養也。應自有情利等者。宋譯云。如教利益諸衆生能作一切成就事。此明回向也。如是諸壇中等者。此爾時婆伽梵大持金剛已下。薩埵應請說科總結也。如上所說所作皆是阿闍梨事業故。云如是諸壇等。宋譯云。如是一切曼拏羅於中所有諸法用。是卽金剛阿闍梨如教所作諸事業（文）。

金剛頂大教王經私記第十六。
沙門曇寂撰。

經本第三。

　　次當廣說金剛弟子入金剛大曼荼羅儀軌。疏云。已下第四說教授弟子儀軌等。此門廣說灌頂阿闍梨軌範。及以諸尊祕密眞言印契等法。傳法聖者心裏記錄是故且止也（文）。疏主意以爲。從此已下說入曼荼羅軌則及諸尊印契等祕密甚深法故。唯心裏記錄不可載翰墨矣。此謂實然。然吾大師建立三業以示可學。若其可學云何遮。與入壇同學者載之翰墨而相議論。是以一行疏主受三藏口決。述眞言句義及深祕意趣。於事業祕密二種灌頂。亦皆具釋而無置。若其疏主無有此擧。千歲末徒何緣得了知祕密甚深之奧旨乎。余雖不敏且分句讀。以示同門。誰爲穿窬。於其深理本自非余之所堪而已。從此已下至七言偈末。廣入曼荼羅教授弟子儀則。於中爲二。初明應請許說。二正明說。此卽初也。金剛弟子者。此有總別異。總學密者皆稱金剛弟子。學金剛一乘之徒故。別入金剛界曼荼羅者云金剛弟子。今卽是也。
　　於中我先至因果故。釋曰。此次正明說爲二。初總後別。於中等者是總也。總明說入曼荼羅法也。此中先說入壇法。次說諸印契等。故云我先說等。淨除業障證得菩提。無過於灌頂法門。故云令入無餘等。拔濟謂世間悉地。利益安樂通世出世。最勝悉地。謂無上菩提出世間上上悉地。因謂灌頂法門。果卽世出世悉地。由入灌頂壇故。隨分成就世出世悉地故云也。宋譯云。今先說彼弟子入曼拏羅儀。諸欲入者謂應先於普遍無餘諸有情界。起救護心悉令獲得適悅快樂及得一切最上悉地。此經意明先令弟子起菩提心。與今不同。其異可知。
　　入此大曼至不應簡擇。釋曰。此第二別明中亦有二。初明弟子相。此亦二。初結緣弟子。次明傳法弟子。初中亦二。初總明結緣相。故云是器非器不應簡擇等。疏第四云。經云彼阿闍梨亦當以大悲心立如是誓願。爲度無餘衆生界故應當攝受無量衆生。作菩提種子因緣。謂造立此曼荼羅。是隨有見聞觸知。下至擧手低頭一念隨喜。皆必定成於阿耨多羅三藐三菩提。故阿闍梨雖不得差機誤授爲作具支灌頂。然繫珠毒鼓之緣豈當己乎。故當運大悲心務令廣洽也。
　　何以故至一切惡趣釋曰。此初明結緣機。此亦有三。此初四重五逆大罪人。見已入已者。依大日經五種三昧中第一二三昧耶。疏第十五云。此中五種者第一但得遙見漫荼羅。謂如造漫荼羅時謂見具足曼荼羅也。忽有諸人。善心隨喜欲求禮拜供養。爾時阿闍梨聽令引入。於壇外遙令禮拜以香花等遙散道場而作供養。得見如是法會故。無量罪業皆得滅除。然未令授彼眞言及印。是第一也（見已者謂遙見曼荼羅也。亦云無量罪業皆得除滅。彼此卽同也）第二見漫荼羅坐位。謂引彼入於壇中禮拜供養。投花散於本位。師告彼。汝花隨何尊位上。爲說本尊名號。并得入壇門內悉見諸位。此人說名第二三昧耶也。若請眞言及印亦得隨所應者授之（入已者卽入壇中也）離一切惡趣者。明其得益。宋譯同此。四卷第一云。有入者一切罪障皆得遠離（文）。罪障是因。惡趣卽果因業已滅果何緣有。兩文不違也
　　世尊或有至一切意願。釋曰。此第二人。世間種種財利謂之諸利。故四卷云耽著一切資財飮食欲樂。宋譯云世間義利。欲二謂淫食二貪。所謂淫貪食貪故名欲界。是欲界通法。對前五逆等是世間通途凡夫也。宋譯云。或有有情受諸飮食五欲娛樂世間義利。堅著不捨（文）。今擧其重故云貪欲也。三昧耶是佛戒。世間相違法故云憎惡。又三昧耶是平等義。世間之法皆違此義也。先行者。宋譯云。以此世間之法而爲先行。線韻先見切。音線。先之也。凡先事而爲曰先。則平聲。易先天先甲先庚之類是也。如是類下明其得益。隨意愛樂者。此等人爲欲得所愛樂淫食等事故。入曼荼羅故云隨意等。前第一人云見及入。故通第一二三昧耶。隨機不同。或搖見。或入壇中。今此唯第二三昧耶故唯云入也。則得滿一切等者。非但滿足所樂淫食等世間樂事。乃至菩提大願亦能成就故云滿一切意願。宋譯云。但能於此曼拏羅中。隨欲所作亦得一切意願圓滿。
　　世尊或有至現前道故。釋曰。此明第三人也。是卽外道聰惠樂生天者。此中有四。此初明所迷。於上欲中除諸利及貪欲而加歌舞等。對前人其欲亦輕。宋譯云。愛樂戲笑歌舞飮食快樂等事。四卷云。妓樂歌舞飮食隨意所行。今云翫具者。瓔珞華鬘等翫好具也。由不曉晤下。二明不了。大乘現證梵云●●●●●●●●●。此含大乘阿毘達摩義。卽此經別稱也。又下經云大乘現證百字眞言。境界經云大乘對法三昧耶金剛語言。故諸佛境界經上（八右）云。見法名爲一切如來眞實境界大乘瑜伽微妙對法。此是一切如來之心金剛眞言最勝祕密（文）。今經略云大乘現證法性。今具訓釋者。諸佛無上菩提云大乘。故菩提心生亦云大乘生（見疏第五卷）無上菩提諸佛大人之所求故名爲大乘也。現謂現前。證謂證得。現前證得此法故云現證。大乘是所證法。現證爲能證惠。婆沙第一（十三）云。化地部說慧能照（●●）法（●●）故名阿毘達磨（文）。所謂以心實相智證心實相。卽是大乘（心實相）現證（實相智）義也。故知大乘現證卽理智二法。是此二法一切衆生本自等具。故宋譯云三昧耶。一切諸法以此爲體性故云法性。此法諸佛自證境界。非是外道等所知。故云不曉晤（晤明也）。由故兩字第五轉聲是所由義。卽次句之所由也。宋譯云。又復於此一切如來大乘現證三昧法性不了知故（文）。理趣經明金剛薩埵稱號中云。大乘現證三昧耶。准知今經略也。四卷云。爲不了知一切如來大乘無問法故。解云。此大乘法唯佛與佛乃能窮盡。非外道聲聞所問之法故云無問法。了知梵云●●●（見彌勒眞言釋）●●者謂般若明惠。無有明惠云不了知。外道雖聰惠無般若眞智。故云不了知。入餘天族曼荼羅者。解云。天謂外道所歸。梵天·那羅延天·自在天等。族謂部族。部族非一故。大日經云。無始生死愚童凡夫執著我名我有。分別無量我分。又經擧三十種異見畢云。祕密主如是等我分自昔以來。分別相應希求順理解脫。疏釋云。經中略擧三十事。若隨類差別則有無量無邊。四卷云。入於餘外道天神廟壇中。六卷云。或有衆生。深入邪見不樂正法。耽著世間資財飮食。信外道天神住顛倒者非應勸導。境界第一云。或有貪著飮食。或貪著五欲憎嫌三寶（三昧耶卽三寶。見第十五卷疏）或有愛樂歌舞恣情遊戲。是等衆生未曾見聞眞實妙法。入於邪見外道法中。而不修習諸佛梵行。彼諸衆生廣造惡業作地獄因。一切餘法不能救度。唯有金剛界大曼荼羅無上大法。善能救護（云云）於滿一切意願下。三明怖畏不入。謂信外道故怖正道不入也。於滿一切等。先明禁戒所能功德。謂此曼荼羅戒猶如如意珠。能滿世出世間一切希願。故云滿一切意願。非唯滿諸願。亦能證得無上菩提。故云攝受無上。境界經云。入此曼荼羅卽便證得阿耨多羅三藐三菩提。何況世間福樂果報。卽是也。成無上菩提則常住現法樂受微妙快樂。故云能生愛樂歡喜。一切如來等者。正明能具禁戒。此是唯如來族禁戒。簡前天族故云一切如來族等。疏第五釋戒相偈云。初句言佛子諦聽者。梵云矩羅。是族義·部義。補怛羅是男子義。若世諦釋於四姓中生皆名大族。故名族姓子。今得生如來家。於諸族中最爲殊勝。故名族姓子。阿闍梨言宜會意云佛子。於義爲著也。應知受此戒者卽生在如來家故稱爲佛子。故云一切如來族。凡西天法旃陀羅惡人乃至外道等。家家皆有戒。以分部族。故今對外道邪戒明諸佛正戒。故云一切如來族。禁戒者謂三昧耶戒也。故此中皆三昧耶所含嚴義。第十三釋入佛三昧耶云。由此不思議能護故福任運增長。罪自然除諸佛警覺滿其所願也。又云。若修此明卽能得身淨語淨。所願滿足會於三身故名三明也。又三昧耶翻云等持。定慧等持妙離浮沈故生現法樂。故云愛樂歡喜。又第十九云。三三昧耶者謂住此三昧耶卽成菩提。住菩提爲衆生故。現種種色說種種道。當知以此心能攝三身。是三昧耶義也。應知皆是三昧耶義也。宋譯云。爲求一切意願圓滿。取著彼中愛樂戲笑等事。乃於一切如來曼拏羅中受學法等。妄生怖畏而不能入（文）。此經一切意願圓滿等爲外道戒義。與今經大異。四卷卽與今同也。爲彼入惡趣等者。明天族曼拏羅過失。應入此金下。明如來族曼荼羅功德。今經文簡難解。宋譯云。於彼惡趣壇路中生住著心。如是等類若能於此金剛界大曼荼羅相應而入。爲求一切適悅快樂勝愛樂事最上悉地者。亦得成就卽能轉彼入諸惡趣現前道等（文）。解云。入惡壇路門者。壇謂曼荼。故四卷云彼等入住惡趣壇場。言彼邪曼荼羅入惡趣之路門故。云入惡趣等。六卷云。入此金剛界壇場。爲欲拔彼邪見衆生離惡趣故。餘皆可知。
　　爲令一切下。正此曼荼羅功德。一切適悅謂世間悉地。最勝悉地下。明出世悉地故云最勝。疏第十六云。身語意超身語心地得至淨心地。獲悅意殊勝果。超染汚心地得至淨心果地也。乃至悅意果謂最後果。當知得是心地者。卽是毘盧遮那如來也（文）。得此悉地者受用現法樂故。云安樂悅受用。若得此悉地者。能轉彼天族惡趣現前道。卽爲毘盧遮那最勝菩提道。故云能轉等。與所謂超染汚心地其義同也。
　　世尊復有至餘悉地類。釋曰。此第二明從顯入密機也。義訣所云漸學大乘者。若依大日經。第三三昧耶受明灌頂也。正法者謂六度萬行。是六度萬行大悲門菩薩故。云爲一切衆生。求一切下。明所求之悉地。簡前天族故云一切如來戒定慧。是此三學超出外道二乘。故云最勝悉地。經歷十地次第圓滿。是入佛果之由漸故云方便。佛菩提者。正明彼家究竟果也。久修禪定下。明法教淺權久遠難成。禪定謂四禪也。解脫謂八解脫。地謂十地之地位（宋譯文分明也）此中文略。等取六度十八空三十七品百八三昧門五百陀羅尼門等。故云等。具如智度所明。勞倦者正明權門難行苦行。宋譯云。修習一切禪解脫地位等法。遍歷無量無邊苦者。菩提心論云。又有衆生發大乘心行菩薩行。於諸法門無不遍修。復經三阿僧祇劫修六度萬行。皆悉具足。然證佛果久遠而成。斯由所習法教致有次第。彼等入此等下。正明入密也。纔入已者。對彼久遠明速疾頓成義也。謂彼經三大僧祇所得無上佛果。若入此曼荼羅則頓成不難。況餘世間悉地類。卽擧難顯易也。宋譯云。如是等類入此金剛界大曼拏羅中。如來之果卽能速證不爲難。況餘一切成就法等（文）。然四卷及六卷於此次明眞言門直入機。義決所謂頓入者也。四卷第一云。若有諸餘求請阿闍梨。或阿闍梨見於餘人堪爲法器。離於過失廣大勝解心行。敦德具足信心利樂於他。見如是類已雖不求請應自呼取告之。善男子。於大乘祕密行之儀式。當爲汝說。於大乘教中汝是善器。若有過去應正等覺及以未來現在依護者。所住世間爲利益者。彼皆爲了此祕密法故。於菩提樹下獲得最勝無相一切智。勇猛釋師子由獲得祕密瑜伽故。摧破大魔軍驚怖嬈人者。是故善男子爲得一切智故。於彼應作正念。持誦者如是多種善利彼已。心生愍念。的知堪爲弟子。應當爲彼善遍開示（文）。宋譯經及境界經亦無此文。
　　次當且先下。已下正明入壇法。此初明四禮也。四卷經（六卷經亦同）於覆面前而爲四禮。經第四（十二）云。至其夜分引至壇室門外。教令發露懺悔一切罪障。隨喜迴向一切功德。教作如上四種禮拜法已。取赤色衣與披如著袈裟法（云云）然今時行用至壇前投花之後。除覆面已而作四禮。是相傳行軌也。是此四尊攝無盡無餘諸佛故禮四尊。卽成禮一切如來故。云禮一切如來。金剛合掌通四禮。疏第十三云。金剛合掌者（此云歸命合掌）梵名鉢羅（二合）拏（上）摩合掌。今投全身卽是歸命義。故用金剛合掌也。舒臂者。臂梵云●●。具戲論妄執義。理趣釋文殊章云。智增上菩薩用四種文殊師利般若波羅蜜劍。斷四種成佛智能取所取障礙。是故文殊師利現揮斫四佛臂也（文）。能取所取障者。菩提心之障也。此義具如疏釋第六無畏中。故知全身舒臂卽表大圓鏡智離一切障蓋也。以心臆著地者。正明東方禮相。阿閦者金剛堅固菩提心德故。以心臆禮是相應義也。地謂菩提心地。證得此地故云著地。宋譯云全身委地禮東方如來。四卷亦同。全身委地卽捨三事。是菩提心義。故疏第五云。經云。云何爲戒。所謂觀察捨於自身奉献諸佛菩薩。何以故。若捨自身則爲捨彼三事。何等爲三。謂身語意。次明持無作戒具足慧方便也。行者觀身實際中身不可得。卽是如來解脫。是故磬捨此身用施一切如來。從此以後動止施爲凡有所作皆爲如來解脫。非爲己身也（文）。又聖觀音軌等先明三歸。次說捨身供養。卽是菩提心戒也。若依六卷施身通四禮。經云。爾時佛言應以身奉施諸佛菩薩。復於四方以歸命各禮一拜（云云）。
　　眞言曰（云云）四卷云。唵薩婆怛他揭多（一切如來）布儒（開口呼供養也）婆薩他娜耶（承事也）阿答摩南（己身也）涅哩耶多（奉獻也）夜彌（我今也）薩婆怛他揭多跋折羅薩埵。阿地瑟吒（守護）薩綱（無可反）摩含（二合於我）吽。論曰。梵存初後二字。餘方例此。此爲供養承事一切如來故。我今奉獻己身。願一切如來金剛薩埵加護於我（文）。解云。●●者●●供養也。●字點●也。合次句●●●●●云承事也。●恐爲聲。次眞言中云爲灌頂故是也。一切如來謂所供尊。供養卽能供。已上四方通句也。承事者對次灌頂。是東方別句也。如來所使行如來事。謂之承事。卽是菩提心薩埵事業也。我今奉献己身者。亦是通句也。願一切如來等者。是明行者希願。對南方願與灌頂故。卽是東方別句也。又金剛薩埵者行者所具本有菩提心。●●有流出義故。含菩提心流出（流出卽顯願也）義。卽是東方要句也。此中何梵云願。今未能審下亦復爾。又●種子今經無之。又阿答磨等阿字今經及宋譯皆爲上字點。梵本有異可見。
　　卽前金剛合掌等。釋曰。此明南方禮。金剛合掌者如前。住心者對前舒臂。是表平等性智。平等性智者。謂眞如。眞如卽自心。自心者大日經所謂摩訶薩意處干粟馱心。故宋譯云安於心門。兩本同云置於心上。應思之。以額禮者。額是灌頂處。南方相應法門標相也。
　　眞言曰（云云）四卷云。唵薩婆怛他揭多布穰（而佉切供養也）毘曬迦耶（爲灌頂故）阿答摩南（己身）涅理耶多（奉獻也）耶冥（我今也）薩婆怛他揭多。跋折羅阿羅怛那（寶也）毘詵者摩含（二合願與我灌頂也）怛羅（二合重呼之）論曰。爲供養一切如來灌頂故。我今奉献己身。願一切如來與我金剛寶灌頂。解云。●●有引點。合次句云●●●●●。●●●●灌頂也。●字引點及●字是第五轉爲聲。故云爲灌頂故。東方阿閦所謂●字菩提心體。南方灌頂所謂菩提心眷屬。十力四無畏等功德法門。是名一切智願（智願梵云●●。其體十力無畏等法門。亦卽百字輪法門也。具如疏第七卷）理趣經云。一切有情如來藏金剛藏灌頂故（文）。一切有情皆具髮髻故。云金剛藏灌頂故。髮髻卽法爾所具寶灌頂也。梵云●●。亦云●●。●●與●●通同。應知髮具一切智願義。大日經虛空藏眞言釋。●●●●●種種奇妙顯色衣者。卽此義也。又●●與●●同。髮卽灌頂也。又●●●虛空也（虛空具水義卽灌頂也）●●●中具灌頂及髮義。應知一切衆生皆具頂髮。卽是法爾所具灌頂法門也。故云一切有情金剛藏灌頂故。今供養本具灌頂尊故。云爲供養一切如來灌頂故。又爲欲顯發本具寶灌頂故。云與我金剛寶灌頂。問。若是本具何云與乎。答。依佛加持本具功德顯發稱云與也。華嚴大疏三十四（上七八）釋經十方諸佛與金剛藏菩薩無能映奪身文云。上力被下故名爲與。雖己之智不可他用。約爲緣助故得言與。如鬼入身尚增智辨。況於如來。大日疏第十六（二十八）云。悅意果謂最後果。當知得是心地者。卽是毘盧遮那如來也。授與謂有人傳授。後自觀察修行而得斯果。猶如人與是實自悟不從他得也。此眞言句義通別義。准上應知。
　　卽前金剛合掌等。釋曰。此明西方禮也。安於頭者是成菩提義。卽表妙觀察智也頭梵云始羅（千文）華嚴大疏第十二（二十四）云。梵云室利。一名四實。一首。二勝。三吉祥。四德。此四義皆是西方法門也。以口著地者。西方法部故。是彼法門相應標記也。
　　眞言曰（云云）。四卷云。唵薩婆怛他揭多布穰（而佉切）鉢羅未多那耶（轉也）阿答摩南涅哩夜多野冥。薩婆怛他揭多跋折羅。達磨（法也）鉢羅伐多耶摩含（二合願爲我轉金剛法也）奚哩（引）論曰。爲展轉供養一切如來故。奉献己身。願一切如來爲我轉金剛法輪。解云●●●展轉也。●●爲聲也。是西方要句。以轉金剛法輪故。正法眼藏燈燈相續永不斷絕。以此爲供養故云爲展轉供養也。此中通別句義。准前可知。
　　卽前金剛合掌等。釋曰。此明北方禮也。當心者是一切支分主。羯摩通一切處故云當心。卽成所作智也。以頂著地者。頂名泥丸。恐是涅洹之轉聲。頂是涅槃處也。又頂云百會。●●者是百會義也（見帝釋眞言釋）卽是北方相應標相也。
　　眞言曰（云云）四卷云。薩婆怛他揭多布穰。羯磨尼阿答摩南。涅哩耶多夜弭。薩婆怛他揭多跋折羅。羯磨句嚧（爲我作事業也）摩含（二合）婀（引）。解云。●●●者。●恐是多聲。佛事生事無量事業故置多聲也。義釋第七多羅眞言釋云。●●●跢哩抳者譯云極度。自得度己又能普度一切衆生。自得普眼無塵。亦令一切衆生普眼無塵。抳是多聲也。
　　則以緋繒至怛鑁（三合）。釋曰。此明覆面法也。緋繒者緋音非降色也。經音第七（玄應）云。繒在陵反。說文繒帛也。爾雅通五色皆曰繒。三蒼雜帛曰繒是也。華嚴音云。說文繒帛之總名。凡綵帛皆是也（文）。今云。緋繒卽赤色繒也。以緋繒角絡披者。四卷云。教作上四種禮拜法已。取赤色衣與披如著袈裟法。若出家人合著乾陀色衣（文）。今以角絡披者。卽是著袈裟法也。依四卷說。今經且約在家人而明也。宋譯唯明覆面。無當此文也。以緋帛覆面者。正是覆面法也。宋譯云。然後金剛阿闍梨令金剛弟子以緋帛覆面結薩埵金剛印（云云）。四卷云。以赤色帛掩抹其眼。疏第八云。用此綵淨帛周覆弟子面門。當深起慈悲護念之心耳語告彼三昧耶戒。勿令諸餘未入壇者聞聲（云云）。面門者探玄記第三云。面門者諸德有三釋。一云。是口。一云。是面之正容非別口也。光統師云。鼻下口上中間是也。準下施鼻文亦如所說。今釋依梵語稱面及口并門。悉名目佉。是故翻此目佉爲面門也（云云）。應知疏云。面門者卽面之正容總覆面故。與今經不異也。其實爲覆眼故。四卷云掩其眼。因辨第八疏云。取新淨白疊或餘繒帛（文）。依此古師（理明集記）以爲胎藏用白色衣。金剛用赤色衣。然攝大軌中云。赤色覆彼首（此與灌頂軌同。彼軌云。赤衣覆其首也）依此言之。疏云餘繒帛者。不遮用赤色也。是以今時行軌金胎通用赤色帛也。何故用赤色者。灌頂軌云。掩閉一切惡趣門。能開清淨五眼（文）。夫覆面門卽是掩閉六根。六根是惡趣門故。又赤是降伏除障義。第六云。赤色是寶幢如來色。既發菩提心於心明道中。降伏魔怨滅除蓋障故第二（文）。故知用赤色者。正表菩提心除蓋障義。掩閉卽是除義也。又繒梵云●●。與●●●（膜也）同。膜卽表無明義。亦與●●（蓋也）同。蓋卽蓋障故。轉字輪品疏云。次當以衣帛覆其面。師當發大悲心而愍念之。爲令彼永度生死開佛知見。卽表除障義也。
　　結薩埵印者。下經三昧耶印說云。金剛結無上堅薩埵金剛中指堅如針。攝眞實經下（十七）云。令著赤衣。緋帛覆眼繫於腦後。時彼弟子結金剛手印。以十指頭更互相叉皆內掌中。以右押左。結此印已。金剛阿闍梨當教弟子習此心中眞言曰。娑摩耶薩都婆汝（四。今云。已云合四合梵字當作●。又以內縛爲其印母。然相傳說外縛立二中也）以此心者。四卷云授此心密語。宋譯云。誦此大明曰。是薩埵心眞言故云此心。此眞言與大日經入佛三昧耶同。故相傳說稱此眞言云金剛界起因。入佛三昧耶云胎藏起因。疏第十三釋入佛三昧云。由此明故能入三昧耶。此三昧耶卽是誓願猶如於勅。是三世佛本所要誓也。此法門難信難入難得聽聞。由法不可遇故也。以是故三世佛同說此眞言。以此三昧耶眞言加被。得入聽聞修行此法也。如尊之教不可違越。若不聞者卽不得入亦不得聽聞也（文）。今於入壇前授此眞言者。卽此之謂也。
　　則以二中指令持花鬘以此心眞言令入三摩耶吽。釋曰。此入曼荼羅眞言。授此眞言而方入道場也。宋譯云。然後以二中指持於華成鬘印。卽入曼荼羅誦此大明曰。三摩野吽（引一句）四卷云。卽教竪忍願二度爲針。以諸白華鬘或種種香花鬘掛其針上。次當引入壇場門中三遍授此密語（云云）。境界經云。引導弟子到道場門。教習入道場眞言（云云）。依此等文。此眞言將入道場於其門中而授之也。
　　入已作是言等。釋曰。已入門中。從此引導入道場。已授此眞言。境界經云。持此眞言已（前入道場。眞言）時阿闍梨執弟子手引入道場。入道場已便當告言。汝今得入一切如來種族之中。我當令汝心中生金剛智。獲此智故證得一切如來法身。何況世間一切悉地。善男子。汝爲未入道場行者莫說此法。若說此法卽破三摩耶。宋譯云。入曼荼羅已。然後授此誓誡言。汝今已得入一切如來曼荼羅中。當觀我卽從彼金剛智所生。由是金剛智故。汝卽當得一切如來一切悉地。況餘所有悉地法。若有不見大曼荼羅者。汝不應爲說此三昧法。若爲說者違越三昧（文）。四卷六卷皆譯爲漢語。文有少異往見。
　　金剛阿闍梨等。釋曰。次說誓水眞言也。此眞言從初至難那閻。是下所說誓心眞言。嚩日路娜迦圻卽金剛水也。宋譯云。然後金剛阿闍梨自結薩埵金剛印。安於金剛弟子頂。安已作是言。諸不應說人汝爲說者。以此三昧金剛摧碎汝頂。次以三昧印誦是心明。水加持一遍。然後授與弟子令飮。說此誓心大明曰（云云）。四卷經云。師應堅結至汝頭破裂。是當今經眞言前文。彼不說眞言也（六卷亦同）境界經云。祕密眞言曰。唵縛日羅娜迦吒。此取終句以爲眞言。是要句故。今經云嚩日路。●字點●也。●●●水也。水具誓盟義故。宋譯云誓心大明。
　　則告弟子至薩埵遍入。釋曰。此明誓誡眞言也。宋譯云。然以誓誡告弟子言。汝從今已後想我卽同金剛手尊。如我所作汝亦應作。汝當於我勿生輕慢。無令於汝返招殃咎。命終之後墮大地獄。復授誓戒心曰。薩哩嚩（二合）怛他（引）誐多（引）室左（ニ合引）提底瑟姹（二合）當（引一）嚩日囉（二合）薩都（引）彌（引）阿（引）尾舍覩。此眞言今經翻爲漢語。唯願至遍入是也。薩哩嚩怛他誐多一切如來也。●字引點●也。合次句阿室左提應是唯願（四卷云求請）底瑟姹加持也。當字未審。嚩日羅薩都彌金剛薩埵也。阿尾捨覩遍入也。是正明得戒。謂由阿闍梨加持力故。本具戒體顯發謂之遍入。五密軌云。則於現生遇逢曼荼羅阿闍梨。得入曼荼羅。爲具足羯磨。以普賢三摩地引入金剛薩埵。入其身中藉加持威德力故。於須臾頃當證無量三昧耶無量陀羅尼門（云云）。卽此之謂也（金剛薩埵者。謂心王菩提心。無量三昧耶等。所謂菩提心眷屬心數諸尊。以要言之。曼荼海會也。故境界經云。加護大曼吒囉。能令金剛薩埵來入弟子心中云云）兩經及境界經亦翻語也。境界經云。以此眞言（誓水眞言）加持水已。與弟子頂爲說持念祕密深義。汝願此水金剛薩埵入汝身中。復次金剛阿闍梨告弟子言。從今以往。汝見於我如金剛手菩薩無異。莫違我言。勿輕慢我。若汝違我命終後入阿鼻獄。如是告已。阿闍梨當發願言。一切如來以無礙力加護大曼吒囉。能令金剛薩埵速疾來入弟子身中。
　　金剛阿闍梨至吠奢噁。釋曰。此召入本尊眞言也。謂由阿闍梨加持令金剛薩埵來入弟子身中也。宋譯與今同。四卷六卷及境界經。眞言前文譯爲唐語。今會合者。阿衍怛三摩欲嚩日㘕（一句）四卷云此是三昧耶金剛。境界經偈云此是金剛三昧耶。嚩日囉薩怛嚩（二句）四卷云名爲金剛薩埵。境界偈云。亦名金剛大薩埵。弭底薩密哩躭阿尾捨野都（三句）。四卷云。願入汝身。偈云。於刹那頃證不退。（解云。●●念也。恐義翻云於刹那頃。又金剛薩埵入身卽爲初地故。五密軌云。證無量三昧耶等。故亦義翻云證不退。四卷翻●●云願。念卽願也其餘未審。）四卷云。以爲無上金剛智。偈云最勝堅牢智金剛。總意。明金剛薩埵來入身中。正是得戒。得戒者卽是本具菩提心顯現。大日經說此云正等覺顯現。卽是初地淨菩提心如來金剛慧。故云無上金剛智。證得此智名無生忍。故云證不退。大日經說此云住無爲戒。疏釋云。何以故。淨菩提心其性法爾如金剛故。如是極堅固性。卽是不從師得。住無爲戒。無垢無濁不可破傷。戒者梵云尸羅。是淸冷義也。譬如水性常冷雖遇薪火因緣則能灼爛諸物。然其自性終不可遷。若除薪息火自然清冷如本。眞言行者亦如是。獲除蓋障三昧時。心之本性卽是尸羅。非造作法。不由他得故。言住無爲戒也（文）。金剛薩埵者。卽是本性尸羅。本性尸羅卽是自性清淨心。故疏第九云自性清淨卽是金剛薩埵身也。又第十二釋執金剛吉祥希有花開敷眼云。吉祥者歎金剛手菩薩之德。衆善功德具足無缺卽是吉祥義也。吉祥梵云●。卽是本性●●。應知金剛薩埵者。一切衆生本具菩提心。自性清淨本性尸羅。今發得此戒云金剛薩埵入弟子心中也。又四卷云。跋折囉薜舍跋折囉薜舍婀（今云。准境界經等。恐是衍一跋折羅薜舍）。又經第一明入智眞言云。唵跋折囉吠奢（召入也）婀（短呼也）今婀字無此註。知是無點●字。●字是如來金剛性金剛薩埵體。此●字入身中云●●●。然境界經云。謎奢訶（大聲）梵文中●●通同。●字亦是金剛不可壞菩提心。其義與●字不異也。
　　則結忿怒拳至呵呵斛。釋曰。此爲投花定得佛故。先令有緣尊阿尾捨。故授此眞言也。境界經云。金剛阿闍梨以先所結金剛薩埵印。左手拳印安弟子頭。作瞋怒眼視於弟子。作想言入。卽習前眞言。此是莊嚴出現。大乘對法三摩耶金剛語言。其阿闍梨習此眞言。三十七尊於此弟子。昔有緣者當卽降臨。隨其一尊入心已訖。當獲五通了知三世得不退位。作諸難事無有滯礙。刀杖毒藥夜叉惡獸永不能害。一切如來當加護念一切悉地速疾現前得未曾有安樂之事。或有弟子得種種三昧。或有獲種種陀羅尼門。或有一切所願皆得圓滿。或有當證無上菩提。爾時金剛阿闍梨去弟子頂上金剛拳。印弟子心上教弟子言。當願金剛堅住心中不動不搖猶如山王。於三世中常不捨我加護我念心。及以施我一切悉地。作是願已習眞言曰。吽（大聲長呼）唅（大聲短呼）訶（大聲）縛（平）訶（急呼）翳。今解此經文者。忿怒拳摧薩埵金剛拳印者。此爲欲摧弟子罪障。生眞智故入降伏三昧。故云忿怒拳。摧梵云●●●（行願賛）卽降伏義也。大日經金剛手眞言。釋云●●忿怒義。●●●大惡義。不動尊亦有此句。名大摧障眞言。卽此義也。四卷明印相云。次結瞋金剛拳。以忍願二度相鉤。誦上大乘三昧耶百字密語。境界經云。左手拳印安弟子頂。作瞋怒眼（四眼中降伏眼）視弟子（云云）。隨意者宋譯云隨其所樂。具如上辨。金剛語所謂離聲金剛語也。大乘現證百字等者。謂金剛部百字明。大乘現證卽金剛薩埵之別稱也。則阿毘捨者。此云遍入。由誦此眞言故。隨有緣尊入弟子身中也。具如境界經。阿毘捨已等者。自下明持誦功能也。四卷云。由此密語功能力故。令弟子入金剛智證殊勝慧。解云。入金剛智者金剛智尊入弟子身中。卽阿毘捨也。宋譯云應當持誦然作召入法。證殊勝慧當今發生微妙智。謂發生弟子本具眞智。所謂初地菩薩淨菩提心生也。微妙梵云●●。亦翻微細。第三劫疏云。第三重微細百六十心。煩惱業壽種除復有佛樹牙生。又云。行者得如是微細慧時。觀一切染淨法乃至少分猶如隣虛無不從緣生者。若從緣生者卽無自性若無自性卽是本不生。本不生卽是心實際。心實際亦復不可得。故極無自性心生也（極無自性心生者。卽是正等覺顯現）義釋第八（三十九）釋第二正覺鏡曼荼羅微細智生云。若深祕釋者。此是般若經中諸佛微細惠（極無自性心）以出過一切心量不可示人。然亦自在心持無所不見。是故義云微細非細小之謂也（文）。以要言之。第三劫菩薩除微細百六十心。淨菩提心生亦卽所謂除蓋障三昧也。由此知他心者。謂得他心智也。四卷云。由此智故悉能獲得覺了一切衆生若干種心。境界經云獲五通。疏釋除蓋障三昧中云。又行者猶與如來共同等住。卽能以方便力起五神通。不動本心遊諸佛刹。現種種身語意興種種供養雲。以無盡大願廣修語度。復由意根淨故。次得解無量語言音陀羅尼。且如一世間中三十六俱胝趣。隨彼上中下性種類若干方俗。言辭各各差別皆曉其旨趣。應以隨類之音如一世界。一切世界亦如是也。卽此義也。於一切事知三世者。謂得三世無障礙智也。四卷云能知世間三世事業。宋譯云知過去未來等事。疏云。今此菩薩以照見心明道故。卽時無礙智生。於一切法智悉現前通達無有錯謬。猶如明目者於日光中覩見種種諸色。雖無量天魔皆悉化作佛身。各說相似波羅蜜。終不能動其少分疑網之心。其心得堅固者。宋譯同此。四卷云能堅固菩提心。境界經云得不退地。菩提心堅固不動猶如須彌。卽是證不退也。疏云。以如是正見猶若金剛。卽是最上堅信解力。於一切如來教中者。宋譯亦同。四卷六卷闕略此句。悉除一切苦惱者。宋譯及四卷等皆同。離一切諸惡趣者。宋譯及四卷等云。遠離一切怖畏。是初地離五怖畏中之惡趣無畏。故今云離一切惡趣。於一切有情無沮壞者。宋譯云得一切薩埵（文）恐梵本闕脫。四卷云。一切衆惡不能爲害。境界經云。刀杖毒藥夜叉惡獸永不能害（文）。一切如來加持者。宋譯云。一切如來威力加持。四卷云。一切如來同共加持。境界經云一切如來當加護念。疏云。則於一切時一切處。常爲十方諸佛之所護持。猶如嬰童始生父母愛心遍重常不捨離。一切悉地見前等者。此總明成就世出世間一切悉地也。見與現通。宋譯及四卷同云一切悉地現前。得未曾有等者。此別出世間第一成就。卽初地菩薩現法樂住。未曾有句當屬此句讀。宋譯云。得未曾有歡喜適悅妙樂出生。四卷云。諸未曾有安樂勝事不求自得。汝當深自慶幸。第十二云。如是觀已入甘露生三昧者。如世人飮毒卽時夭命。或有遇天甘露而得飮之。卽時不老不死一切諸患疾若無不除愈。身心清涼快樂得未曾有。今此三昧亦如是。若得聞思修。行者卽得出世間第一之樂。壽量常住成如來現法之樂也（文）。以要言之。現法樂者心自證心得大歡喜。此義具如疏第十二釋●●●●二心中往見。由此安樂等者。四卷云。我今爲汝略說功德勝事。於一切地位三摩地陀羅尼神通三昧諸波羅蜜力無畏等。由此法故悉皆當得。所有未曾見聞百千契經。甚深義理自然能解。疏云。經次云復次祕密主住此除一切蓋障菩薩信解力故。不久勤修滿足一切佛法。以如是正見猶若金剛。卽是最上堅信解力。依此進修如實功度故。得諸佛力無所畏解脫三昧。及餘無量佛法皆悉成就也（文）。解云。現法樂者。謂菩提心生也。由菩提心生故。不久滿足菩提心眷屬力無畏等無量法門。故云由此安樂或成就等。乃至成就一切如來體性者。四卷云。汝今不久自當證得諸佛眞實智慧。何況下劣諸餘悉地。境界經云。或有當證無上菩提。宋譯云。或復得成一切如來（恐脫體性）解云。上明十地滿足。故四卷云於一切地位等。今此明佛果圓滿。卽究竟無上悉地也。眞實智慧卽無上菩提也。第十二（十七）云。今此成就者卽是出世間第一成就。所謂成就第一常身。此常身卽是諸佛金剛不壞身也。見此心時卽是見如來句。知一切法皆如十喩不生不滅性常不生。得此眞實之智見於實相也（文）。實智契會於眞實相。卽是無上菩提也。諸佛眞實智慧者。其體五智法界體性。故今經云如來體性。證得法界體卽是毘盧遮那究竟無上菩提。下授五股偈云。爲成如來體性故。汝應受此金剛杵。應知如來體性卽是五智也。則結彼印等者。此明解三昧耶法也。四卷云。又授此密語三遍。令弟子所結三昧耶契於其心上解之（云云）。宋譯云。卽用彼印安於自心以解。弟子誦此大明曰。境界經云。爾時金剛阿闍梨去弟子頂上金剛拳。印弟子心上。教弟子言（云云）（具上出之）。解云。前師結金剛薩埵契。置弟子頂上告言。此是三昧耶金剛契（云云）。今解此印名爲解三昧耶也。然四六兩本當章忿怒拳次。問。見色相境界（白赤黃黑雜）若不見好色者。卽結召罪摧罪等印言。次說投花眞言。次明解三昧耶。與今大異。誦此心眞言者。四卷有句義。今引之。唵底瑟吒（願住也）跋折囉涅哩掉（荼路切堅固也）暝婆摩（爲我常也）舍（式餓切）涅伐覩暝婆摩（爲我恒常也）纈哩馱耶冥（爲我心也）遏地底瑟吒（願爲加持也）薩婆悉地（一切成就也）者鉢哩野車（及願授與也）戶含（二合）呵々々々護（引）論曰。願金剛薩埵常住堅固加持我心。願授與我一切悉地。
　　則以其花至彼尊成就。釋曰。此明投花眞言也。四卷云。唵鉢囉底車（授也）跋折囉護（引）。隨花落處等者。境界經云。持眞言已。時阿闍梨執弟子手。於道場中令散諸花。隨花落處卽是本尊。四卷云。誦此教擲所掛鬘於壇中隨彼自業鬘所著處。卽念誦其部密語。當知速得成就（文）。然灌頂軌此眞言初。加唵三昧耶薩怛鑁句。恐是天竺曼荼羅阿闍梨相傳說。此加句最有其理。疏第八云。次引至第一重門遜那優婆遜那二龍王守衞之處。令正當門廂不得前却。師當爲彼結作三昧耶印。三遍誦彼眞言。置花印上令弟子以至誠心向道場散之。隨花所至之處。當知卽是行人往昔因緣法門善知識。卽依此方便進趣修行也。瞿經云。將入壇時阿闍梨應作是言。我某甲如法作此漫荼羅將弟子入。隨其福德種性及與成就所堪法器。唯願於此曼荼羅中示現其相（文）。應知胎藏以入佛三昧耶爲投花眞言。今加普賢三昧耶。金胎雖異其義一致耳。
　　彼尊成就者。謂隨花落所得佛決定。故云彼尊成就。或可隨花落所知成就上中下。疏第八云。凡阿闍梨當觀花所至處辯其性類。若墮佛首上成就佛頂及豪相等。墮面上應成就佛眼。在身中分當知成就諸心。若墮下分。成就諸使者等。又隨佛身上中下分知上中下成就。蓮華金剛亦然。自餘諸尊但知上中下之相。若花墮去彼尊遠者。久遠方乃成就。若墮供養院。隨所屬之尊授彼眞言。若墮兩尊之間。當觀其遠近。先墮內院卽移出外院者。彼人信心不具。若強持誦得下成就。墮諸界道及行道院者。彼人無決定心。不獲成就。若彼欲更擲者。應爲作護摩然後擲之。餘如彼說也（云云）。
　　則取彼花至速得成就。釋曰。此以花安弟子頂上誦此眞言也。四卷云。唵鉢羅底紇哩恨拏（攝授）怛嚩（無可切）縊摩含（二合）薩埵摩訶婆囉。論曰。願大力菩薩攝授汝。誦此密語時。卽以其鬘繫彼頭上。由繫鬘故得摩訶薩埵攝授。速疾成就諸勝悉地。解云。鉢羅底授也（又愛義也。授受也。二字通同。具如上辨）怛嚩汝也（見唐梵文字）明鏡偈云悉怛嚩（三合汝也）縊摩含（二合）應是此義。此云●●（見大佛頂）薩怛嚩摩訶麼攞大力菩薩也。按。四卷六卷及境界經眞言與今經同。獨宋譯經今眞言次有二十餘言梵文云。怛夜（引）末馱夜（引）底（引二）那摩訶（引）薩怛吠（二合引）那（三）鉢囉（二合）底柒覩（引）婆嚩帝（四）尸（引）竭囕（二合）左（引）寫悉𠆙（切身）底（五）今經由此則等者。恐是此眞言翻語。怛夜（引）未馱夜（引）底（引二）那當由此則三字。四卷云由繫鬘故。底（引）那恐故義。是第五轉聲（具如別記）摩訶薩怛吠那大薩埵也。鉢羅底柒覩應是攝受。婆嚩帝得也。尸竭囕應是速義。四卷云速疾。左寫悉𠆙底當成就語。四卷云諸勝悉地。
　　入已則解至囉拏多藍。釋曰。解面者。解謂除解。除解覆面也。宋譯云。然後阿闍梨爲其弟子除去面帛。境界經云。復次阿闍梨習開眼眞言。四卷云。次誦此密語。解所掩眼物。四卷云。唵跋折羅薩埵薩嚩（無可切）焰帝提（田賒切。爲汝親開目）斫具數（平眼也）伽咤那（開也）怛鉢囉（專也）嗢伽咤野提（令開也）薩嚩婀具毺（一切眼卽五眼也）跋折羅斫具毺（金剛眼也）阿耨怛囉（無上也）係跋折囉跋捨（呼彼令觀壇場也）論曰。金剛薩埵親自專爲汝開五眼及無上金剛眼。次呼弟子。遍示壇中諸部事相。由此法故爲一切如來之所護念金剛薩埵常住其心隨彼所求。乃至執金剛身無不獲得。漸當得入一切如來體性法中（文）。今經薩嚩。宋譯作莎煬。境界作薩嚩。●自也親也。延帝汝耶應是爲汝。娜伽（二合）吒那境界作馱誐（二合）吒那。上●字下點●也。合次●●●●開也。怛鉢羅宋及四卷皆同。境界作怛摩（二合）囉（急呼）薩嚩宋作薩嚩（二合引）境界作薩嚕嚩（二合）梵當作●●。引點●也。合次云●●故。四卷云阿具毺。問五眼中已有佛眼。云何佛眼外亦立金剛眼乎。此義未見古師說。今窃試辨云。五眼是別無上金剛眼爲總。總合五眼名無上金剛眼。卽本地法身不二金剛眼。金剛卽不二義。例如百八契印。明入法身觀門中第一明中央云。稽首毘盧遮那一切如來金剛頂（云云）。次明東南西北（四佛）畢明總句云。稽首毘盧遮那一切如來金剛身廓周法界無邊量。隨方應現滿虛空（云云）。第一毘盧遮那者。是自受用中央之佛。第六卽自性法身。大總相體故云金剛身。卽與金剛眼同也。凡法具六數者第六皆是總數也。
　　則誦見眞言至金剛及如來釋曰。此明見道場眞言也。宋譯及四卷並境界經。皆附上眞言言末不爲別眞言。然四卷論曰至金剛眼。總明上眞言句義。次呼弟子下明此眞言義。文科自別。先解眞言義。四卷句義云。呼彼令觀壇場也。係是呼召義。故云呼彼。●●應是見義。見云●●●（千文）前除眼物（覆面）表除無智膜。既除翳膜則開五眼得佛知見。故次云見道場。道場卽自心所具菩提道場。故因菩薩（菩提心爲因）亦名道場。應知道場者。實見自己心中曼荼羅海會也。故五密軌云。纔見曼荼羅能須臾頃淨信。以歡喜心瞻覩故。則於阿賴耶識中種金剛界種子（文）。種金剛種子者。卽開佛知見見曼荼羅也。又此眞言與如來索眞言初句●●●●●●同。疏釋云。此係是呼召聲也。謂呼成佛之因也。此因以本不生故離因果相。卽令此因淨復淨。摩訶鉢奢卽大索也。卽此離相之因也。是名大索。乃至如來信解之力普門示現種種類形。或作大忿怒事。或爲持明之仙具大力勢。拆伏攝受無量衆生。咸令獲於如來之妙果。卽是大索廣普同有情界義也（文）。此眞言亦●字爲體。卽是離相之因。所謂菩提心爲因義也。故因菩薩眞言●●卽是道場體也。故因菩薩亦云道場。明見道場者。卽開見自心所具曼荼羅海會。海會卽普現色身。應知●●者卽是普現色身海會諸尊。所謂廣普義也。又●●具五色義。●是五也。●●云五。●是色也。文殊問明●字門云。出信進念定惠聲（文）。五根卽五色（具如第六釋）故知●●索者卽是五色修多羅。卽是普現色身曼荼羅道場也。次解經文。則令弟子下廣明眞言義。文分爲二。初總明眞言義。視大曼荼羅者。四卷句義云令觀道場。道場卽曼荼翻名也。此經文略。四卷云。遍示壇中諸部事相。境界云。金剛阿闍梨一一教示道場中事。宋譯云。於大曼拏羅中次第觀視。纔見以下次明眞言功德。此亦有二。初明佛加持護念。纔見者卽是初發淨菩提心故。一切諸佛愛心遍重。故云加持護念（諸經文皆同也）則金剛下。明加持功用。此亦二。初明種種神通。謂由加持功德力故。金剛薩埵入弟子心。薩埵入心故能見種種不思議神通相也。境界經云。應時本尊入於心中（文）此約投花本尊而明也。而實金剛薩埵者。行者所具淨菩提心。此心顯發故見心佛種種神變。是云見種種等。宋譯云。卽見曼拏羅中有種種光輪等諸神通事。境界經云。或見種種光明。或見種種神通。四卷云。隨彼所求乃至。乃至此文也。或見薄伽梵下。二明見佛身。薄伽梵大持金剛者。謂金剛薩埵。或見如來者。謂見佛身。故四卷云。執金剛身無不獲得。漸當得入一切如來體性法中（文）。從此已後等者。四卷無此文。義利謂世間財利。一切意所樂。謂心所求事。宋云一切意願。一切悉地。謂世間悉地也。乃至下明出世悉地。謂自身成金剛薩埵亦成如來也。境界經云。乃至授與大金剛智一切種智及一切智。
　　示大曼荼至毘說遮。釋曰。此明授與灌頂也。示大曼荼羅已者。踏上起下。宋譯云。然後金剛阿闍梨以金剛加持寶瓶香水灌弟子頭（文）。金剛加持者。如前。今加持四菩薩眞言加持故。云金剛加持。四卷云。又於壇周圓界外想四月輪。使四淨人持上寶瓶住月輪中。帝釋方人想如普賢。焰羅方人想如彌勒。龍方人想如滅諸障礙。夜叉方人想如離諸惡趣（云云）。疏第八云。復次四寶所成瓶者。卽是毘盧遮那四德之寶。置在中胎四角如上所說。以不動明王作加持已。復以四菩薩眞言各持一瓶。普賢是無盡行願寶。慈氏是無盡饒益衆生寶。除蓋障是無盡淨知見寶。除惡趣是無盡大悲方便寶。復次普賢是遍法界淨菩提心。慈氏是此淨心。於胎藏中發生根牙莖葉。除蓋障是淨覺樹王。妙嚴花果顯現開敷。除一切惡趣是收此果實。後種一切衆生田中。如是施轉相生無有窮盡。是故以此四寶之瓶。盛滿種種寶藥諸穀所漬性淨之香水。用灌蓮華台中不思議法界心。是故得名法王之子。當知一種寶瓶還與一菩薩一金剛一使者。機感相應。以方位法門對之可知之也（文）.此四菩薩卽是四種之寶。以此四寶加持故云四寶所成之瓶。故宋譯云以金剛加持寶瓶。以五寶五穀五藥安置其中。故云香水瓶。疏第四云。若深祕釋者。卽是安立菩提心中五智之寶。能起五種善萠滅除五種過患。故云五穀五藥也。境界經云。復次阿闍梨教諸事已。閼伽（唐云圓滿）瓶水右手盛之。習灌頂眞言。告弟子曰。金剛手。今日與汝最勝灌頂。作此語已灑水頂上（此經翻眞言云最勝灌頂）四卷廣明灌頂義往閱。
　　則隨以一至薩怛鑁（三合）。釋曰。此明授華鬘及金剛杵也。四種花鬘各各別故云隨以一印。故四卷云。如上所說四種鬘各隨其部法以繫其額。若作阿闍梨灌頂法者。應次第如上法遍用五瓶。以四種鬘鱗次以繫其額（云云）。以自標幟等者。次明授五股金剛。五股表三十七智及無盡金剛智。是金剛界家標幟故云自標幟也。四卷云。師已以觀羽執五股跋折羅授其雙手。應以種種方便言詞開誘安慰。爲說頌曰。諸佛金剛灌頂儀。汝已如法灌頂竟。爲成如來體性故。汝應受此金剛杵。說此偈已。誦密語曰。唵跋折羅禰鉢提（尊主也）微（無桂切體性也）怛鑁（於汝）阿鞞詵者弭（我今灌頂也）底瑟咤（住也）跋折囉三摩曳薩怛鑁（汝爲三摩耶也）論曰。汝已灌頂獲得金剛尊主竟。此跋折羅常住汝所爲三摩耶（文）。誦心眞言者。此眞言從初至悉馱曳吽。宋譯及四卷六卷同譯爲唐語。宋譯云。如是告言。汝今已受諸佛如來金剛灌頂。得一切佛攝受於汝。汝當善得金剛成就（文）。是卽與四卷七言偈同也。阿汝也云汝今已（四卷云汝已）三昧耶偈翻●●。云汝從今。毘色羯多灌頂也（見仁王陀羅尼）薩怛嚩汝也。麼斯沒伐（高木作代）應是受義。嚩日羅毘篩羯多金剛灌頂也。伊難帝（未審）怛鑁汝也（見警發地神眞言）吃哩紇拏攝受也。嚩日囉金剛也。蘇悉馱妙悉地也。曳恐故義。四卷云體性故。梵音蘇悉馱。偈義翻云如來體性。成如來體性。卽是妙成就故。第四句汝應受此金剛杵者。卽指次眞言故。已上梵文實當偈上三句也。吽嚩日羅（高麗本吽作唵。宋譯四卷並爾）宋譯四卷六卷從此已下爲授金剛眞言也。眞言句義如前引四卷。意明。已入道場投花本位得有緣尊。故云獲得金剛尊主。已得尊主故蒙授金剛杵。金剛杵者。行者所具菩提心。所謂五智三十七智。從此已往常住弟子心中。故云此嚩日囉常住。弟子已得金剛杵則自爲阿闍梨。從今已後還度諸弟子。令法久住佛主不斷故。云汝所爲三昧耶。三昧耶本誓義。亦相續義。以此金剛杵授與弟子。燈燈相續而不斷絕。卽是三昧耶義也。問。上眞言云毘篩羯多。今云毘詵遮。答。上句義云所灌頂。是所授與灌頂故。此指灌頂體也。故仁王陀羅尼釋云。●●●●●（一切灌頂）●●●（所灌頂）●中●字是所義也。
　　則以金剛至用呼之。釋曰。此明授名號也。四卷云。次於弟子本名上加金剛字。作名呼之。應誦此密語。唵跋折囉薩怛鑁麼含（二合汝也）阿毘詵者冥（我灌頂也）跋折囉娜莽（入名號）毘曬迦多（灌頂）係（呼聲）跋折囉那莽（某甲）論曰。我與汝灌頂訖。以金剛名號與汝作字。汝名金剛某甲。若是餘部。或加寶珠蓮花等。作字呼之。其人若受阿闍梨法者。但以本所得部爲名。若須改舊名者。隨意所樂任擇諸波羅蜜勝名作之（文）。今經薩怛嚩汝也。者字明藏本作左字。恐是等義也。唯識述記（六本）云。遮有二義。一及二等。四卷云。若是餘部。或加寶珠。或加蓮花等（文）。其名號非一故置等言也。四卷云。薩怛鑁麼含（二合汝也）無左字亦對今經。剩麼含二字。宋譯云薩埵嚩（引）。今未審矣。麼毘詵遮弭（宋譯同此）四卷云阿毘詵者冥。●●通同。具如別記。麼麼（金剛某甲）者。宋譯云那（引）摩。四卷那莽。按隨求陀羅尼●●（稱名也）若與弟子等者。明加呼召聲眞言中。係字是也。已上總明授與三種灌頂。第一以水。第二印契。第三卽名號也。
　　已廣說入至應說之。釋曰。從此已下至如上是一切悉地智成辨。廣說悉地成就智印。文大分爲二。初正明。後總結。初中亦三。初結前生後。謂已得灌頂。當入持誦成就悉地。故次明也。於生後中。先問弟子愛樂。此有四。如文可知。初出生悉地者。宋譯云義利出生悉地耶。餘皆無異。
　　則教義利至羯磨汝地。釋曰。此初明義利悉地智印。若成就伏藏得無量財寶。自在受用故云出生義利悉地。依此印智成就悉地。故云成辨智印。印謂金剛形。智卽觀心及眞言也。宋譯第二十九（七紙）云。復次宣說諸部通用廣大成就儀軌。如來部通用成就有其四種。所謂義利圓滿成就。神通成就。持明成就。大成就等。此中義利圓滿成就者。行者若疑有伏藏處。卽於此處依法結印。以自三摩地法作金剛視。觀察彼處。若見金剛相動。應知是處有伏藏。行人乃結金剛開發三昧印。依法啓堀不久獲得隨所樂取（文）。金剛形住藏等者。正明印智。此有四。卽東南西北次第也。金剛形者。形謂三昧耶形。前所授金剛杵也。住藏者。宋譯云金剛影像先安立。言金剛形像安立心藏。而觀想故云住藏。故次句明其義。云當於心中觀。觀已住於地等者。宋譯云。隨方觀想彼地形。是處卽當見伏藏（文）。謂由觀力故東西南北隨方觀其地形。金剛杵住處卽見伏藏。故云觀已住於地。謂隨所住處卽見伏藏也。若依前所引第二十九解者。行者隨方住於地。隨見金剛相動之處。卽於是處見伏藏也。若深釋者。是東方成就故云金剛形住藏。金剛謂菩提心。菩提心住於藏中。未顯發故云住藏。卽喩本性菩提心。所謂如來藏。涅槃第八（如來性品）所說。貧女伏藏喩卽此義也。依此印智故初見菩提心。故云見伏藏。見伏藏所謂開發金剛寶藏。卽是東方發心也。金剛形觀已等者。是南方虛空藏三昧故。云空中而遍觀。遍觀者。謂虛空無邊際義也。金剛隨所墮處卽是伏藏。故云若見隨墮處等。金剛形於舌等者。此明西方三昧故云於舌。舌是西方法部要處也。智者應是觀者。是西方智慧門故。稱其行者云智者。宋譯云智者隨應如理觀。今云是。是卽妙理。劉虯注無量義經云。至人說法但爲顯如。唯如爲是故云如是（文）。今亦如是。唯如理爲是。故知是觀卽如理觀也。以是觀故言則不違。是以起言。言此處伏藏卽有伏藏。更無虛事。故云自言等。宋譯云。自言是處有伏藏。如言隨現卽眞實。金剛形一切等者。明北方成辨智印。北方通三故云一切。觀身一切支分故。云一切應當自身。遍入落於彼等者。語簡難解。宋譯云。觀其遍入隨墮處。是處卽當見伏藏。謂北方通一切故云遍入。是以其所觀金剛墮處亦不定故。其隨所墮處卽是伏藏也。卽是不空成就之意也。眞言曰等者。嚩日囉等語卽四方各各要言可知。汝地伏藏也。梵語集（全眞）。云●●●伏藏也。
    次應教金剛等。釋曰。此第二明金剛悉地成辨印智。前云神通悉地。今云金剛者。以所與金剛爲神通。故云金剛悉地。故宋譯具題云金剛神通成辨悉地印智。又例如作成就人。以所成物爲種種神變。疏第一云。如履舄得成。卽可乘之。遊佛刹無礙。眼藥等成就者。卽見十方佛刹。能騰遊十方佛刹。餘可解也。又有畫作鳥獸種種形。隨取其一作法成。卽堪御往十方刹自在也。此亦有四。如次東南西北次第也。宋譯第二十九云。神通成就者。行人欲作法時當如是言。所有諸印當求金剛神通成就。如是言已依法所作。此神成就有其四種。所謂水上行坐等神通。出現如來等色相神通。如其意樂隨卽隱身神通。於虛空中行千由旬。上下出沒去來自在神通。金剛入生已者。宋譯云金剛遍入所生已。言觀所持金剛遍入水從水生已也。水生金剛形者。謂依此觀故金剛所入水生金剛形。故宋譯云金剛水成金剛形（文）。由此觀成故行者自在於水上遊行。是水行神通也。故云由觀速成就等。其意可知。復生金剛入者。宋譯與前同云金剛遍入所生已。言觀金剛入身從身生已也。身色如自形者。色有種種。或人天色形。或聲聞緣覺色形。或菩薩金剛乃至諸佛色形。隨其所欲成就各各自形。謂欲聲聞形者成聲聞色形。簡餘菩薩等色形云自也。故宋譯云隨其所宜自色形。修習於如是者。宋譯云如應觀相彼相應。謂色形無量一一觀想皆悉應理。以應理故各成自形。故云如是。如是卽如應觀想也。自然如佛形者。宋譯云卽得自身同佛色。言行者所求清淨色形。菩薩金剛乃至諸佛其形無量。今擧其極云如佛形。謂住佛形化度衆生。卽是佛形神通悉地成辨也。前引宋譯云出現如來等色相神通是也。等言等取二乘菩薩等也。此明南方神通。南方寶部巧色摩尼普現色身三昧故。成就種種色形神通也。理趣釋釋平等性智云。證得平等性智。流出隨其衆生愛樂身。由如衆色摩尼能作無邊有情義利是也。遍入自身者。此明隱身神通也。宋譯云如前遍入己身已。謂觀金剛遍入自身也。金剛入自身故。此身無礙猶如虛空。故宋云自身卽同於虛空。今約行者觀想故云自身觀如空。隨樂修習已者。宋云如應觀想隨所欲。修習卽如應觀想也。則得安達怛者。安怛達那此云隱形。宋云卽得隱身而自在。卽是隱形悉地成就也。理趣釋空藏章云。常與此心眞言相應故。身心無礙由如虛空。按怛馱那法尤於此部中最速成就（文）。此明由虛空藏大空智而得隱形成就。今此中西方●字門大空三昧故。亦得隱形神通也。按怛馱那●字爲種●字者大空無礙自在爲義。卽是隱形三昧也。金剛入自己者。此明虛空行悉地也。自觀金剛遍入自身故云金剛入自己。由金剛入身故自身便成金剛。故云觀自如金剛。宋譯亦同也。乃至等二句。正明飛行神通悉地成辨。於虛空行有上下出沒去來等種種差別。今且擧其一云。踊上昇故云乃至。宋譯云然後騰踊而升。第四句正明空行。可知。大日經悉地出現品云。訶字第一實風輪之所生。乃至住彼漫荼羅成就所應事作一切義利。應現諸衆生不捨於此身逮得神境通。遊步大空位而成身祕密。天耳天眼淨能開深祕處（云云）。具如第十二釋。眞言曰等。是金剛悉地成辨智故。四句皆云嚩日羅。若羅應是水義。嚕波色也。迦奢者。宋譯上囉字有引點。●●●虛空也。麼唅我也。普賢眞言釋云●●●●。摩是第五字。遍一切處謂大空也。空中之大名大空（云云）。應知●●是大空義。依此眞言故成就大空行神通也。

金剛頂大教王經私記第十七。
沙門曇寂撰。

　　次則教金剛持明等。此第三明持明悉地成辨印智也。持明者。所謂持明仙。疏第六云。悉地持明仙者。皆是專依呪術得悉地人。直云諸仙者皆是圍柁事火之類。勤修苦行成五通神仙（文）。菩提道經第四（不空本）云。修行者慇懃則成劍持明。身色初日暉則往須彌峯。并伴大力者天衆悉皆怖驚懼心忙然圍遶作眷屬。帝釋與半座如大威德身。廣明種種持明仙。往閱。今此中所明卽所謂依呪術得悉地者是也。四種明仙持各各金剛得成就故。總云金剛持明等也。初一偈明金剛持明。是東方故云金剛。金剛卽菩提心義也。又此悉地中皆觀月輪。月與持明仙長壽義相應。疏第十云。戰（不死也）達羅（卽月名也初字爲體）若不死者則亦不生。不生不死者是名甘露（云云）。月卽不生不死甘露法門。是以此觀成者卽得長壽明仙也。是東方發心故云應觀月形像。形像具無相義（見明鏡偈中）故知觀形像卽是觀無相菩提心也。宋譯云妙月影像偏圖畫。是世間成就故觀圖畫月輪也。上踴於虛空者。所謂遊步大空。宋譯云上踊空中隨意行。手攀於金剛者。宋譯云。觀想雙手持金剛。字彙云。攀披斑切。盼自下援上也。中从卄。師古曰。卄古攀字象兩手相攀也（文）。雙手持金剛而登虛空。勢如攀物。故云手攀。得金剛持明者。正明成就。故宋譯云金剛持明得成就。昇於月輪上者。南方是行門。已入行位故云昇。宋譯云妙月影像淨周遍。是行門故已現淨相。故云淨周遍。金剛寶者。謂如意珠。是南方成就物故云應觀金剛寶。宋譯云金剛大寶如應觀。故知今經應字亦是如應之應。非應當義也。淨身者隨欲者。淨身謂諸佛菩薩無盡莊嚴如意珠身。隨行者所欲而現色身。故云淨身者隨欲。宋譯云隨其所欲清淨身。是南方三昧故有此事。具如前引理趣釋。刹那成騰空者。正明成就。謂得金寶持明。自在騰空。施一切衆生爲無邊義利。疏第十一（二十六）云。或以法加童男女。亦令彼成就。以爲供侍卽遊十方刹也。西方有一人成。引五百人昇空而去。不知所去。此法成卽是持明仙也。昇於月輪已者。此明西方金剛蓮花悉地。西方是證門。對南方行門云昇已。手持金剛蓮者。正明成就物也。應觀金剛眼。所謂觀音實相眼。是與蓮花相應也。宋譯云觀想金剛眼清淨。清淨亦西方法門也。則得持明位者。正明成就。是證門故云得位。宋譯云卽得持明法成就。法謂無漏法。理趣釋云。●紇利（二合）字亦云慚義。若具慚愧不爲一切不善。卽具一切無漏善法。是故蓮華部亦名法部（文）。無漏善法者。其體眞如。眞如名位故。今經云持明位。證眞如者卽入位也。華嚴大疏十九（下六九）。釋住於正位眞如法性文云。此中正位卽眞如異名。非約見道（文）。
　　住於月輪中者。明北方羯磨成就。既證位已安住其位。故云住於月輪中。應觀業金剛正明觀想其成就物可知。第三句明得成就。金剛巧卽羯磨妙事業也。羯磨通前三故云則得諸持明。宋譯云一切持明得成就。眞言曰者。縛日囉等如次金寶蓮業。是四方佛所主法門也。達羅持也。持各各物而得悉地成持明仙也。
　　次則教一切如來等。此第四明最勝悉地成辨印智。宋譯第二十九第四名一切如來大成就法門（文）。摩訶具大多勝三義故今云最勝也。如上三種明世間悉地。卽是出世悉地故。云一切如來最勝等。是此四偈如次當大日經所說五種悉地中。除初地前信行而餘見道五通地二乘地佛地。卽是出世間最勝悉地也。初一偈明東方三昧。卽見道也。住諸金剛定者。金剛定謂阿閦尊金剛三摩地。諸字助語不可讀爲一切義也。宋譯云功業金剛三摩地。大日經疏稱三股云事業金剛。卽是巧業金剛也。微細會諸尊皆背有三股。各住定印（或三股爲座）曼荼羅抄引指歸云。此會諸尊爲呈自性堅固三昧耶。以金剛杵爲座入禪定（云云）。今此定能斷微細無明。顯微細菩提心。故云巧業金剛定。疏第一釋第三劫云。第三重微細百六十心業壽種除。復有佛樹牙生故。曰等虛空無邊一切佛法。依此相續生。又祕經云。常於自心中觀一吽字聲。出入隨命息。不見身與心。但觀字因起等同於大空。堅住金剛性全成金剛體。速轉自身分便同金剛身。如秋八月霧微細清淨光。常住此等持。是名微細定。自性所生障無得此方便。決定同金剛。三界無能越。時自生障聞此語已忽然不現（文）。應知微細定卽金剛定。是明東方三昧。阿閦（此云不動）尊種字●卽與祕經●字觀同。住此金剛定觀照霧卽月光。卽是所謂除微細業種菩提心生。謂之住諸金剛定。思於虛空界者。大日經云祕密主心虛空菩提三種無二。故知思於虛空界卽思惟菩提心也。此明定體。謂此定菩提心爲體。故名爲金剛定。卽是阿閦尊金剛堅固菩提心也。祕經云。但觀字因起（●字菩提心爲因）等同於大空（空點）等是也。隨樂金剛身者。宋譯云隨其所欲金剛身。言隨其所欲自身成金剛身。祕經云。速轉身分便同金剛身。謂轉自食身得變易身。是名法性身。卽是金剛身也。涅槃第三（金剛身品）云。爾時世尊復告迦葉。善男子。如來身者是常住身。不可壞身非雜食身。卽是法身。刹那成騰空者。正明悉地成辨。所謂遊步大空位。宗家釋云。明法佛悉地（文）卽是所謂第三劫菩薩等虛空無垢菩提心。謂之刹那成騰空。刹那卽明見道義。菩提心論云。若纔見者則名見眞勝義諦。又諸經論明見道中說電光喩。卽纔見喩也。又阿閦佛此云不動（不動卽菩提心義）第十五釋見道云。已得安住如是法體實智慧中（金剛定）疑怪永除（微細戲論）猶如須彌山。無有動搖。須彌盧卽是不動搖義也。猶住此名爲見諦也。又釋五種三昧中云。次入地者。謂入初歡喜地。准望聲聞法中猶如見諦人也。故知此一偈當彼第二見道悉地也。住諸淨等持等者。此明南方悉地。如意寶珠體性清淨故云住諸淨等持。疏第十云。爾時虛空藏菩薩入清淨境界三昧。自心說者。所謂住此三昧能知自心本性清淨（淨菩提心如意寶珠）了達如是清淨法界之境。卽是大空之祕藏也（文）。眞言初有●●●（虛空）句。虛空卽畢竟清淨義。此爲空體故云淨等持。修習於最勝者。四卷經南方歸敬句云。彼寶現（寶生）最勝（文）。最勝卽嘆寶珠功德。謂從如意珠體隨應流出無量珍財。能滿所求。正是此功用故嘆云最勝。種種神通皆由平等性智而起（見義訣）故次云獲得五神通。神通是速疾義。故云速疾智成就。是正明南方悉地成就。卽當第三五通悉地。第十五云。第三五通者。謂了知世間五通之境猶如幻夢水月鏡像不可取著。爾時度五通仙人之地名第三也（文）。是當常途初二三四地。初二三四寄同世間。第四地位度世間故名爲五通。疏擧所超以顯能超。具如彼記辨。觀金剛薩埵等下。明西方悉地。疏第九金剛鎧眞言釋云。自性清淨卽是金剛薩埵身也（文）。故知觀金剛薩埵者。卽是觀自在尊得自性清淨觀也。宋譯云。金剛薩埵衆所成（文）。自性清淨心一切衆生等所具故云衆所成。理趣釋云。觀自在菩薩手持蓮花。觀一切有情身中如來藏性自性清淨光明。一切惑染所不能染。由觀自在菩薩加持。得離垢清淨等同聖者（文）。應知觀一切衆生本性所成如來藏自性清淨心云觀金剛薩埵也。觀自在菩薩者。所謂八地三昧道。故次明八地無生相。云遍於一切空。華嚴三十八第八地文云。離一切心意識分別想無所取著。猶如虛空入一切法如虛空性（空性心）是名得無生法忍。佛子菩薩成就此忍。卽時得入第八不動地（文）。又心經云。觀自在菩薩行深般若（第三劫深修十喩也）波羅蜜多時。照見五蘊皆空度一切苦尼（文）。疏第十三釋眞言薩嚩怛他揭多（一切如來）阿嚩盧羯多（觀也。謂如來之觀也）句云。此中如來觀者。言菩薩雖未成佛而見等同於佛。由見蘊性故得觀名也（文）。應知無性忍智達五蘊皆空（華嚴云。一切法卽五蘊也）。云遍於一切空。卽是所謂空性心。第三釋第六無畏云。謂觀自心畢竟空性時。我之與蘊法及無緣（一切法也）皆同一性。所謂自性無性。此空智（無生忍）生卽是時極無自性心生也。又第三劫疏云。行者得如是微細惠（無生忍）時。觀一切染淨諸法乃至少分猶如隣虛。無不從緣生者。若從緣生卽無自性。若無自性卽是本不生。本不生卽是心實際（空性心）心實際亦復不可得故。曰極無自性心生也。此心望前二劫猶如蓮花盛敷（文）。此等文意明。遍於一切空卽極無自性義也。速念堅固已者。謂觀世音大悲精進勇健菩提心。此地菩薩任運無功用故。念念勝進終無退轉。是云念堅固。宋譯云堅固隨念速疾成。第六釋八地三昧中云。復以善巧方便於如如不動中（遍於一切空極無自性心）起十緣生無邊大用。以如幻三昧（觀音眞言●●●●●。悲體者卽是大悲如幻三昧也）遍至十方佛刹。親近種種善知識（自利）普學無量度門隨諸衆生。應以何等像類言音而得度者。卽皆現之而爲說法（利他）此地菩薩二利等運謂之念堅固。是卽勇健菩提心大悲如幻三昧也。由堅固精進故菩提心顯現。猶如蓮花盛敷故云則爲持金剛。謂持金剛蓮花云持金剛。觀音手持蓮花爲開花勢。卽表此事也。第一句金剛薩埵者。自性清淨心是蓮花三昧因。第十二云。此心之處卽凡夫肉心最在於中。是汗栗馱心也。將學觀者亦於是處思蓮花之形。所以者何。一切衆生此心卽是蓮花三昧之因。以未能令開敷故。爲諸煩惱等之所纒繞。所以不能自了其心如實之相也。是故先當觀此心處作八葉蓮花觀令開敷諸蕊具足（文）。今八地菩薩分開此心故。第三劫疏云此心猶如蓮花盛敷。又第六云觀世自在者初入蓮花三昧之異名也。應知八地菩薩入蓮花三昧。名得自性清淨。謂之爲持金剛。觀自在尊手持蓮花。卽是持金剛也。是當第四悉地。第十五云。第四二乘者。謂觀察二乘境界（空性心）心得無著（極無自性心）不墮實際（心實際亦復不可得）爾時得度二乘境界。爾時到第八地（文）。第六云。經云。祕密主八地菩薩三昧道。不得一切諸法。離於有生知一切如幻。是故稱觀自在者（乃至）以一切菩薩初度第七地（空性心二乘地）時。上不見諸佛可求。下不見衆生可度。謂是住大涅槃。於萬行休息。爾時十方佛以此三昧道發起其心。得度菩提心難地。是故別說。從此進入九地中無別說者。從此過患難故不須別說行處印。從初發心以來深觀十緣生句入此地。時得度性空彼岸（二乘）故。云不得一切諸法離於有生（極無自性生也）又第三劫疏云。行者初觀空生時。覺一切法（五蘊）皆入心之實際。下不見衆生可度。上不見諸佛可求。爾時萬行休息謂爲究竟。若住此者卽退不隨二乘地。不進得上菩薩地。名爲法愛生。亦名無記心。然以菩提心勢力及如來加持力。復能發起悲願。爾時十方諸佛同時現前而勸喩之。以蒙佛教授故轉生極無自性心。乃至心之實際亦不可得。雖解脫一切業煩惱。而業煩惱具存。至此不思議地乃名眞離二乘地也。一切成佛形者。此明北方悉地。卽當五種悉地中第五成佛。故云一切成佛形。佛形者。謂具三十二相八十隨好。又開敷花卽是佛形。蓮花開時鬚蕊具足。卽是定惠力等無盡莊嚴也。疏釋佛陀義云。然此宗中佛陀名覺。是開敷義也。謂由自然智慧遍覺一切法。如盛開敷蓮花無有點汚。亦能開敷一切衆生故名佛也（文）。對前第八地初入蓮花三昧。心蓮花藏極開敷故。云一切成佛形。一切諸佛皆住大空三昧。故云觀想於虛空。第六明等覺三昧中云。今此菩薩正行大空三昧。遠離從緣生微細戲論。故云離造作也。又明佛地三昧云。已到清涼地。希願盡息。亦爲佛地。雖同名大空定。而義有差別也（文）。應知觀想虛空。卽是佛地最極大空也。宋譯云離障寥廓等空界。是明離佛地微細障根本無明。故云離障。指上大空定云諸佛等。由住大空三昧離微細障故。功德成滿成最正覺。故云則得成正覺。卽是佛地三昧也。第十五云。五從第九地修菩提行。轉轉勝進成如來位也。乃至從第九心一向行菩薩修道。至第十心名爲成佛。佛者覺也。謂覺自心性淨本來常寂滅相也（云云）。眞言曰等者。此眞皆重言者前偈中亦有二金剛句乃至二佛句。卽顯此義。嚩日羅金剛也。述馱清淨也。薩怛嚩有情也。沒馱覺也。如上是等者。第二總結可知。
　　次當令弟至身墮地獄。釋曰。從此已下至卷終。總說諸尊祕密眞言印契。此初明爲說祕密印言。先說誓心眞言教誡弟子令不越三昧耶也。祕密堪忍法者。入壇弟子。若能通達此祕密眞言印契。則堪忍於自在師位造立曼荼羅。度諸弟子令法久住佛種不斷。故云祕密堪忍法也。初且等者。正說誓心眞言也。此眞言前所說誓水眞言。前句卽是誓心義也。前四卷經譯文云。師應堅結薩埵金剛契置弟子頂上。告言此是三昧耶金剛契汝若輒向未入壇人。說者令汝頭破裂（文）。怛乞叉宋譯云怛怛刹（二合）夜耶宋夜夜。難那宋摩那。則告如是下明眞言義。汝不應越下應是譯語災禍夭壽明現世報。身墮地獄說當來果。其意可知。則應教祕密印智等者。已下正說祕密印智也。
　　由金剛入已至能奪勝諸苦。釋曰。未知何印。五密軌所說金剛縛印。金剛縛三拍自心印。金剛阿尾捨印。恐似此三印矣。此中初一偈明印功能。由金剛入已者。明藏本由字作生。宋譯云金剛遍入發生已。若依此經。明本爲是。等引而指拍者。明本作而手指。宋譯云一切等攝而齊拍。若依宋譯。今本爲是。次是金拍印者。宋譯無此五字。
　　次當說祕密成就至墮於惡趣。釋曰。此明祕密成就。宋譯云。復次宣說祕密成就。若男子若女人。謂應遍入於婆儗中。彼遍入已想彼諸身普遍展舒（文）。按指歸云。第十五會名祕密集會瑜伽。於祕密處說。所謂喩師婆伽處說。號般若波羅蜜宮（文）。此會以世間貪染相應法而說故。其說處亦名祕密所也。疏第一釋薄伽梵中云。復次帝釋聲論謂女人爲薄伽。是欲求因緣能息煩惱義。又是所從生義。金剛頂宗卽翻此義云女人者。卽是般若佛母。無礙知見人皆悉從是生。其有志求因緣得與相應。煩惱戲論皆悉永息。非如世間欲熱雖小止息而實更增也者。正指此第十五會說也。應知婆伽者。卽祕密義。故云祕密成就。其實明男女交會而識種子初託胎中。以表定慧和合毘富羅種子。入般若佛母大悲胎中生無礙知見人。故云於婆伽入身。是卽以雜穢語說也。以此儀則下明誓誡。是祕密甚深成就瑜伽故別明此誡也。
　　次當說一至證菩提印。釋曰。此明諸佛成菩提印智。故結云此是一切如來現證菩提印。宋譯此結文在初。彼云。復次宣說一切如來薩埵成就大印智。是卽一切如來現證菩提印。一切如來薩埵者。薩埵者是菩提心之異名。一切諸佛菩提之心成就圓滿故稱爲如來。故云一切如來薩埵。卽是諸佛道同義也。從心智應發者。宋譯云先從心智發生已。謂先觀自心本性智故云從心智等。卽是本有薩埵圓明菩提心也。菩提心論云。當觀圓明淨識。若纔見者則名見眞勝義諦。若常見者。則入菩薩初地。又云。當知法爾應住普賢大菩提心。一切衆生本有薩埵（云云）。應觀金剛日者。此明觀三形也。宋云次應觀想金剛月。兩本俱有其理。如上引菩提心論。圓明淨識卽普賢滿月。具如論釋。又日喩本性菩提心。六度經第九云。一切衆生本智如日。無明覆蔽忍光不現（文）。又菩提心論云。令修行者於內心中觀日月輪。由作此觀照見本心（文）。應知日月雖異同是菩提心之標相也。觀自爲佛形者。宋云自身卽是諸佛形。此明觀大曼荼羅也。是觀毘盧遮那佛身故。若然云金剛日者。最相應矣。應誦金剛界者。此明法曼荼羅。應是誦大日眞言故云金剛界。宋云復當觀想金剛界（文）。觀想者。觀誦也。由此纔成就下。明智印功能也。一切時處軌明智拳印云。三密纔相應自身同本尊。能遍入佛智成佛猶不難。獲智壽力年得一切遍行。現證大菩提故名覺勝印（文）。獲智壽者。宋云卽得智壽及力年。智者次云通。通謂五通。五通智爲體。擧體顯用故云智。離體無用故智卽通也。壽謂延壽。所謂持明仙也。疏第十一云。或得長壽者。謂得無數劫恒覩佛興也（文）。力謂信等五力。智度第十九云。菩薩行是五根增長能破煩惱度衆生。得無生法忍。是名五力。復次天魔外道不能沮壞。是名爲力（文）。年者次云勝色。謂壽命千穢形如少年。謂之勝色。宋譯經第二十九明諸悉地中云。復行人常得無病常受諸樂。常具少年殊妙色相。又云。復受諸快樂。顏容少麗同十六歲。髮髻如螺。紺青旋潤。由得一切如來及金剛薩埵大持金剛持明成就故卽得住壽大劫（文）。應知得少年勝色。是云年也。得一切遍行者。宋譯云一切隨意悉能行。言如上所列。智壽力等隨意所樂而得成就。故云得一切遍行。佛體尚不難者。謂擧重顯輕。宋譯云。乃至佛果不難得（文）。乃至地前地上一切世出世悉地也。此是一切等者。結文。具如前辨。
　　次當說結至成就大薩埵。釋曰。此說金剛薩埵成就大印。此直說契印放但云大印。不云印智也。按五密軌金剛薩埵大智印前。說大三昧耶眞實印。其印金剛薩埵大獨股印。其眞言三麼耶斛蘇羅多娑怛梵（三合）。今經云一切如來薩埵成就印智者。恐當此印言。彼軌次云。次結金剛薩埵大智印。卽解次前印。二羽各作金剛拳。左手置於胯。右手調擲金剛杵勢置於心上。右脚押左。誦眞言曰。嚩日囉（二合）薩怛舞（二合）含（云云）今云金剛薩埵成就大印者。卽是此印。其次第與此軌同也。今三偈分爲三。初一偈正明大印。是羯磨會印也。第一句明右手印。倨傲者。具如上辨抽擲卽勇進相也。宋譯云以高擧相戲擲杵。高擧卽慢相也。等持金剛慢者。明左手印。手印是定故云等持。宋譯云作金剛慢自在勢。理趣經云。左手作金剛慢印。右手抽擲本初金剛作勇進勢。說大樂金剛不空三昧耶心。釋云。左手作金剛慢印者。爲降伏左道左行有情令歸順道。右手抽擲五智金剛杵。作勇進者。令自他甚深三摩地順佛道。念念昇進獲得普賢菩薩之地（文）。應知此二印折伏攝受二種業用。正是金剛薩埵大菩提心三昧耶標相也。身口心金剛等者。宋云。安住身語心金剛金剛薩埵卽己是（文）。安住三密平等。卽是金剛薩埵三昧。故結此印者。自身卽成金剛薩埵故云成金剛薩埵。故宋譯云卽己是。五密軌金剛薩埵大智印印文云。誦已想自身爲金剛薩埵。處大月輪坐大蓮花。五佛寶冠。容貌凞怡。身如月色內外明徹。生大悲愍。拔濟無盡無餘衆生界。令得金剛薩埵身。三密齊運量同虛空（文）。
　　諸欲王安樂者。宋譯云一切欲主獲妙樂。明本云諸欲生安樂。生字寫誤。諸欲是薩埵三昧。此尊主菩提大欲法門故云主。主卽王義也。大欲眞言云。●●●●（妙適）●●（金剛）●（鉤召）●（引入）●（堅住）●（令喜）●●●●。由此印言故諸欲皆成。故云諸欲王。安樂卽妙適。故宋云妙樂。通壽等者。謂諸欲別擧。皆如前辨。由此印故得如上功德。故云如金剛薩埵。以三金剛儀者。前所謂身口意金剛。宋譯云而彼身口意金剛。儀謂儀式也。如盡順修習者（明本同此）異本盡作畫字。宋譯云如其圖畫順修習（文）。圖畫者。謂畫作三形也。卽身義云。二三昧那曼荼羅卽所持幖幟。刀劍輪寶金剛蓮花等類是也。若畫其形亦是也（文）。言如其圖畫隨順修習也。
　　幖幟印相應者。幖幟卽印。此印幖幟薩埵內證之三昧故云標幟印。疏第十三云。此印者卽是法界之標幟。以此印故標示法界之體。卽名法界幢也。諸佛其由此嚴身故。於一切大會中建此無上大菩提標幟幢。能令八部等衆惡邪者遠而去之。善根性者。親近奉教修行也（文）。結誦此印。如說修習。與薩埵三昧相應。住身口意平等地故云相應。相應卽成就。故云成就大薩埵。宋譯云。卽作大薩埵成就。
　　我今說諸教至然後應隨意。釋曰。此二偈明說次諸印來由也。諸教者。一切諸佛法教。謂我今說諸佛法教中。所說能成及所成等法。能成者謂眞言印契。所成卽所得成就。此是說諸修行者廣大事業次第法則。故云成就者大業。宋譯云諸成就者大事業。次一偈略示日用修相。所謂大業者。行者日用修行故云毎日等。是初明時相。謂依晝夜三時四時等時法而修行也。時處軌云。次明念誦時。瑜伽教王中如來所稱讃無有時方處。當知不令間四時或三時二時乃至一無間一切時。三時謂晨午昏加夜半成四。二時謂晨暮。一時隨得暇（文）。及自加持等者。自加持謂淨三業等。次爲召請供養等諸事業。故云等。作已成如初等者。宋譯云。諸成就法善作已。然後隨欲而自在（文）。初句明能成。次叙所成。言由能成法。如法善作故自得成就。所欲隨意而得自在也。今經云作已成如初者。義難解耳。
　　次當廣說至令喜作成就。釋曰。從此至大印成就。此明前所說金剛薩埵成就大印之成就儀則也。文分爲二。初此二偈。總明現見及四攝三種印言說文。此等眞言是一具法門故總合而明。於中初一偈明現智身也。蓮花心軌云。次現智身二羽金剛縛禪智入於掌。身前想月輪。於中觀本尊。諦觀於相好遍入金剛已。大印如儀則身前當應結思惟大薩埵。遍入金剛已者。宋譯云金剛遍入發生已（文）。解云。初一句明現智身相。二大指入縛故云遍入。縛卽月輪也故檜尾口決云遍入金剛已者。口決云遍入月輪已也。指事云。是現三十七智圓滿大薩埵。始從金剛界至終鈴薩埵標故。教王經云遍入金剛已（文）（今云。薩埵持五股及鈴表三十七智。三十七智者。五股爲始。鈴卽在終。持此云薩埵威儀也）。問。金剛者爲指何乎。答。所謂智薩埵也。此印縛表行者理身。二空卽表薩埵。是與入智印同。文云。禪智俱入金剛縛。召入如來寂靜智。卽禪智今云智薩埵者。卽寂靜智。故知此印表智薩埵入行者理身。故下云此是金剛遍入心。明金剛者。卽金剛薩埵也。然有人引檜尾訣遍入月輪已畢云。相應經序品云。各各以本誓加持住金剛月輪。文意金剛卽月輪也（云云）。此解不可。經意月輪表菩提心。此月輪常住不壞不如世間月輪生滅無常。故稱云金剛月輪。非金剛卽月輪也。況且口決所謂月輪指所入縛印。金剛是能入智。云何云金剛卽月輪。不得意可見矣。大印如儀則者。宋云。大印所作如儀軌。此明所入薩埵相也。檜尾決云。大印儀則者大智印也（文）。卽指本尊所持智印。八卷次第云（仁王）或師云。大印如儀則。謂普賢菩薩左手執五胡鈴。右手持金剛杵抽擲也（文）。卽是前金剛薩埵成就大印。明此一句明所入本尊相也。身前當應結等者。宋云。其印如前法所結。隨應觀想大薩埵（文）明觀本尊相好也。口決云。是重說所觀本尊也。思惟薩埵是本尊名也。頂上散印。八卷次第云。次身前月輪上想於有八葉蓮華坐。普賢大菩薩諦觀於相好。左手金剛鈴押左腰上。右手五股安右臆上（文）。見彼智薩埵等者。此一偈明見智身及四攝印文也。蓮心軌云。次結見智身印契如前相。見彼智薩埵。應觀於自身。鉤召引入縛令喜作成就。口決云。次見智身文見彼智薩埵者。先行者前所觀本尊相好重見也（文）。次應觀自身者。口決云。自身是以自性理成立五相成身佛訖。是自性法身也。今行者前所觀智法身故爲令理智無二。見行者前所觀佛召入於自身。故文云鉤召引入縛（縛是住義）令喜作成就（云云）。是故現智身卽是觀本尊也。次見智身是明所觀本尊召入自身也。普賢儀軌云。次復前觀本尊心（種子也）變爲本尊妙身相。如前自觀今亦然。爲顯法智體無二。前觀五相所成就。所謂自性之法身。今所觀者是智身（文）。見彼智薩埵者。指前現智身時身前所觀智身。今重見其身。理智冥合故。云應觀於自身。自身者前以五相所成理法身也。今以四攝印鉤召引入於前智身。與理身冥合故云鉤召等。鉤召以下正明四攝印文。應知此二偈總明三種說文也。問。現見異爲云何耶。答。五密軌明現智云。由誦此眞言故。金剛薩埵當阿尾捨顯現（宋譯云。金剛遍入發生已。發生卽顯現也）又明見智云。由此眞言故令定中見金剛薩埵了了分明。卽誦四字眞言弱吽鑁斛。由此眞言故。金剛薩埵智身令召令入令縛令喜。與瑜伽者定身交合一體（文）。應知現智者。金剛薩埵遍入行者而現智身也。見智者於定中了了見所入智身。故現智印三度呼召表遍入義。見智之時已遍入故更不呼召。唯了了見智身相耳。無盡莊嚴藏次第云。從五相成身至金剛拍名爲理法身。注云。成者此覺悟之義也。卽身成佛之義在此理法身。既出現所以智法身亦可出現。是故名現智身（可結印眞言）智法身既出現可見其體。此故名見智身（可結印眞言）彼智身既自身也。故名爲智法身。成理之上發智名智身。智之下顯理名理法身。所以理智二身無二平等也。譬如有珠。珠卽體云理。珠光云智。若宗意理智二身爲別耶。爲當一身云此一體異名也。不各別體。何故建立理智二成耶。所云爲令人易覺。亦爲令修行之次第也。唯若行者覺開時無有次第各別義。不前不後而有前後。不同不異而有同異。修行者能可了辨耳（文）。八卷次第云。已上二箇印明脫略出經。若隨部欲修行者。於現智身等所可改文。又本尊主眞言。他以效之（云云）。今云。普現金剛薩埵念誦儀軌（不空）亦除此二印。非是脫也。
　　如是等眞至縛令喜心。釋曰。此明各各眞言也。總指前三種印文云如是等。初現智身眞言句義云。●●●●（金剛薩埵也）●（種子遍入義。又如來寂靜智也）。此是金剛遍入心者。正明眞言名。心謂心眞言也。次見智身眞言句義云。●●●●（同上）●●（見也）此是大薩埵觀念心者。明眞言名。宋譯云此是大士隨念心（文）。解云。觀念心者意明定中所見。故五密軌云。由誦此眞言故令定中見金剛薩埵了了分明。●含●●●義故云定中。●卽了了分明義也。次四攝眞言句義云。●（鉤召）●（引入）●（縛也）●（令喜也）。此是下明眞言名。卽句義也。
　　誦三昧耶薩怛鑁等。釋曰。此一偈明陳三昧耶也。蓮心軌云。次陳三昧耶印。當結金剛縛。忍願竪如針。成本尊瑜伽誦三昧耶薩埵鑁。背後遍入賛捺囉。於中等觀薩埵體。我三昧耶薩怛鑁。眞言曰。三摩喩唅摩訶三摩喩唅。檜尾記曰。次陳三昧耶。口決云。結印如文卽誦三昧耶薩埵鑁已。觀想背在月輪。我在其中。我是與本尊同是如來也。薩埵鑁者。是入我我入義也。次卽誦眞言曰。如文。是眞言意於前所證五相成身佛決定師子吼也。譬如二乘於自所證決定師子吼。言我生已盡不受後有梵行已立等也（文）。梵字次第云。陳三昧耶（亦名成佛）諸家次第亦皆云成佛。今云檜尾決最爲甚深。師子吼名決定說。卽●●●所含義也。故疏第九釋入佛三昧耶云。結云三昧耶者。卽是必定師子吼說諸法平等義。故立大誓願。當令一切得如我故。欲普爲衆生開淨知見。以此警覺衆生及諸佛故（云云）。又往往釋云誠實言。卽決定說也。前五相成就行者引入智身卽便自身爲金剛薩埵故。畢定師子吼云我是金剛薩埵。故云陳三昧耶。陳謂陳說卽師子吼也。自身已成金剛薩埵故亦名成佛也。眞言句義云。●●●●●（●●●本誓也。平等也。●●我身也）●●●●●●（大三昧耶身）。次解經文。誦三摩耶薩怛鑁者。相傳說云。結印。先誦三摩耶薩埵鑁一遍。次誦陳三昧耶明加持四處也。今經卽明此義云誦三摩耶等。檜尾決亦爾耳。依義訣極喜三昧釋。三摩耶者。謂等引也。薩怛鑁卽入我我入。謂等引入我我入彼也。由此明加持故自身使成金剛薩埵。故次陳三昧耶眞言決定師子吼。云我卽金剛薩埵也。次三句正明陳三昧觀想也。五密軌云。由結契印誦眞言已。於背後想有月輪。以爲圓光身處在其中想金剛薩埵（文）遍入背後而月輪者。解云。既成金剛薩埵故。背後生圓光處在其中。故云遍入。宋譯云遍入於彼後月輪。金剛界記第二（未知誰述）云。對受記云。五祕密軌不用五相成身入智等。次直用三昧耶印明下云。於背後想有月輪。以爲圓光身處其中想金剛薩埵。又云。背後遍入於月輪者。謂行者後也。彼中尊者。謂行者自身也。賛捺羅者。謂月輪也。行者坐月輪中。等觀成薩埵體。我三昧耶薩怛鑁也。慈覺大師云。觀月輪如圓室也。如是想自身（背後遍入其中而坐。又云觀其形如圓珠。乃想自身入珠中坐也）於中應觀而薩埵者。謂身在月輪中。而觀自身卽金剛薩埵也。宋譯云觀自身卽薩埵故。我三昧耶薩怛鑁者。我謂行者自稱三昧耶薩怛鑁謂金剛薩埵之異名也。意明我卽金剛薩埵述釋上句意也。然宋譯云。此三摩耶薩怛鑁遍入於彼後月輪。觀自身卽薩埵誦三摩耶薩怛鑁（文）。意明三摩耶等引也。薩怛鑁入我我入也。自身與薩埵入我我入無二無別。故指行者自身云此三昧耶等。此言對次句彼字也。既入我我入故自身遍入於薩埵月輪中。故云遍入於彼等。彼卽指薩埵也。行者遍入彼月輪中故。自身卽成薩埵故。云觀自身等誦三摩耶等者。此當今經初句。卽於陳三昧耶眞言前。先誦此眞言也。
　　隨彼薩埵印至令大印成就。釋曰。此明依大印成就儀則正大印成就。大印成就者。卽成金剛薩埵也。隨彼薩埵印者。指大印體。前所謂倨傲抽擲杵等是也。宋譯云由彼薩埵大印故。修習觀自身者。謂觀自身卽金剛薩埵也。宋譯云觀想己身卽彼身。
    金剛語已成者。謂以金剛語誦此眞言而得成就。宋譯云以金剛語妙成就（文）。已成言通上三句。何者第一句明身密。第二句是意密。第三卽語密。由持薩埵三密故自身成薩埵。卽是大印成就故云已成。是此大印一切印主宰故。云能成就諸印。宋譯云卽一切印皆能成。五密軌陳三昧耶次文云。由結此印及誦眞言故。大智印等一切部中所結一切印。一切如來身口意金剛印功不虛棄無敢違越。若誦一千遍結一切印。皆得成就。卽此中意也。次一偈明大印成就相也。自身已成薩埵成就諸印故。次誦四攝。令一切諸佛遍入自身中。諸佛者所謂無盡法界差別智印。卽如上諸印主。一一諸尊各各持自印故。今召入自身以莊嚴大印。萬德具備。卽是大印成就故。云應作善思惟令大印成就。宋云。起如善意妙相應卽得廣大勝成就（文）。
　　我今說事業至能成諸遍入。釋曰。從此已下廣說諸印。前云能成就諸印故。此卽明其所成諸印也。亦是所謂成就者大業故。云我今說事業。故下明三昧耶會印功德中。亦云我今說事業金剛業無上。應知此等諸印是成就者大業。凡得成就者。以此諸印爲自利利他事業故。文分爲三。初一句先明許說。可知。第二句總嘆諸印功德。故云金剛業無上。凡一切印皆是諸佛大菩提幢標幟。無能壞者故云金剛。以此救濟一切衆生故云業。此金剛業超出顯略衆教故云無上。由觀佛成就等。十六偈半第三正明諸印功德。是不別羯磨三昧耶。總嘆三十七尊印功德也。何故爾者。下亦各別說二會印功德故。由觀佛成就者。此二句初明大日印功德也。宋譯云諸佛隨念妙悉地。言由此印功德故。隨行者所念授與妙悉地也。今經云觀者。謂佛觀行者所念故。卽是隨念也。佛成就者。謂佛授與成就也。言結此印者。佛常觀行者所念授與成就也。今偈句窄故義難解耳。速獲佛自性者。宋譯云速疾得成正覺尊。佛自性者所謂佛性。如來應正等覺內心大我。證得此心稱得成正正覺尊。兩文不違。卽是毘盧遮那印功德也。蓮心軌云。明智拳印功德云現證大菩提。故名覺勝印。又下經此印名覺勝。能與佛菩提卽此義也。
　　成薩埵金剛等者。釋曰。此二偈嘆四佛契兼明四波。故四卷云。次作阿閦鞞等四佛契。又作四波羅蜜等契。次第用之（文）。初此二句嘆阿閦尊印功德。此尊成就金剛堅固菩提心。故云成薩埵金剛。菩提心者。衆行導首萬行根本。一切諸佛皆從此出故。稱特此尊云爲諸佛主宰。宋譯云。薩埵金剛妙成就獲得一切印主宰。六卷云。由薩埵金剛故能爲一切契尊主（四卷同此）。按灌頂光明眞言●●●●句當阿閦尊。卽印主也。又下明三昧耶會薩埵眞言云。一切印契爲主宰。依此等義。云一切印主宰者。亦有其理矣。由結寶金剛等者。明寶生尊印功德。宋云。大寶金剛成就故卽爲一切寶主宰（六卷四卷文義不異故略不引也）成就法金剛等者。明無量壽尊印功德。宋譯云。妙法金剛由成就。卽能任持諸佛法。由業金剛印等者。嘆不空成就尊印功德。宋云。羯磨金剛印相應能辨金剛衆事業。成金剛薩埵等者。此嘆東方四菩薩印功德也。初金剛薩埵。宋云。金剛薩埵法成就由結薩埵大智印（文）。能召等者。此王尊。宋譯云。金剛鉤召法相應持金剛者悉能召。四卷云。能召諸執金剛。是且約東方金剛部故云能召持金剛。實能上召諸佛下召衆生。具如上辨。金剛染等者。此愛尊也。宋云。金剛妙愛大智印卽能善愛一切佛（文）。於諸印中此印獨得大名者何耶。又愛染眞言云●●●●。大言應有相關。密學者留意九思。四卷六卷云能樂一切佛法。染愛者所謂蘇羅多妙樂現法樂住。諸佛自證法故云能樂一切佛法。令喜一切佛者。此善哉尊。宋云。金剛善哉法相應卽得諸佛皆歡喜。謂以清淨三業嘆諸佛故。能令諸佛歡喜。奉施佛灌頂等者。自下明嘆南方四菩薩印也。此初嘆寶尊印。奉施等者。所謂灌頂施。佛具二義。謂上施已成佛。下施當成佛。謂之灌頂施。理趣釋云。灌頂施與何類。瑜伽者想身虛空藏菩薩。以金剛寶灌頂一切如來具如彼記。宋譯云。金剛寶印如儀軌。卽得諸佛授灌頂（文）。此意云諸佛授與行者。其意大異。四卷云得佛灌頂位。所謂大智灌頂第十一地也。此文亦異可知。速爲金剛光等者。此光尊。宋譯云。金剛光明法相應金剛光明悉獲得（文）。此尊印表日形。日卽菩提心體。已入大智灌頂。菩提心顯現故。放大光明照有情界。故云金剛光明獲得。持習金剛幢等者。謂幢尊也。宋云持習金剛幢相應卽得一切願圓滿。菩提心顯現故卽建立大菩提幢。能滿一切衆生希願也。持習者。習與誦同。具如上辨。由金剛笑儀等。謂笑尊也。宋云。金剛大笑法相應得與諸佛同喜笑（文）。笑儀者。謂笑印儀則也。
　　持金剛法已等者。釋曰。此二偈明西方四印也。宋云。金剛妙法理相應卽能任持金剛法。此印表筏喩勝義。深般若理故云妙法理相應任持者。任謂堪任。持謂住持也。得諸佛勝慧者。宋云。由金剛利法相應卽得諸佛勝妙慧。解云。勝慧謂甚深般若。無相妙慧以喩利劍故。云金剛利儀。利謂利劍。此印表劍形。儀卽儀則。宋云利法。法謂法則也。持習金剛輪等。宋云。持習金剛輪因故。卽能轉彼大法輪（文）。因謂菩提心爲因。纔發菩提心卽轉法輪。故云輪因。成就佛語言等。宋云。金剛妙語若相應卽得諸佛語成就。解云。金剛語謂無言故亦名無言菩薩。無言起言謂之諸佛語。故前偈云。我名祕密語。祕密語卽佛語也。經云。初從得道夜終至涅槃一字不說。應知一代說教皆是無言之言。所謂佛語也。
　　速獲金剛業下。釋曰。此二偈明北方四印也。是初業尊也。宋譯云。金剛勝業成就故速得金剛勝事業。今經偈句窄故略去勝字。勝業謂羯磨諸佛善巧佛事生事。無功齊施故云勝業。擐服金剛甲等。宋云。金剛甲冑若被身得金剛身妙堅固（文）。此印表大悲精進堅猛之智。故與此印相應則得金剛不壞法身也。擐服者。經音云。上關患反。借音字也。杜注左傳擐貫穿衣也。本音患。說文衣甲從手從瞏。省聲也。甲卽護義以爲三形。印亦顯其義也。成金剛夜叉等。宋云。金剛夜叉由成就。金剛藥叉等無異（文）。金剛夜叉者。謂大悲方便之智。由持此印故我亦得此智。救濟衆生故等無異。一切印成就等。宋云。以金剛拳妙縛成得一切印皆成就（文）。五密軌明金剛拳三昧耶印云。由結此印能縛堅固一切印（一切印者是四智印也）常於行者身心之中而不散失（文）。金剛拳者。謂縛印。縛卽一切印母。故云堅固一切印等。具如次經明三昧耶印中。
　　以金剛嬉戲等。釋曰。此二偈明內四供印功德也。宋云。金剛喜戲成就故卽得金剛妙樂事。嬉戲是菩提心供養。由持此印故。心自證心安住現法樂故云獲大金剛悅。由結金剛鬘等。宋云。金剛寶鬘相應得一切佛施灌頂（文）。此明寶供養也。華鬘表萬德莊嚴。所謂菩提心眷屬十力無畏等功德法門。卽是南方灌頂三昧。與此印相應則得佛灌頂。理趣釋空藏章云。以金剛寶鬘自繫其首。說一切灌頂三昧寶心。卽是也。金剛歌相應等。宋云。金剛妙歌相應故卽得金剛妙歌詠（文）。四卷云得佛讃詠法。歌卽讃詠法。謂與此印相應故得佛妙音聲。故云獲得金剛歌。聖位云。由金剛歌菩薩加持故。得如來微妙音聲。聞者無厭是也。由結金剛舞等。宋云。金剛旋舞法相應普能供養一切佛（文）。舞是供養通稱故。云則供養諸佛。具如上辨。四卷云得佛攝護賜以供具。
　　悅澤皆一切等。釋曰。此二偈明外四供印功德也。此初燒香供也。宋云。金剛燒香法相應普施世間大適悅（文）。適悅明燒香德。禮懺云眞如熏金剛焚香。由此印故令一切世間得內心現法樂。故云悅澤皆一切。宋譯擧世間略一切。今擧一切略世間。具云一切世間。以偈窄故各存省略。故四卷云瑩潔一切世界也。金剛華相應等。宋云金剛妙花相應能作世間敬愛事。華表覺花莊嚴義。故禮懺云勝莊嚴金剛華等。理趣經莊嚴清淨句爲春金剛三昧。義述云。以花是春事遂以名之（文）。春是百花開敷正是敬愛時也。故與花印相應。卽得一切衆敬愛也。四卷云得令世間隨順。隨順卽敬愛也。由金剛燈印等。宋云。金剛燈明大印契以供養故得淨眼。解云。燈表無量壽智慧門。以此供養故得佛五眼。故云獲眼。四卷云得佛五眼。能除一切苦等。宋云。金剛塗香妙相應能除一切諸苦惱。四卷云能除一切苦厄。苦謂五蘊。轉有漏五蘊爲無漏五蘊（五分法身）故云除一切苦。
　　由金剛鉤召等。釋曰。此二偈明四攝印功德也。是初鉤印。宋云。金剛鉤召相應故能作鉤召諸勝事四卷云。由金剛都印主契故能攝召一切。解云。鉤召卽勝業。請召一切如來金剛道場。及拔一切衆生惡趣。安住於無住涅槃之城。謂之勝業。生佛等召故云諸鉤。總具四攝故云都印主。心要云。夫爲鉤者有四攝義。愛語布施利行同事而能運度能一切引入等。宋云。以金剛索相應故普令一切遍引入。解云。一切諸佛引入道場。一切衆生安住菩提心。故云一切引入。金剛鎖等。宋云。金剛鎖法相應故卽能堪任一切縛（文）。解云。此智印上縛諸佛。下縛衆生。一切悉縛更無有餘。故云堪任一切縛由金剛入儀等。宋云。由金剛鈴遍警覺一切遍入令歡喜（文）。解云。眞言●●是遍入義。卽印儀則故云金剛入儀。由持此印故上遍入諸佛。下遍入衆生。皆悉令歡喜故云成諸遍入。
　　次當說一至名爲第五佛。釋曰。從此以下總說三昧耶會諸印。大分爲二。初明五佛印。次說三十二尊印。是卽初也。亦爲二。初明印母。亦有二。初三句先明金剛合掌。次五句正明金剛縛也。堅固結合掌等者。初明金剛合掌。宋譯云。先作堅固金剛合掌。謂以十指互相交卽此所說金剛掌（文）。四卷經第一亦說此二印母往見。大日疏第十三明十二合掌中云。第七次又令十指頭相叉。皆以右手指加於左手指上。如金剛合掌也（此云歸命合掌）梵名鉢囉（二合）拏（上）摩合掌（文）。
　　極結金剛縛等。次明金剛縛也。宋云。不改便結金剛縛。所有一切三昧印。皆從金剛縛所生。我今宜說成結儀。彼金剛結爲最上（文）。四卷經第三（十八）云。復次說一切如來金剛三昧耶結契智。欲結三昧耶等契時。先須想於己心中。一切如來三摩地所生大殊勝五股金剛杵已。卽合二羽初分相交。觀羽壓止羽。此名金剛合掌。極諸度本互相握合。此名金剛縛契。凡諸三昧耶契皆從此無上金剛縛所生。我今次第說諸三摩耶契法（云云）。今按金剛合掌一切印母故先擧之。故境界經云。一切印法皆從此生。其眞言●●●●含行義。卽表十波羅蜜行也。金剛縛者。眞言●●●●。卽是所謂金剛座（具如上辨）境界經云。行者持眞言已作想。我身及諸衆生身中。所有一切煩惱（縛義）悉皆除滅（解脫）內外清淨猶如虛空。堪爲諸佛菩薩住處（云云）。諸佛住處卽是金剛座。金剛座者。諸菩提顯現。猶如蓮花盛敷（蓮花座印亦名金剛座。應思之）此菩提心依十波羅蜜行而顯現故。金剛縛從金剛掌而生也。三昧耶者。諸佛本誓。曼荼海會諸尊本誓無量差別。皆菩提心以爲其本。故三昧耶諸印皆以縛爲印母也。指事云。金剛縛（今曼荼羅建立心月輪義也）縛卽月輪也。堅薩埵金剛下。明五佛印也。此初阿閦尊印也。宋云。薩埵金剛堅固。作堅二中指如牙相。解云。堅薩埵金剛者。阿閦尊之異名。此尊主金剛堅固菩提心。故標其德云堅薩埵等。四卷云阿閦鞞。阿閦此云不動。不動者所謂眞淨菩提心也。中指竪如針者。正明印相。四卷云。次如本縛契已合伸忍願二度竪爲莖。以頌窄故略去印母本縛。自下皆准。如針者表圓鏡智大菩提心實智慧。疏釋金剛針云。素支譯云金剛針。持一股跋折羅以爲標幟。此跋折羅是一相一緣堅利之慧。用此貫徹諸法無所不通。故名金剛針也。宋云如牙相。卽表初發菩提心。所謂佛樹牙生卽是也。四卷云忍願竪爲莖。菩提心者是萬德根本。能持葉蕊花果等萬德故稱云莖。祕密曼荼羅品云。金剛主菩薩爲其莖。卽此義也。忍願者。忍謂忍智。願卽悲願。菩提心以悲智爲體。次四佛印皆從此生。猶如●字生●●等字也。大中如寶形等者。此明寶生尊也。宋云。大指中指如寶形。四卷云。屈忍願度。初分相拄。智定度面相拄爲寶（文）。卽表寶形也。移指如蓮葉者。無量壽印。移前寶形爲蓮葉。宋云。復屈中指如蓮相。四卷云。曲忍願度相拄爲花。卽表蓮形也。中指於交合者（明本於作如字）此不空成就尊印也。宋云。卽以此印屈頭指（此說難通）四卷云。屈忍願度入掌。伸檀慧智定度如針（文）。此印亦名大獨股印。故云如針。針卽獨股也。頭指附中指等者。此明中央大日印。宋譯闕此印。四卷云。作金剛縛已。伸忍願度屈其初分。相拄爲刀。曲進力度附於刀傍。此是毘盧遮那金剛界自在契（文）。此印亦忍願爲體。其義如前。進力附傍故。卽是大精進慧劍也。問。何故不說四波印乎。答。蓮心軌云。次結三昧耶四波羅蜜契。各如本佛印（四佛）今擧本佛略不說也。
　　我今遍說至我今說法印。釋曰。從此已下第二說三十二尊印也。宋譯云。我今次第當演說中方最勝如來部所有三昧耶勝印（文）。凡三十二尊皆是毘盧遮那自內證眷屬故。對賢劫十六尊及外金剛部云如來族。所謂佛德三十六皆同自性身是也。由結作成就等二偈一句。明東方四印。於中爲三。初一句總通諸印明能成義。故下結中云我今說能成。二手如月形等者。正明四印。是初金剛薩埵印也。宋譯云。先以二手如月相。離二中指如金剛。餘諸指面皆不著。四卷云。結金剛縛契已想二掌爲月輪。合申忍願二度竪檀惠智定度而不合。爲五股金剛形（文）。縛卽月相也。文殊五字軌稱縛云月掌。此印忍願爲中股。悲智爲體如前。慧東方金剛惠也。檀卽南方檀度。定是西方定德。智爲北方成事智。卽五股實義也。餘皆可知。頭鉤勝指交者。合明二尊印。宋譯云頭指如鉤頭指交。頭鉤者王尊印也。四卷云。曲進力度爲鉤頭相去二三分許。此名不空王三摩耶契。進力度者。前菩提心具大精進力。以此呼召一切也。又進力卽二風●字爲體●字卽呼聲也。勝指交者。謂愛尊印也。四卷云。進力度中分橫相交。是名摩羅菩薩契（文）。按頭指云勝指者。四卷經第三（十一）風指云金剛指（文）風指者。●字金剛不可壞義也。疏第十釋金剛手眷屬中云。金剛是無勝者（文）。他無勝己云無勝。己能勝他云勝。勝與無勝俱金剛義。故知金剛指者卽勝指也。按此二印合說者當有其義。王梵云●●。謂塵垢義。二風呼召卽表王義（具如上辨）二風是定惠卽王及妃大染愛義也。故前印二風相交爲魔羅印。卽是王及明妃定惠相交成大染智也。第九疏釋入佛三昧耶中云。復次男女交會因緣種子託於胎藏而不失壞。卽是相加持義。如是諸佛國王明妃和合。共生毘富羅種子爲大悲胎藏。所持無有失壞故云法界加持也。卽此之謂也。由如彈指勢者。明喜尊印。宋云復作善哉彈指相。四卷云。以智定度捻進力度。各彈指爲善哉。是名金剛踊躍契（文）。解云。一切衆生從本已來定惠具足成大染智。都是染愛王見此理故。二風彈指讃云善哉善哉也。金剛薩埵四等者。此二句是東方結文也。八卷次第注云。私云。四菩薩印相具足（文）。此爲衆印等者。下明薩埵眞言云一切印契爲主宰。上品云。隨彼薩埵印（乃至）能成就諸印（文）。東方四印皆薩埵三昧故。此中總指四印明爲主宰。以文窄故其義難了。宋譯云。金剛薩埵此四印能成一切諸印衆（文）。能成卽是主宰義也。薩埵印表五股形。五股表五智五大。卽是萬法能生（具如卽身義釋）故此印爲諸印主宰也。其眞言●●●●正是薩埵名。薩埵者一切衆生平等菩提心。其體五智五大菩提心者。萬行導首衆德根本。故以薩埵印言爲主宰也。
　　寶金剛等者。釋曰。此明南方四尊也。是初寶尊也。宋云。寶金剛印。竪大指復以頭指面相合。四卷云。竪智定度偃屈進力度。面相拄此名金剛藏契。智定者是寶珠德。所謂淨菩提心如意寶。萬德雖多攝智定盡。屈進力者表寶珠形。進力卽二風●字金剛不可壞菩提心。正是寶體此具大精進義。是以能滿一切衆生希願無有休息。故云滿世出世勝希願。中無名小指舒展旋當心者。此光尊印也。宋云。不改前印。以中指無名小指皆展舒（文）。四卷云。展檀戒忍慧方便願等開掌。此名金剛光契。按前寶印表如意珠。如意珠卽淨菩提心也。二空禪慧是菩提心體。二風爲進力。此菩提心具力及精進故。能斷一切無明煩惱而本智顯現。謂之日輪。六度經云。一切衆生本智如日。無明覆蔽忍光不現（文）。今正顯現稱云光尊（眞言句義當併思矣）故此印表日輪。不改前印寶珠。故寶珠卽日輪也。餘六指展立表日之光明。光明卽菩提心所具萬德。其體所謂檀戒忍慧方便願等。無量功德法門也。無名指如幢等者。此幢尊也。宋云。竪無名指如幢相復以二小指相合。四卷云。以檀戒慧方便等度竪合。此名金剛表刹菩薩契（文）。此印表幢相。幢云表刹（具如上辨）幢體菩提心及檀戒等功德法門也。日輪既現萬德具備足。建立菩提幢施之一切衆生隨應利益。稱世間日爲利益衆生者意在此矣。又此印不改前寶體。卽是幢上如意珠也。惠方爲幢相具故。三輪清淨離愛見心等施一切維摩（問疾品）云。又無方便惠縛有方便惠解。無惠方便縛。有惠方便解（文）。又檀戒相合者。正表幢尊。檀波羅蜜相檀與戒合故。本性清淨無有施相。無施而施。是幢尊三昧也。復往於笑處者。謂笑印也。宋云。卽以此印作旋轉而復安置於笑處。四卷云。卽以上契置兩頰笑處。翻手解擧散之（文）。解云。頰下有靨謂之笑處。字通云。頰古協切。音劫。說文面旁也。釋名頰夾也。夾面兩旁稱也。又云。靨爾舌切。音葉。楚辭靨輔奇牙宣笑言。字彙云。靨戈涉切。音葉。頰輔也。和名云。淮南子注云。靨（葉反。和名惠久保）面小下也。然蓮心軌云。不易前印相反開散於口。相傳說皆依此軌也。意明已建菩提幢。無量珍財等施一切。然一切衆生本自具足無有缺減。是以實無有能授與之者。但就衆生心室中開出之。歡喜此事故爲希奇笑。是卽此印實義也。則名彼等印者。南方總結也。宋譯無此文。
　　竪齊二大指等下。釋曰。此明西方四印也。於中初二句法菩薩印。宋云。復次展舒二大指彼二頭指而微屈。四卷云。竪智定度屈力進度頭相拄。此名金剛眼契（文）。按此印屈進力度表蓮花形。蓮花者所謂自性清淨心也。力謂悲力。卽是所謂大悲精進。正此印體也。故疏第五云。大精進觀自在者。●●●悲也。中具精進義。應知大悲精進正是蓮花體也。禪智並立卽表定惠。萬行雖多攝定惠盡。卽是大悲萬行生長養育。令心蓮而開敷之標記也。又進力卽二風指。風指●字金剛不可壞菩提心。卽是蓮花體故●●心。蓮花藏●字爲體。應思之。則彼金剛劍等者。謂利尊也。宋云。卽此中指面相合。是爲金剛利劍印。四卷云。伸忍願度屈其初分。相拄如刀相。此名金剛劍菩薩契（文）。此印表劍形。忍願爲體。忍謂忍智。願謂施願。忍智卽文殊無相妙惠。又文殊名施願金剛。故以此二度而爲劍體。又劍具施願。卽以此義也。又忍願卽火指。火卽所謂般若波羅蜜大火聚。菩提場經第三（五丁）云。是妙音童眞無比威德者。身中出光明猶如火聚火（文）。應知劍體是火聚般若波羅蜜無相妙惠也。下明眞言云。能斷一切苦受業者。正是劍功用也。則彼齊無名等者。宋云。卽此竪二無名指及二小指交如輪。四卷云。戒方便度合竪檀慧度相交。此名金剛輪菩薩契（文）。解云。檀惠相交卽表輪形。凡物相交爲輪也。檀惠卽二地。地卽●字菩提心體。故又名因菩薩。因謂菩提心爲因義也。戒方便度者。戒謂本性尸羅。所謂無爲戒也。方便謂方便學處。卽是菩提心戒也。戒方二度●字水指。●字本性淨水。是甘露故。卽是所謂甘露門。卽開正是西方轉法輪體也。問。何處以戒爲法輪體乎。答。汝以常情疑祕密深法。不可以會。然且示其證。眞言●●（覺也）●●（智也）。覺智者謂菩提心卽本性尸羅也。疏釋除蓋障三昧中云。眞言行者亦如是。獲除蓋障三昧時。心之本性卽是尸羅。非造作法。不由他得故言住無爲戒也。又釋第九法輪讃云。汝今若於此生逮得除蓋障三昧語言陀羅尼。起自在神通時亦能如毘盧遮那而轉法輪。又釋法輪偈云。無疑心卽是疑悔永盡住於實智（本性尸羅）以住實智故卽能必定師子吼。開示人天無上眞言行道法也（轉法輪也）乃至汝之心王於初法明道中。成佛轉法輪（云云）。則解大指縛等者。宋云。復次解彼大指縛。然後舒展從口起。四卷云。開展智定度從口向外伸拓。此名金剛語言菩薩契（文）。蓮心軌云。由縛進力蓮禪智開偃附（相傳說皆依此軌。與經有異。可見）解云。此印表口形。智定爲體。佛常住智定。無有言說。初從成道夜終至涅槃。一字不說。故名無言菩薩。向外伸拓表無言起言。謂之金剛語也。
　　小大指面合等者。釋曰。明北方四印。是初業尊印也。宋云。小指大指面相合集會。羯磨金剛印。四卷云。以智定度壓檀慧度爲羯磨跋折羅。此名毘首羯磨契。解云。此印表羯磨形。以禪加檀故不起深定而施法界。是以檀施周遍無有邊際。以智加惠故惠具決了。善知時宜可度不可度等種種通塞曲中規矩。是云羯磨跋折羅。又以禪加檀能成生事。以智加惠能成佛事。二種事業卽是羯磨作用也。下明眞言義。云遍行一切而自在者卽此義也。則彼齊頭指等者。宋譯云。卽以此印竪頭指。復次展舒於心住。四卷云。竪進力度置於心上。此名勇猛菩薩契。解云。此印進力表難敵菩薩大悲精進勇健菩提心。以此守護一切衆生。菩提之心未發起者。令其發心。已發起者。令其不退。應知置心上者。卽表守護一切衆生菩提心也。曲頭指如牙等者。宋云。屈二頭指如牙相。二小指合而復解。四卷云。曲進力度開檀慧度爲牙。此名金剛夜叉契。解云。此印四牙卽表四攝。四攝卽諸佛大悲方便。故此尊亦名大悲方便。檀布施也。慧愛語也。進利行也。力同事也。以此四牙噉食一切衆生入諸佛法界。卽是大悲方便智也。大指小指間等（宋譯。無異）四卷云。以智定度捻檀惠度本間。屈進力度於智定度背上。此名金剛拳菩薩契。解云。此尊悉地成就爲其三昧。下明眞言義云獲得妙悉地。上經偈云。奇哉妙堅縛。我堅三昧耶。成諸意樂故。解脫者爲縛。此印表妙堅縛義。二地者●字菩提心。二空是證義。以二空加二地卽證菩提也。若住此不進者。名爲空縛。所謂住解脫道。是以大勇健進力度加空背上。令悟空亦復不可得。是名妙堅縛。卽是悉地成就也。若約第三劫解者。二地謂心實際。以空捻地。表證心實際。所謂空性心也。以風加空者。表心實際亦復不可得。卽是極無自性心生也。相傳說云此尊卽除蓋障菩薩。最有其理矣。
　　於心齊大指等者。釋曰。從此明八供養。是初嬉尊也。宋云竪二大指於心中。四卷云。如本縛置當心已竪智定度。此名金剛愛（卽嬉戲妓也）密供養天三摩耶契。解云。此印表菩提心供養故云置當心。竪智定者。定謂法愛樂。智卽智波羅蜜。定惠相會自相娛樂。謂之嬉戯供養。具如上引理趣釋。展臂名爲鬘者（宋譯無異）四卷云。長伸二臂爲鬘。此印表鬘相。騰掌從口散者（宋譯亦同）四卷云。作金剛合掌契。從口引出。向下申臂。此印表歌相。蓮心云。從臍口仰散。相傳說依此軌也。作舞頂上合者（宋譯同也）四卷云。卽開前契相繞如舞勢。已合掌置於頂上。蓮心云旋舞掌於頂。相傳說卽是也。金剛縛下施（宋譯同）四卷云。如本縛覆二羽掌下按之。此名燒香供養天。解云。香表眞如熏。是下轉故云下施。下云焚香滋澤世是也。自掌而上献者。宋譯云。復金剛掌而上献（文）（今經云。自掌者恐是金剛合掌）四卷云。如本縛仰二羽掌上擧之。此名華供養天。相傳說與此同也。解云。花表覺花開敷義。是上轉故云上献也。齊頭指相逼者。宋云竪二大指而相附。四卷云。竪智定度。此名燈供養天（文）。今經云頭指卽大指也。故宋譯云大指。疏第十三明指異名云。其五指中小指名地。無名指爲水。中指爲火。頭指爲風。大指爲空。左手爲定。右手爲慧也。亦可左手小指爲檀度。以次數之。頭指爲定。右手小指爲惠。以次向上數之。頭指爲智度（文）。今經云頭指者。卽與疏後說同也。頭字和訓云波志也。相逼者卽表燈炷相。又二空是禪智故。卽定中慧密室燈也。舒展如塗勢者（宋譯同也）。四卷云。開掌摩其胸前。已各分向外。此名塗香供養天。
　　由一頭指屈等。釋曰。以下明四攝印。是初鉤印（宋譯不異）四卷云。曲進力度作鉤。此名金剛鉤菩薩契（文）。此經屈二風與今不同。解云。風指●字。●字具呼召義。故呼聲云●。體具大精進力。以此呼召一切也。
　　二頭指結縛者。宋云復二大指而結縛。四卷云。橫定度已以智度壓之。頭入掌內。此名金剛索契。解云。今經云二頭指亦是大指也。故宋云二大。此印表索形。蓮心軌云。禪入智虎口。按就此印左右有異。西天解左右。本有異耳。依前所引疏釋。右大指爲智度。左大指爲禪度。若依此義。以左大指入右風空間。云禪入智虎口也。然檜尾決云。索契文放開左大指。卽以右大指入其放開左大指頭指間。入訖卽如本相捻是也（文）。若依此說。以右大指入左風空間。相傳說皆此義也。三摩地軌云。次結金剛索大印。引入尊身於智體。前印禪度入定掌。力智相捻如環勢（文）。此軌右大指爲禪。左大指爲智。與疏不同。檜尾口決本依此說。古師未曾辨此義耳。其標記者。軌云引入尊身於智體。佛常住定故度爲尊身。行者本具智稱云智體。以前鉤智鉤召尊身入行者智體。一體無入卽索尊三昧也。大頭端如鎖者（宋譯不異）。四卷云。以檀定度及惠智度相鉤穿之。此名金剛連鎖契（此經大小相捻與今經大異也）蓮心軌云。上四交如環。口決云。右大指與其左頭指相捻。然者左右二手大指頭指相捻如環。是故云上四交如環也。此印表鎖形。其標相者。三摩地軌云。禪智進力相鉤結。是名金剛能止印（文）。言前索印引入定身安住智體已。安住故能止不去。卽鎖三昧也。如金剛拳合者。宋云。然後金剛勝拳合。四卷云。以智定度並入掌內。此名金剛召入菩薩契。解云。今經及宋譯似但外縛印。故云如金剛拳合。然蓮心及三摩地等軌與略出同。蓮心云禪智入掌動。口決云。以禪智入掌中。稱噁噁。俱扔振也。三摩地軌云。能令諸聖皆歎喜（乃至）是名金剛歡喜印。言諸尊已止住。卽振般若妙磬入聲解脫令歡喜也。我今說能成至薩埵金剛定。宋譯云。次當說彼印成就。金剛成就爲最上。先以自印安於心。是爲薩埵金剛定（文）。釋曰。此一偈總結如上能成諸印。略示其所成相也。第一句總結上文。如上所說諸印是能成法。故結云我今說能成。然宋譯云。次當說彼印成就。是直說所成無總結義。故云次當等。意次上能成說其所成也。金剛成最勝等者。已下顯所成也。言依結此等印故得種種成就。於中金剛成就最爲最勝。故下云由此眞言隨意得金剛成就（云云）。金剛謂菩提心之異名。於一切成就中菩提心成就爲最上也。故大日經（囑累品）云志求勝事。第二十卷釋云。求勝上事卽是發菩提心。唯求如來具足道之行。凡所施爲非求餘事（云云）。自印住於心者。下經云。初結自印。結已自印薩埵觀自身。以此心眞言三摩庾唅。今此中意以三十七尊各各印。隨結一尊印云自印。應知隨何尊印安住於心云自印。住於心卽是薩埵金剛定。住於心卽是定義故。住於心卽成菩提心。故名薩埵金剛定。非獨指金剛薩埵也。四卷經第三（十六）說羯磨眞言畢云。次說成就一切契法。於自心中想四面有金剛杵。然後依儀式結羯摩契（按成就一切契法等卽當今文。然彼經說羯磨印功德文。亦當今三昧耶。故知此亦爾耳）。
　　次說作事業至刹那成加持。釋曰。從此已下至五言偈末。明成就者大業（四卷云。嘆諸印功德）大分爲二。初一偈半總明大業相。次結薩埵金剛以下別明大業體（卽諸印也）於初中亦爲二。初二句初許說。嘆法如前可知。次一偈正明大業相。金剛界等印者。宋譯云金剛界等諸勝印。此有二意。一金剛界者。謂中央毘盧遮那攝四佛四波故云等（四卷經第三初廣明嘆五佛印也）二是總說故總指三十七諸印云金剛界等。由結誦此等印故諸尊皆集會而爲證明。故云由集會如來。又以此印加持弟子故。各各隨願皆悉成就故。云檀師於弟子等。檀師者。謂曼荼羅阿闍梨。故宋譯云。曼拏羅中阿闍梨刹那成加持。正是阿闍梨之事業。此云成就者事業也。
　　結薩埵金剛至偈末。釋曰。自下次明作事業。四卷云。次稱讃如上契之功德。結薩埵等者。初嘆金剛薩埵印也。宋云。由結薩埵金剛印。得如執金剛無異（文）。薩埵金剛印者。前五股印。由結此印故自身與薩埵不異。故云則成持金剛。纔結金剛鉤等者。嘆鉤印德。能召已成當成一切佛故。云能召一切佛。欲金剛儀故者。欲謂愛欲。四卷經嘆羯磨印中。云金剛愛欲契。儀謂印儀。
    尚染等覺者。等覺謂諸佛。義訣云。由染愛如來故如來護念。由染愛衆生故衆生解脫。是以名爲染愛智（文）。今是擧重顯輕故云尚染。由金剛歡喜者。謂彈指印。彈指卽善哉聲。上嘆諸佛下嘆衆生故云皆喜。皆卽一切也。宋譯云卽得諸佛施歡喜。四卷亦爾由結寶金剛等下。嘆南方四印。寶金剛謂前寶印。從佛獲灌頂者。卽寶印功德。如前可知。由結金剛日者。前光印卽表日形。故云金剛日。如佛得圓光者。宋譯云得與佛光等無異。圓光所謂常光一尋。卽三十二相隨一也。持金剛幢者。謂寶幢印。則滿一切願者。顯其功德。可知。金剛笑儀故者。明笑印德。可知。持法金剛印等者明西方四印德。初明法印。其義可知。遍持金剛劍者。謂利尊劍印也。得惠救世者。救世有二。悲及與惠。悲惠雖異拔苦是一。故云救世。智度第二十四（五丁）云。有慈悲故名爲救世。是與觀音稱救世同也。今此尊以惠斷一切衆生煩惱。故宋譯云。卽能斷除諸煩惱（文）。煩惱是苦之因。因已斷故苦果亦無。故云得惠救世者。惠謂佛惠。故四卷云得佛最上慧。第十八疏云。此眞言（●字）。卽同救世者卽佛也（乃至）此眞言慧方便之光能破一切無智暗。猶如大日出時衆冥自滅。普謂一切衆生頓除一切無明之暗也（文）。理趣經文殊種子●字。故知今云救世者。卽與彼同也。又眞言種子●字祕經云劍字。●字亦卽救世者也。持習金剛輪者。此明輪印。習謂誦也。印必具眞言故云持習。則能轉法輪者。宋云諸曼拏羅爲主宰。此與下明眞言義中同也。至文當悉。由金剛語故者。謂前語印。金剛語成就者。宋云成就最上金剛語。四卷云。得佛語言悉地。解云。前輪印者。謂因菩薩。是初發淨菩提心。亦卽除蓋障三昧也。今是得語言音陀羅尼。故云得語言悉地等。疏釋除蓋障三昧中云。復由意根淨故。次得解無量語言音諸陀羅尼。且如一世間中三十六俱胝趣。隨彼上中下性種類若干方俗言辭各各差別。皆曉其旨趣。應以隨類之音。如一世界一一世界亦如是也（文）。遍持業金剛等下。嘆北方四印。初業金剛印可知。堅作金剛護者。護卽甲冑義故。宋云堅結金剛甲冑印。次句嘆印德。宋云卽獲金剛所成身。具如前解。金剛牙勝印者（宋譯同也）。是降伏三昧故云勝印。勝印卽無能勝義。故印品無能勝尊亦牙印也。牙卽降伏三昧故嘆其德。云能摧諸惡魔。故此尊亦名摧一切魔菩薩也。堅作金剛拳者。謂拳印。●●者。謂堅持義故云堅作。宋云。堅結金剛拳印故。順伏諸契印者。宋云能令一切印順伏。四卷云。成就一切契。拳卽縛也。故百八名中亦云●●。縛是一切印母故結此印一切印順伏。卽是一切成就故。眞言云。●●（一切）●●（成就）。由戲得喜悅等者。自下嘆八供養印。是初嬉供印其義如前。由鬘得莊嚴者。前嬉供養心王菩提得現法樂義（具如上辨）此明成就菩提心眷屬無量法門。眷屬卽莊嚴義。故云得莊嚴。由語語威肅者。宋云金剛歌得語威肅。解云。由語者。歌是妙音說法其體語也。故云語卽前歌印也。語威肅者嘆其德。威謂威靈。肅謂欽肅。語不率暴也。無量壽軌明蓮花部三昧耶中云。言音威肅令人樂聞。卽是下眞言中義也。得供由舞故者。宋云。金剛舞得諸供養解云。舞是供養之總稱故。由舞印成就一切供養。下眞言云●●（一切）●●（供養也）。焚香滋澤世者。宋云。金剛香得大悅懌（文）解云。滋澤是適悅世卽衆生。令一切衆生得適悅也。由花色端嚴者。宋云。金剛花得妙端嚴。解云。花謂花印。色端嚴嘆所得功德也。羯磨會眞言●●●●（金剛花）。此中具色端嚴義。●●色也。●端嚴也。三昧耶會鬘眞言●●（色也）●●（端嚴也）。應思之。由燈世清淨者。宋云。世清淨由金剛燈（文）。羯磨會燈眞言云。●●●●（金剛燈也）。●●世也。●●●明也。明卽燈義也。藏品普世眞言釋云●●世間也。卽是暗冥之義。所謂無明也。此字側皆有阿聲。卽本無義也。無暗卽眞明也。阿嚧迦是明也。應知燈者是無量壽尊眞惠。此惠爲無明所蔽稱爲世間。是以世體卽明故結燈印。則無明滅而眞惠顯現。是云世清淨。世清淨卽西方三昧也。由香得妙香者（宋譯同）。四卷云能除一切苦厄。
    解云。得妙香者卽得五分法身也。除滅苦厄則得變易身。卽是無漏五蘊。眞言句義云妙香身分是也。金剛鉤能召下。明四攝印功德。宋譯同今。其義易解。我今說法印者。是總結也。然宋譯爲次文發首。云復次宣說一切法印。

金剛頂大教王經私記第十八。
沙門曇寂撰。

　　嚩日羅惹至金剛界。釋曰。從此至偈末。說三昧耶會眞言及其功能。於中爲二。初二句總明五佛眞言。五佛眞言皆有●●●●句。故云通佛。佛謂五佛也。宋譯云金剛智攝一切佛。一切佛者。卽五佛也。蓮心軌云。彼眞言曰。嚩日囉（二合）枳惹（二合）南阿（去聲引）嚩日囉（二合）枳惹（二合）喃吽嚩日囉（二合）枳惹（二合）南怛𠸪（二合）嚩日囉（二合）枳惹（二合）南[口*頡]唎（二合）嚩日囉（二合）枳惹（二合）南噁。此中當有四波眞言。蓮心軌云。次結三昧耶四波羅蜜契。各如本佛印別別誦眞言。彼眞言曰。嚩日囉（二合）室哩（二合）吽嚩日囉（二合）戛（魚照切）唎怛藍（二合）嚩日囉（二合）多囉[口*頡]哩（二合）佉靺日哩（二合）尼斛（引入）。能作堅固金剛界者（宋譯全同）是明眞言功能。五解脫輪安曼荼羅中央故云作堅固金剛界。五佛者其實一切衆生本具心王。安住干栗太蓮花藏中。謂之堅固金剛界。百八契印云。臍輪次上金剛宮心王明月藏中住（文）。●●者所謂心王明月也。今此心顯現故云能作堅固金剛界。卽是五解脫輪也。又五佛印皆忍願爲體。忍願卽二火卽是所謂般若大火聚。又眞言●●卽般若波羅蜜印言。其義相應矣。智度第十八云。般若波羅蜜譬大火炎。四邊不可取無取亦不取。一切取已捨是名不可取。不可取而取。是卽名爲取。
　　次復我今當遍說等者。釋曰。自下明說薩埵等諸自眷屬言。初一句許說故云今當等。次句明唯說眞言而不說印。印已上說故指上說云如本儀。或可眞言卽說印義故。顯示印言義趣一致。重擧前印云法印勝契如本儀。
　　誦三昧耶至偈末。釋曰。此正說祕密眞言也。此初金剛薩埵眞言（宋譯全同）。句義云●●●（平等也本誓也）●（入我我入也）。前所說印五𦙶杵也。其杵上下各具三十七尊。一是佛界三十七智。一是生界三十七智。執其中央柄處卽表生佛不二平等一味義。是云平等入我我入。又●●●具平等本誓除障警覺四義。四義卽四●四佛也。是四方股也。●爲中股。●者一切衆生本具菩提心中有●字。卽是毘盧遮那種子也。故知此眞言卽是五股杵也。凡三十七尊攝無盡無餘諸佛盡。故此五股具無盡莊嚴海會諸尊。今此尊持五股故。云一切印契爲主宰。主宰卽王義故。出生義云五頂王。又一切眞言宰割之主也。故稱王焉。
　　誦阿娜耶等。釋曰。此王尊也。宋譯同此。四卷娑嚩作薩埵。六卷薩埵鑁。蓮心軌及二卷教王作薩怛鑁（三合）明覺句義云。●●●（將來也。故經云卽能鉤召一切佛）●（自歟。略出經并唐本作薩埵鑁(二合)作●●歟。若爾云鉤來衆生歟。卽此菩薩事業也）又梵字次第及和刻蓮心軌作●。石山仁和等次第皆依此義。今解文者。●●●（將來）者。將來卽鉤召也。字彙云。將子亮切。音醬。將帥也。才足以將物而勝之謂之將。智足以帥人而先之謂之帥。六度經第九（初紙）云。又娑嚩者名屬己分。一切有情應救護故名大悲也（文）。前金剛薩埵五𦙶者。一切衆生平等菩提心。諸佛悟此心故安住安樂宮。衆生迷此心故流轉苦危界。今此尊大悲鉤召住安樂宮者。令起濟度將來在苦危界者令得歡喜。是此尊己分也。故次明其義云。卽能鉤召一切佛。廣指已成當成佛故云一切佛也。阿斛等句義云。●●（奇哉歟。𠺒呼歟。咸歟。可尋之）●●（安樂也）。今云。嗚呼是嘆之辭。恐本是梵語●●之轉聲。上染諸佛下染衆生。不思議中之不思議故嘆云●●。又翻梵語云。阿呼山譯曰日也（文）。日卽愛染。故知●●卽尊體也。其印二風相交成大染智。卽是●●義也。●●者卽妙適義也。理趣釋云。所謂妙適清淨句。是菩薩位者。妙適者卽梵音蘇囉多也。蘇羅多者。如世間那羅那哩娛樂。金剛薩埵亦是蘇羅多。以無緣大悲遍緣無盡衆生界。願得安樂利益。心曾無休息。自他平等無二故名蘇羅多耳（云云）。應知二風相交卽是那羅那哩娛樂。眞言亦爾故云●●。染愛一切諸佛者。諸佛卽二種佛。具如上解。宋譯云能令諸佛生妙愛。與今經其義相反。可知娑度娑度等。句義云。●●●●（善哉善哉也）。已以大染智染愛二種佛竟。以惠眼觀之。佛與衆生一體無異。何者未成佛時以菩提爲煩惱。已成佛時以煩惱爲菩提。是以佛身不可思議。衆生身不可思議。故再嘆云善哉善哉。以二嘆故令二種佛皆悉歡喜。故明其義云皆以善哉令歡喜。
　　蘇摩訶等。釋曰。此寶王也。則獲一切佛灌頂者。●獲也。●●●一切佛灌頂也。灌頂者謂佛種不斷義。佛性顯現稱爲灌頂。第十六疏釋灌頂義云。當以阿字爲弟子身便以阿字遍作其身也。次以此慧火之字焚彼菩提之性眞金之鑛。令垢穢無餘故。以囉字而焚阿字也。然焚竟豈如二乘斷滅灰燼而不復生耶。不如是也。諸垢之薪已盡更有妙生。所謂淨菩提也。眞實生也。此生卽是清淨之性。如來種子也（云云）。應知由結誦此印言故。佛性顯現。謂之眞實生。是云則獲一切佛灌頂。嚕褒等。句義云。●●（色也）●●（輝也。又揚也）。解云。此尊印不改前寶印六指舒展。故知●●●佛性。得灌頂已生大光明名金剛光。轉前寶珠卽名日輪。●●是日輪體。●●卽光明也。則得正法威德光者。明眞言義。●●是日也。日卽菩提心體故云正法。●●卽威光也。得此光者卽是毘盧遮那也。其正法光非凡夫二乘等所見。故云威德光。第十九釋●字中云。其威光如和合百千日。威光猛盛猶如七日童子不能仰觀烈日而觀其明。今此光亦爾也。彼一切衆生觀日輪。而不能見其本質。今此佛光亦如此也（文）。●●含●字（引點●也。上點合之。則●字也）應思之。誦遏他等。宋譯云。阿哩他鉢羅必帝。蓮心軌云。遏囉他（二合）鉢囉（二合）必底（丁以切）六卷云。唵阿羅他鉢羅比多。四卷唵遏喇他鉢𡅘（二合）底。二卷教王阿囉他鉢囉（二合）底。句義云。●●（義利也）●●（得也。云得義利也）。別本句義抄作●●。若依今經梵字當作●●。疏第十釋迦眞言釋云。補羅鉢多得也。四卷經等除●字者恐是略語。然有人以朱磨滅蓮心軌必字。不思之甚也。能滿一切殊勝願者。●●能滿也。●●正翻云義利。今義云一切殊勝願。何者從如意寶幢流出無量珍財。隨應施與滿其所求。故云能滿一切殊勝願。勝願梵語云●●●●者。所謂字輪法財。亦卽三十七菩提分法無量法門。疏第七（二十九）云。此中勝願梵云嚩嚧。是具種種功德。所謂三昧總持力無畏等。所願已滿所求悉備足（云云）。應知●●是願體。施與此願稱云義利也。此印表如意寶幢。卽是滿一切願義也。又虛空藏眞言。●●●●●種種奇妙顯色衣者。卽種種願亦卽如意寶珠。今擧之幢上施與一切。卽是所謂義利施也。呵呵等。句義云。●●（笑聲也）●●（一本句義●喜也）。解云。●●笑聲也。●●種子也。作是笑者。謂持誦此眞言也。疏第十地藏眞言釋云。訶是行義亦是笑義喜義。入阿字門卽離喜。喜者卽生滅法。所以有三。卽三乘行也（文）。今所以有二是南方尊故。表生佛不二平等之妙笑。又入阿字門故離喜而笑。卽是如來微妙離喜妙樂。故明其義云獲得如來微妙笑。宋譯云得與諸佛同喜笑。微妙笑者。所謂奇哉怪哉之笑也。一●字衆生本具佛性。一●字如來顯發菩提。體一無異。希奇此事爲呵呵大聲。謂之奇哉怪哉。種子●字第九如來甲眞言釋云。末後吽字卽是無畏聲。亦是自在力義。亦是歡喜義。以定慧具足證此訶字門時。自知必能摧壞諸障普護衆生。是故大歡喜也（文）。今此中前建立寶幢。萬德莊嚴寶生如來性悉與一切衆生竟。是以發生師子奮迅決定了義聲。爲呵呵大聲。是云無畏聲。卽是大歡喜聲也。●字祕經云喜字可知。薩嚩等。自下明西方四尊。是初法菩薩也。句義云。●●（一切）●●（作也）。四卷云。薩嚩迦（引）哩。●●作也。作者有爲生滅法也。上點●也。入阿字門故離作也。知一切作本來不生。是云●●●●。又作者謂作作者稱爲非法。無作卽清淨故云能淨非法皆清淨。疏第七釋●字門云。今正觀察作作者等悉從衆緣生。卽入本不生際。本不生際者。有佛無佛法爾誰造作之首乎。是故見迦字門則知一切諸法皆是造作所成。名爲自相。若是作法者。當知畢竟無作名爲眞實義也。又●●黑也。黑卽非法其體三毒。三卽一切義故云●●（一切）●●（黑也。非法也）了知三毒當相卽涅槃故。云能清非法皆清淨。理趣釋觀音曼荼羅表三毒卽涅槃義。卽此義也。又前印表蓮花形。一切衆生●●心如合蓮花。而在煩惱泥中未能開敷是云非法。此尊加持故令其開敷云離垢清淨。是云能淨非法皆清淨。卽明印義也。又梵字次第云。●●●●（利益）按●●●云饒益（見疏第九）。或云利益故此眞言亦含利益義。能淨非法令得清淨。卽是觀世音大悲利益也。𧂭佉等。句義云●●（苦也）●●（斷也）。解云。此尊印名金剛劍。所謂利惠刀。眞言卽明惠刀作用。卽是能斷金剛般若（前解印義云。般若大火聚應併思矣）●●云能斷。●字一切法如影像義。●字大明義。燈種子●也。明鏡偈云。諸法無形像。第九釋云。初句但云形像。與無相法文勢相連。意明法無形像也（略出經初出此偈云。諸法如影像）。應知●●者文殊師利無相妙惠。是云金剛劍。卽是能斷金剛般若。第十三除疑悔眞言釋云。●●●（無惠也）●●●（截斷也）。戴斷無知令生智慧也。亦是決斷之義也。亦是斷壞義也。猶如能斷金剛般若之義也（文）。以此無相妙惠觀照諸法。乃至少法猶如隣虛無有可得。譬如鏡中影像無有自性。豈有苦受可受乎。故云能斷一切苦受業。第二十卷云。文殊師利者大智慧也。乃至次卽說第一義空。我心自空。善惡無主。觀心無心。法不住法等卽妙惠也。以此第一義空之妙惠。淨彼遍一切處淨菩提心。平等惠利刄斷無始無明根。卽入菩薩正位（云云）。一切苦受業者。業謂業因。苦受卽果。因果並擧。宋譯云速能斷除一切苦。唯擧果也。勃馱等。句義云●●（開也）●●（語也。云開覺歟。轉法輪故云然歟。和鏡同此）。又句義抄云。●●（覺也）●●（智也）。意云。由轉法輪開覺得智也。今云。明覺本依兒嶋。●●云語。今未見其說。今取覺智義。卽身義云。梵首●●●●一字之轉。●●名覺。●●曰智（文）。覺謂能覺。是因智故此尊稱云因。菩提心爲因義也。智謂所覺。卽所覺菩提也。華嚴大疏三十四（中十五）釋經菩薩行地事最上諸佛本文云。菩薩行者是出世間智。謂卽是證道證心涉境。故名爲行地事者。謂十地事行。卽是教道相差別故。最上者通說上二勝故。諸佛本者釋上證智得菩薩行名。所以行是因義。覺於佛智所以名佛。今此證智亦覺佛智故爲彼本。本卽因也。抄三中云覺於佛智者。然論但云諸佛之根本者。覺佛智故。此語迷人。以佛是梵音覺是此語。若順西方應云佛佛智。故若順此國應云覺覺智。故安得以唐釋梵爲釋義耶。此有深意。謂佛智卽是菩提。此但云覺。佛陀是人此云覺者。以人得法故名覺者。故今疏云覺佛智故。故名爲佛。今十地菩薩爲能覺人。亦將因智以覺佛智。故爲佛本。爲分人法唐梵互彰。譯者之妙今加於字。以釋論故（文）。今此亦爾。●●是能覺人。●●卽所覺法。亦將因智以覺佛智故。此菩薩稱金剛因亦名纔發心。若依大日經。能覺心是●●。所覺爲●●。心自證心。是云初發淨菩提心。卽此義也。句義抄云。由轉法輪開覺得智者。恐不可。何者上眞言以無相妙惠。斷除無始無明故。始開覺自己菩提。故云覺智。卽初發淨菩提心也。已自開覺當轉法輪度脫衆生。應知覺知是自證。法輪卽化他。故上經偈云。由纔發心故能轉妙法輪。所以此尊名纔發心轉法輪。豈是由轉法輪得覺智義乎。智者應思。由開覺於本具菩提故。三十七尊乃至無盡莊嚴恒沙萬德顯現。故云於曼荼羅爲主宰。故此尊亦名摩訶曼荼（此云大場）曼荼羅者。本具萬德。所謂●●。其體三十七智恒沙已有也。第十二疏釋摩訶薩意處云。心處亦可名爲心位。卽指此衆生自心之處卽一切佛大悲漫荼羅也（乃至）此心之處卽是凡夫肉心最在於中。是汗栗馱心也。將學觀者亦於是處思蓮花之形。所以者何。一切衆生此心卽是蓮花三昧之因。以未能令開敷故。爲諸煩惱等之所纒繞。所以不能自了其心如實之相也。是故先當觀此心處作八葉蓮花觀令開敷諸藥具足（乃至）所以云蕊具足者亦有其意。謂此蓮花三昧之心（●●）若開敷時（●●）。無量法門無不具足（●●）。謂六度·十八空·三十七品禪定解脫·百八三昧門·五百陀羅尼門。如是等無量無邊無不具足也（文）。應知六度十八空等。所謂曼荼羅海會諸尊無盡莊嚴。金剛界說之爲三十七智。卽是三十七品無量法門也。覺於菩提者。卽明此義。故明覺智義。云於曼荼羅爲主宰。又此印外縛立二水交二地。交二地。表轉法輪。立二水表覺智。●●●●皆以●字水輪爲體。應思之。鉢囉底等。句義云●●（得也）●●（響也。悟一切語言皆如空界響歟）。句義抄云。●●得也。●●（聲也。攝那翻聲也）。宋譯云誦鉢帝攝沒那。四卷唵鉢羅（二合）底攝勃馱。蓮心鉢羅（二合）底攝那。按千字文●攝●波娜聲也。今經及蓮心呼沒●字爲舌內空點。呼云世牟太也。此尊亦名無聲金剛語。卽祕密持誦。由持誦故本尊三昧衆相現前。隨問隨答。故云預諸佛談語論。宋云能與佛同語論。預與與同也。史記秦本紀臣子與往正義與音預。又猶預或作猶與。古音皆通同也。又聲從四大因緣。而起無常變易之法也。法身豈有聲乎。●●無也。●●聲也。卽無聲也。故此尊亦名無聲。是以無言道通。謂之預諸佛談論。妙之又妙也。什公釋維摩默云。默然之論論之妙也。卽此之謂歟。蘇嚩等。宋云若誦蘇嚩始怛鑁。句義云●（善也）●●（自在歟）●（得歟）。大日經釋迦眞言云。●●●自在也。此自在者是攝取義。羯磨能攝一切法故明其義。云遍行一切而自在。宋譯云得一切處皆自在。疏第十九（十九）云。此攝於梵音是攝取之攝。如攝取諸物令在己身之義也。由以此空加持力故。能攝一切法成佛也。此中自在者。梵音與觀自在之自在有異。此是攝取義也。謂能攝取一切法也。如王者於其境內隨意攝取皆得自在。如來法王於一切法自在亦如是也（第十三亦有釋往閱）前明印云。小大指面合集會業金剛（文）。卽表羯磨形。小大面合者表遍行一切義。此空經風等三指而至小指卽周遍義。空周遍一切處故。集會卽攝取。卽是自在義也。汝婆等。句義云●●●（無畏）●（得歟）●●無也●●怖畏也。宋譯云汝哩婆野薩怛鑁薩怛。鑁汝也。四卷六卷及蓮心等並無薩字。刹那則得無所畏者。護云●●。●●中具刹那義。具如上辨。此印立風指住心者。風指者金剛不可壞菩提心。其體●字亦大自在力義。尊種子●。應知立二風者表擁護義。卽除心怖畏故云住心也。誦捨怛等。句義云●●（怨家也）●●（摧伏義歟）。句義抄云。啖伏義。此印表牙形。是能啖智。●●卽智用也。怨敵者卽魔怨。故上云能摧諸惡魔。故亦稱摧一切魔菩薩也。薩嚩等。句義云●●（一切）●●（成就也）。獲得妙悉地者。謂成就一切印契故上云順伏諸契。具如上辨。又百八契印金剛座眞言。●●●●●●●●。理趣經金剛拳章。三密金剛爲四理趣。卽是三三昧耶座。亦卽菩提座顯現（此義具如上引第十二疏辨之）是云獲得妙悉地。宋云圓滿一切成就法。摩訶囉底等。句義云●●●●（大適也）。嬉戲者阿閦佛菩提心供養。理趣釋空庫章云。所謂發菩提心則爲於諸如來廣大供養者。此是金剛嬉戲菩薩三摩地。菩提心義。一切如來以菩提心爲成佛增上緣。於菩提心法愛樂與智波羅蜜自娛故（文）。此眞言●●者普賢大我本性菩提心（具如引疏辨也）●惠也。卽智波羅蜜也。●如如三昧卽法愛樂也。定惠和合生大適悅。卽是菩提心供養也。印亦卽表此義。具如上辨。嚕波等。句義云●●（色也）●●（善也。端嚴也）。解云。嬉供是菩提心體。是明菩提心眷屬（具如上辨）是種種法門無盡莊嚴故云色端嚴。卽與●●●種種奇妙顯色義同也。故宋譯云卽具莊嚴妙色相。菩提心與眷屬其義雖異。而實一體差別。不離菩提心猶如相大不離體大。故今經云亦復然。意明萬德莊嚴卽是菩提心也。又不改嬉印展臂是爲鬘印。印亦其體不異。亦當准知。室嚕等。句義云●●（聞也）●●（樂也）。解云。令聞者得樂故云得樂。此眞言但明歌得益。其歌體卽羯磨會眞言●●。此梵本體卽般若明呪也。故理趣經釋釋歌供中云。由此三摩地。於佛集會中。能問答一切大乘甚深般若波羅蜜也。應知歌者諸佛說法甚深般若。故令聞者而證菩提。故云得樂卽是出世間第一樂也。法花龍女偈云。又聞成菩提唯佛當證知。我聞大乘教度脫苦衆生。卽此義也。薩婆布誓等。句義云●●●●（一切供養也）。解云。舞是供養總稱故。眞言云●●。具如上辨。鉢囉訶攞等。句義云●●●●（令歡喜也）。解云。●●歡喜也。●字點●也。●●●應是令義。唐梵文字令云●●。又云●●。宋譯云隨誦能生適悅心。●●具生義。仁王陀羅尼釋云。●●●出生也。是阿閦尊奉酬毘盧遮那菩提心供養故。卽是內心歡喜。故禮懺云眞如熏焚香。●第一義諦。●卽●●眞實心所謂眞如也。最勝疏二（末三十四）明心有四義中云。一眞實名心如般若心。卽眞如理亦名爲心。故勝鬘經云。自清淨心彼名乾栗多心（文）。大日疏第十二釋決定心（●●）歡喜（●●）說名內心處文云。此決定心卽三昧也。猶得決定心故心得悅樂。卽是內心自證現法之樂也（云云）。應知●●歡喜者。卽是內心自證現法樂住也。卽是所謂眞如熏也。頗攞等。句義云●●（果也）●●（得也。萬行因花得萬德果菓也）。宋譯云。隨應獲得諸勝果（文）。按羯磨眞言義卽是花義。是明其功德。花是萬行因。由因得果故。今擧其果顯因行功德。是三昧耶義也。前印說云自掌而上獻。因在下地由萬行故。勝進上地表此義。故云上獻也。素帝等。句義云●（妙也善也）●●（威也光也）●（上●字引●也●●云勝上也。云得勝妙威光也）宋譯云。而能得彼大妙光。解云。羯磨眞言明燈明體。所謂無量壽尊智慧門也。是明其用故云勝上威光。上印說云齊頭指相逼。二空卽禪智表定中惠。譬之密室燈光無有動搖。故云勝上威光。素巘等。句義云●（妙也善也）●●●（香也●字引卽●也。●●身也分也體也。妙香身分也）妙香身分者。所謂五分法身也。羯磨眞言明香體。是卽所得功德也。阿夜等。句義云●●●（名義也）●。宋云阿耶呬𠺁普鉤召。阿呬等句義云●●●（引）●。宋云阿呬吽吽能引入係薩等。句義云●（呼召也）●●（鎖也）●。宋云。呬薩普吒鑁能縛（文）。大得者明本作大將。將謂將帥（具如上辨）健吒等。句義云●●（鈴也。又云磬也）●●。宋云。健吒惡惡能警動（文）上云金剛鈴遍入。●字卽遍入義。遍入卽警覺也。謂遍入諸佛警覺安樂深定令趣度門。遍入衆生警覺長夜暗睡令生覺心。故重言云●●也。
　　我今說法印至能作。諸事業。釋曰。此一偈總結也。宋譯云。今說如上諸法印所有清淨成就法。於舌觀想彼金剛事業皆成就。二卷教王及蓮心軌於三昧耶眞言前有此文。彼云。次結三昧耶。於舌觀金剛。先合金剛掌便成金剛縛（云云）。梵字次第云。次結內五股。舌上想●字。成五股金剛。●●●●●●。次結三昧耶。於舌上觀金剛。先合金剛掌（等）。石山次第第三云。文云。次結三昧耶。於舌觀金剛。先合金剛掌。便成金剛縛（云云）。謂金剛合掌想舌前有滿月。此中有●字。卽變成五股金剛杵。是三昧耶會初法也。作金剛合誦眞言曰●●●●●次不解先金剛合掌。轉成金剛縛眞言曰●●●●●。
　　次說羯磨印至成二金剛印。釋曰。從此已下說羯磨印。藏記云。羯磨會成佛以後行佛事業。八卷次第云。或說云。羯磨會爲成所作智。卽成佛以後修如來事業也。私云。案略出經羯磨三昧耶供養會等同於儀軌之列。教王經先說三昧耶會。次安羯磨唯脫供養（云云）。今按。今經約說法次第故。佛五相成佛竟次轉法輪。法輪體卽羯磨眞言。故羯磨眞言。在初。所謂成佛以後行佛事業卽斯義也。經文非是修行次第故。對儀軌文前後不次。亦別有文次也。又大供養會眞言於第四會說之。載在于宋譯經第八卷。名云金剛事業曼荼羅廣大儀軌分第四。仁和大師不見此經。故云唯脫供養耳（文）。又略出經亦是天竺傳法聖者所略出故。卽是儀軌也。故經初首云。我今於百千頌中金剛頂大瑜伽教王經中。爲修瑜伽者成就瑜伽法故。略說一切如來攝眞實最勝祕密之法（文）。對蓮心等。廣略雖異亦是儀軌。宜矣。其次第與軌相同也。夫儀軌者略出經文爲修行者。供養持誦法則次第故。與經文其相大異也。次解經文。初一句明許說可知。次三句正明印母也。宋譯云。先作堅固金剛拳。二羽等引而兩分。由此成金剛印。四卷云。結金剛縛契已。以定心分擘爲二。次後結諸印竝准此。應結金剛拳者。正明印母。此印異說多端。時處軌明智拳印印母云。中小名握拇頭拄大背。金剛拳乃成。境界經云。金剛拳。拇指入其掌中。以餘四指堅握拇指（云云）。（是與疏第三所出金剛拳同也）蓮心軌云。次結羯磨印。於心而修習。諦觀心月輪而有羯磨杵。檜尾決云。二手金剛縛十指皆搩。以左指附右手背。以右手附左手背。其二大指二小指頭相拄。掌博附臍下。是想觀八葉蓮花上有滿月。其中有短吽字。變成羯磨杵（文）。已上三說今文縱容而不剋定。然云等引而相分故。恐是與檜尾說同矣。等引而兩分等者。此二句明分印母而爲二印以成彼羯磨諸印。故四卷云。結金剛縛已。以定心分擘爲二。次後結諸印竝准此。然四卷明結智拳印。以准知餘諸印。今次明智拳印。初云次則等故。此二句接上文而讀也。等引梵云●●●●卽定心也。夫拳者三密平等義。二拳相分卽表定惠。住三密平等。定惠不二心云等引而兩分。等引是自證。相分卽化他。自證已滿故從此流出無量諸印。隨應救濟卽是羯磨妙業也。疏第十七（八丁）云。以無疑故而得等引。等引者。梵云三摩呬多。卽以三平等法引攝一切功德。攝在自身故云等引也。擧此三平等卽是普攝一切功德。照此三事究竟皆等。攝入自身名爲等引。又定慧等合爲一名爲等引。能住如是眞實乃至等引。卽是住佛戒也。次則說結縛至偈末。次說諸印。於中初一句總明說諸印儀則。故宋譯云然後當說結儀則。今文甚略也。持作金剛指等。偈初說智拳也。於中初二句正說印。金剛指者。卽風指也。以五字五大配五指時。頭指爲風指爲●字。●字者風輪大力金剛不可壞義。故稱云金剛指也。智拳印者正是金剛界曼荼羅主印。故別出金剛以名指也。右手安左者。謂以右拳握左風指也。宋譯云。左手金剛指而平受右手。起立以成印。四卷云。以止羽金剛指以觀羽手應執之。此印名覺勝等者。初句明印名。次叙其功能。宋譯云。此印名爲覺最勝。由此卽成佛菩提。四卷云。此名菩提最上契。能授與佛菩提。境界經云。是名菩提引導第一智印。亦名能滅無明黑暗印。緣此印加持。諸佛與行者。授無上菩提最勝決定之記。守護經第三云。此名能與無上菩提最尊勝印。卽是本師毘盧遮那如來之印。心地觀經第八云。是名引導無上菩提第一智印。亦名能滅無明黑闇大光明印。以結此印加持故。十方諸佛摩行者頂。授大菩提勝決定記。是大毘盧遮那如來無量福聚大妙智印。爾時行者結此印已卽作此觀。一切有情共結此印持念眞言。十方世界無三惡道八難苦果。同受第一清淨法樂。我今首上有大寶冠。其天冠中五佛如來結跏趺坐。我是毘盧遮那如來。圓滿三十二相八十種好。於大光明照十方世界。利益安樂一切衆生。如是觀察名入毘盧遮那如來最勝三昧（文）。今解文者覺勝者。覺梵云菩提。簡三乘菩提故云勝。故四卷云名菩提最上契。由持此印者必定成無上菩提。故名爲覺勝印也。能與佛菩提者。卽明印功能。簡諸餘菩提故云佛菩提。問。菩提本具何云授與。答。持此印則開發本具菩提。猶如人與故云能與。疏第十六釋殊勝悅意果授文云。授與謂有人傳授。復自觀察修行而得斯果。猶如人與是實自悟不從他得也（文）。又眞言●●●●（金剛界）●（祕經云。觀水字光焰生身如佛形。智拳住悲愍）。解云。金剛界者。本性菩提心。止羽金剛指。卽表金剛界堅固菩提心也。觀羽執之卽表證義。證金剛界心卽是毘盧遮那印。是標幟義故以此印。標幟毘盧遮那內證義也●水字者卽證菩提義。●字是水義。水卽菩提。●●者●字爲體。卽水義也。上點入證。應知●字是證菩提義也。第二十卷釋西方成菩提義云。次成菩提白色卽是圓明究極之義。又是水義。如我昔所願今者已滿足。化一切衆生皆令入佛道。爲是事故是起大悲故也（文）。應知●字水字者卽能與菩提義。故云生身如佛形。水具悲義故經云住悲愍。疏云起大悲。大悲色白。理趣釋明大日身色云如月殿者卽此義也。又因辨。時處軌云。右執左頭指。十方刹土中唯有一佛乘如來之頂法。等持諸佛體。是故名智拳。第一句總明印。次四句述明印義。十方佛土中者。述右執義。拳云●●。是執持義故云右執。拳體五指。四指爲四智。各具四德。四四成十六。中指爲中智。總成十七。理趣經說十七清淨句。淨土論明淨土十七莊嚴。最勝王經（淨地品）說十七種波羅蜜（十七到彼岸卽是淨土也）應知右拳是十七清淨句。卽是十方佛土也。又祕密曼荼羅品明佛土相云地平如掌。明知拳掌卽是十方佛土也。風名金剛指。卽是唯有一佛乘義。祕經明●字云。金剛一爲乘不壞諸法教（文）。●字本體●字金剛不可壞菩提心。故云金剛一乘。卽是金剛指義也。又一乘者。衆生本具●●心蓮華藏。所謂妙法芬荼梨花故。法華亦云十方佛土中唯有一乘法。餘前云大通智勝佛住智拳印。亦當併思矣。如來頂法者。謂右拳義。蘇悉地經頂髻印其體拳印。故知指右拳云如來之頂法。等持諸佛體者。等持是拳義。諸佛體者。卽左風指。證金剛一乘者。稱爲佛體。應知左金剛指卽是諸佛體也。又因記。金剛界記第三云（不知誰作）奝然法橋在唐記云。入毘盧遮那院禮大日尊。件尊智拳印以左拳安上。還出之次參諸三藏房。奉問違說文之由。答云。左有惠名。仍所作也（云云）。智證大師胎藏記云。凡胎藏中左手爲定。右手爲惠。金剛界中右爲定。左手爲慧。對受記云。記者私云。安祥寺三修大德云。或文云。左握右頭指。私云。三修律師者。宗叡僧正灌頂弟子。惠運入室又入唐歸朝相共（云云）（文）如餘前辨。二卷教王右爲定。左爲慧。疏說反此。然概然云金右爲定胎左爲定者。恐爲難依。何者大樂金剛薩埵軌等。皆從金剛界而出。然軌明薩埵印云。左置胯右輪擲勢。勝初瑜伽軌云。定拳慢。智拳輪。此二軌卽與疏說。同。云何必定云金右爲定等乎。凡說左右。西天本自有二說。非必金胎之異矣。是以諸經軌中左定右惠者。十常八九。智證之說甚難依矣。余曾詣與州三島宮。大通智勝佛爲其本地。卽左拳大日也。如此之類間亦有之而已。不動佛觸地等者。此明四佛印。是初東方阿閦尊觸地印也。蓮心軌云。左拳安於臍。右羽垂觸地。檜尾記云。左金剛拳仰按臍。右手當右膝前。覆舒五指垂觸地是也。守護經第二云。以左手所被衣服兩角交過遶其手腕。以拳執之。上出兩角右手按地。此卽名爲能摧伏印。一切衆魔及諸外道諸惑業等皆不能動。卽是阿閦如來之印（文）。眞言●●●●。祕經云。因字金剛句。阿閦此云不動。不動者。金剛不壞菩提心。故禮懺云金剛堅固自性身。疏十四云。字輪梵云噁刹羅輪。噁刹羅是不動義。所謂是阿字菩提心也（文）。又第九釋息障品不動降伏義云。今此不動明王卽是一切智智大菩提心。當知此心卽是大力威猛能永害一切隨眠等過。令彼永斷卽是死義也。又云。大自在天三千界之主。卽是衆生自心。所謂無始無明住地。於諸惑中而得自在。唯除大菩提心無能伏者。斷其命已卽是於寂然界作證。所謂生者卽是起佛慧門。是故眞言行者應一一思惟諸佛密語也（文）。應知不動名同其三昧亦卽同也。又大日經東方寶幢佛亦是菩提心降魔三昧。具如第四釋。
    觸地印者。舒五指表五力義。卽降伏三昧。故守護經云能摧伏印。觸地者。地謂菩提心地。觸謂觸除。卽表除伏菩提心地中無明煩惱等也。警發地神印卽與此同。第四釋云。復次地神是天女。女是三摩地義。卽是大日世尊護持一切衆生心地三昧也。如實相世尊。昔在菩提漫荼羅。降伏無明住地魔王及與塵沙大衆時。以般若波羅蜜手屢舒五力。案一切衆生心地。時汝三昧現作證明。是故無量應度衆生四種魔軍由此退散。是故號爲寂業師子能以自在神通救世間者（文）。尊種子●字是勇健菩提心。與地神眞言終●字同。本體●字金剛不可壞勇健菩提心。時處軌（十六）云。吽（短音）如來初成佛於菩提樹下。以此印密言摧壞天魔軍。疏第十二（四左）。釋●字門中云。昔佛坐道樹下。從此字門。而降伏天魔無量軍衆。持誦者若能如法習行。不久卽同如來。現身能伏彼軍也。大名稱者。彼降魔者也（文）。又怖魔印。右手爲拳而舒風指。風指卽●字勇健菩提心。第十三釋云。如來證菩提時。以此印卽能伏諸魔也（云云）（具釋往見）。又●字者一實菩提心。其體五力五大等。第三釋勇健菩提心云。又未見菩提心時。於瑜伽中當有種種相見。所謂地水火風空青黃赤白黑色等諸異相貌。爾時心未明了故不能甄辨。亦不應生退轉之意。但作是念。此事非無因緣。若我見諦時於菩提心明了無礙自當解耳（云云）。復次行者照見心明道時。卽於無盡大願得堅固力（●字也五力也）。乃至毘盧遮那金翅鳥王俯觀法界海。如視明鏡奮止觀翅搏天人龍。乃是勇健菩提心也（金翅鳥者。迦婁羅五大觀也。具如守護第二。大悲五大者。其體●字勇健菩提心也）又五字偈名降伏四魔。又青龍軌（十二）云。●大惠眞言五峯印。應知●字卽五大五力。觸地印五力者。卽是●字大勤勇義也。又疏第五（十八）云。次於東方內院當大日如來之上。畫作一切遍智印。作三角形。其銳下向。純白光焰圍之。在白蓮花上。卽是十方三世一切如來大勤勇印也。亦名諸佛心印也。三角是降伏除障義。謂佛坐道樹。以威猛大勢。降伏四魔成成正覺。鮮白是大慈悲色。如來師子奮迅大精進力。正爲是事因緣。乃至放大悲光常照法界。故云普周遍也（文）。遍知者。謂一切智。一切智卽五大。故疏釋五大喩中。皆云一切智地大一切智水大等。故知三角降伏卽是五大降伏也。又如來師子奮迅等者。亦卽●字義也。義釋第七（六二）云。●吽是釋迦如來奪怒師子吼聲（無能勝眞言釋也）菩提場經第三（十七）無能勝印。以右手當心爲拳竪頭指。卽與怖魔印同。經明其義云。能摧一切魔。能除諸魔障。大力欲自在世間魔軍主（云云）。又疏第十四（二十四）云。何以故此毘盧遮那世尊應正等覺。坐菩提座。觀十二字眞言。四魔降伏。此法界現生三處流出天魔降者。謂大日如來坐菩提場時。平等觀於法界。而說此十二句眞言王。卽以此力能降四魔。除其罪垢也（云云）。十二字眞言者。其體三密五大。五大與●字五力同。三密與●字三角同。畢竟要之。降伏無量不出●●二字。●字謂三角火輪。●字卽半月風輪。疏第十四（二十一）云。三角中置於囉字。半月中置於唅字。又云。三角是降伏。半月是攝召。又火輪三角。風輪半月。又云。火輪赤色。風輪黑色（文）。又第六（十四）云。赤是降伏色。金剛部義故第三。黑是攝召義卽諸奉教者。忿怒等所爲衆務故第五。又云。赤是寶幢如來色。既發菩提心於明道中降伏魔怨。滅除蓋障故第二。黑色是鼓音如來色。所以垂普門之迹皆爲顯本。本者卽是如來自證之地住大涅槃。若捨加持神力則一切心量衆生非其境界。是故其色幽玄而居後也（文）。大日經宗赤色是降伏。黑爲攝召。瑜伽教宗赤是鉤召。黑爲降伏。其義相反。以要言之。降伏攝召義有少異而實無出菩提心三密五大。都是一實菩提心故。第十四云。當知此十二字法門卽是法界之體性也（文）。法界體性者。●字一實菩提心也。應知●字是阿閦尊金剛堅固菩提心。卽是降魔體也。寶生施願印者。宋譯同此。蓮心云。左拳如前相。右羽爲施願。檜尾云。左手如前。右手展五指。掌向外當膝上垂是也。守護經云。左手如前。執衣兩角。右手仰掌名滿願印。是寶生如來之印。疏第十三云。次如來滿願手印。左手亦持衣角展之如前。右手向外舒而下垂。如瑜伽中寶生佛印也。解云。前印以五力除滅無明煩惱四種魔軍故。菩提心寶出生是云寶生。其眞言●●（寶也）●●●（生也）●（祕經云。復次施願故如字麼尼句）寶謂如意寶。體具五色故或云巧色魔尼。其實十力無畏等無量功德法門。正是願體。虛空藏眞言釋●●●●●種種奇妙顯色衣者。卽是巧色魔尼也。故普世眞言釋云。●●●●●種種行也。亦是巧色義。隨類示現一切可愛樂身名巧色也。理趣釋釋平等性智云（乃至）證得平等性智。流出隨其衆生愛樂身。由如衆色摩尼能作無邊有情義利（文）。驗知●●●者卽是摩尼寶也。又與願之願梵云●●。●●衣者。又具願義也。又禮懺云。福德莊嚴身。●●●種種色卽福德也。衣是莊嚴義故。●●卽莊嚴也。故知●●●●●卽是福德莊嚴義也。故疏第十釋云。雜色衣卽是種種萬德莊嚴法門。若人能證此空三昧。卽能萬德莊嚴其身。如淨虛空明覩顯色也。種子●者本體●如如無垢義。卽是眞如故云如字。具種種點卽萬德莊嚴義。以種種萬德莊嚴法身。故云摩尼句。卽是巧色摩尼種種莊嚴義也。施願印者。卽是眞言義也。展五指者卽表寶義。五指是五大。五色卽巧色摩尼也。向外下垂是施與義。亦卽生相也。故境界經中卷（十右）云。是印名爲能令圓滿一切衆生所愛樂印。能滿衆生一切願故。應知施願印者。卽●●●●●義也。施願梵云●●●。●●願也。●施與也。●●願者其體字輪法門。亦卽十力無畏等功德法門也。第五所釋慰喩偈云。嚩囉（願也）室[口*履]（二合）瞞（引。殊勝也。德也。）釋云。殊勝願者所謂一切智願也。若入此淨菩提心門（字輪）。則照見心法明道。所謂古佛大菩提道故云此殊勝願道也（文）（一切智願者。卽是字輪淨菩提心也）。又吉慶第二法賛云。鉢囉（二合）嚩囉（勝法也）第十九釋百字法品題云。此百字法品竟。法謂衆多義非達磨之法也。百字之軌儀也。於百字中生種種德名法也（文）。解云。此所指法卽上所出●●●勝法也。●亦一切義皆義。故云衆多義。百字非一故此法具衆多義。應知●●願者卽是百字門。百字門者卽是菩提心所具無量功德法門也。大日經說字輪畢。說偈重嘆字門義中云。具足衆勝願眞言決定義。第七釋云。具存梵本。當云具一切所有勝願眞言決定實義。此中勝願梵云嚩嚧。是具足種種功德。所謂三昧總持力無畏等。所願已滿所求悉備之義（云云）。應知願體●●●。勝法十力無畏等無量法門。以此施與一切衆生謂之與願也。無量壽勝定者。宋云無量壽尊勝定儀。蓮心云。二羽仰相叉。進力竪相背。禪智橫其端。守護經云。左手仰掌當於臍上。右手仰掌重左手上。以大拇指令頭相拄。此印名爲第一最勝三昧之印。能滅狂亂一切妄念令心一境。卽阿彌陀如來之印。解云。勝定者謂妙觀察智定。妙觀察梵云摩蘇（妙）部羅（觀也）始乞芻（察也。見菩提心義第十卷）唐梵文字云。●（最）●（勝）妙卽釋義故云勝定。藏記云。妙觀察智五眼高臨邪正不謬。因以爲名（文）。此釋與常途異。今此智毘盧遮那自覺聖智中。瑜伽自在智故以五眼釋。五眼在佛皆名佛眼。故卽是佛眼觀。故嘆云勝定。理趣釋云。已證一切如來一切智智。瑜伽自在（西方）已證一切如來者。同上所說五佛也。一切智智者。唯佛自證之智。皆以瑜伽法相應獲得於法自在（文）。又勝定者。佛果窮極現法樂住也。疏第二十云。次華開敷云阿彌陀何也。此是受用佛。卽是成大果實受用其果。無量不思議現法之樂。無量壽者。梵本阿彌陀經云。●●●●（無量壽上字有引點。引點●也。合云●●●●●●無量也。●●壽也）。文殊寶藏經明十一佛名中。云阿弭跢庾枳。然禮懺等云阿彌陀者。一名含二義。●●●無量也。與●●●（無量）同。又●●●甘露義。甘露卽壽。故兩重翻云無量壽。此例甚多。●●●又云甘露王如來。如來臍眞言釋云。●●●甘露也。甘露者一切智智異名也（文）。一切智智者卽妙觀察智也。故上經云。得一切如來一切智智瑜伽自在（文）。瑜伽自在者。卽所謂現法樂住。卽是一切智智果也。故禮懺云受用智慧身。卽受用一切智智果。今云勝定者卽此義也。又甘露卽壽義也。最勝疏（二末）云。法集經第三云。得上甘露名命自在者。甘露者卽涅槃。涅槃卽法身壽也（文）。應知●●●卽甘露法身壽也。又●●●中含●字（●●轉聲云●也）。以五字配五佛時。●字卽●●種子也。●字卽具甘露義。第十六釋●字云甘露法水灌其頂也。又第十八云。如來自在神通之力由此（●字）生。法華壽量品云。汝等諦聽如來祕密神通力。一切世間天人及阿修羅。皆謂今釋迦牟尼佛出釋氏宮。去伽耶城不遠。坐於道場。得阿耨多羅三藐三菩提。然善男子。我實成佛已來。無量無邊百千萬億那由多劫。又云。我成佛已來甚大久遠。壽命無量阿僧祇劫。常住不滅（文）。應知法華壽量者。其實指●字。●字卽無量壽種子故。彼壽量品所說。卽是無量壽三昧甘露法壽也。又大日如來亦●字爲種。疏處處文指中台毘盧遮那。云如來壽量長遠身。又第十二云。卽得出世間第一之樂。壽量常住成如來現法之樂也（文）。應知此佛主毘盧遮那內證甘露法門法身常壽現法樂故。稱云●●●。故亦名蓮花智。常於淨妙國土轉蓮花法輪故。亦轉法輪智也。眞言●●●●●●（世自在王也。●●世也。●字點●也。●●●云自在。●●王也。上經云。觀世自在●●含觀義。●●●●觀也）●（種子）祕經云。勝三摩地印清淨無盡句。染欲及諸垢結使皆清淨（文）。解云。●是蓮花義。故總云清淨無塵句。配字解者。本體●字。本淨菩提心。所謂自性清淨心故云清淨。●字無塵義可知。二字相合故相合明義云清淨無塵句。染欲及諸垢者。謂●字義。欲梵云●●（千文）欲染者。擧初攝後。總明三毒。是根本煩惱。諸垢卽隨煩惱也。理趣經觀音章云。所謂世間一切欲清淨故。則一切瞋清淨。世間垢清淨故一切罪清淨（文）。結使皆清淨者。謂●字義。傍二點名不動點。是除遣義除遣此等煩惱隨煩惱故云皆清淨。此三毒亦名三世。此尊妙智觀察三毒世間。本性清淨不異涅槃。故翻此眞言云觀世自在也。問准餘尊應云觀自在勝定印。與眞言其義相應。似無量壽名與勝定不相應云何也。答。眞言觀自在者。是能觀智。無量壽是所觀體。今擧能觀以顯所觀義不相違。何者理趣經觀音章。三毒涅槃爲四理趣。觀察三毒當相卽涅槃。故云世自在王。阿彌陀者。卽三毒涅槃是所觀體也。准仁王陀羅尼釋。●●●者●●（卽●字也）。與●●同。是彼岸。彼岸卽大涅槃。甘露不死之處也●●此岸。此岸卽生死衆生也。智度六十六（十九）云。魔界是生死。佛界般若波羅蜜甘露不死之處。又蓮花具世間（三毒）及涅槃義。涅槃第十六梵行品云。又世間者名曰蓮花解名不行。又吉慶第一賛云●●（水生也。水生卽蓮花也）。梵天眞言釋云●●一切衆生（文）。是此蓮花爲煩惱所蔽未能開敷。故稱爲世間衆生。雖在煩惱中本性清淨不爲諸垢所染。故稱爲涅槃。觀察此理起大悲心故。名爲觀世自在王。蓮花自性清淨心者。卽是衆生本具菴摩羅識（此云無垢。卽●●●甘露也。故菴摩羅亦云甘菓也）。應知●●●者蓮花自性清淨。是所觀體也。此心顯現爲開敷蓮花。亦名一切智智也。大日疏第十二云。此之心處卽是凡夫肉心最在於中。是汗栗馱心也。將學觀者亦於是處思蓮花之形。所以者何。一切衆生此心卽是蓮花三昧之因。以未能令開敷故。爲諸煩惱等之所纒繞。所以不能自了其心如實之相也。是故先當觀此心處作八葉蓮花觀令開敷諸蕊具足。又云。問。觀蓮花不觀餘花耶。此亦有意。如世蓮花出淤泥之中生處雖惡。而蓮花體性清淨妙色無比。不爲諸垢所染。凡夫亦復如是。雖種種不淨三毒過患無量無邊。亦此蓮華三昧甚深果實皆生其中。卽是平等大惠之光也。不空施無畏者。宋譯云不空成就施無畏。蓮心軌云。左拳復安臍。右羽施無畏。檜尾記云。左手如阿閦契。右手竪肘。直舒五指。仰掌向外是也（已上印頂散）守護經云。左手如前執衣兩角。右手展掌竪其五指。當肩向外。名施無畏印。此印能施一切衆生安樂無畏。一切惡人不能惱害。不空成就如來之印。疏第十三（十六）云。次作施無畏手印。左手如前持衣二角舒而當臍。右手指向上。而向外舒之。如招物之像（如瑜伽中釋迦印卽是也）若作此印。能除一切衆生種種怖畏愛恚。卽時皆息。亦除彼未來種種大可怖畏也。境界經中云。以何因緣名無怖畏。謂備四義稱無怖畏。一者中方毘盧遮那如來。能滅無明黑暗。出生般若波羅蜜等盡虛空界洞達光明。二者東方不動如來。能摧一切頻那夜迦惡魔神等悉令不動。三者南方寶生如來。能除貧乏。施天宮殿天飮食天衣服天音樂悉皆圓滿。四者西方無量壽如來。能與行者三昧大樂。譬如十方虛空無量無盡。亦如衆生無量無盡。亦如煩惱無量無盡。如是瑜伽行者三昧大樂亦復無量無盡。如是四義具足圓滿。是故北方不空成就如來告行者言。善男子善女人。汝勿怖畏。由是義故名無怖畏印（文）。解云。羯磨通一切故都具上義。所以稱爲不空成就也。是於五畏中除惡名畏。餘四無畏也。中央具般若洞達惠故大衆無畏。東方能斷煩惱等故惡趣無畏也。南方福德門故卽不活無畏。西方無量壽故死無畏也。具此四無畏故總云離怖畏也。又名安慰印。寶樓閣經中云。第二手作安慰手。牟利曼荼羅云。施無畏謂仰展五指如低（然觀自在三世最勝經施無畏安慰。其印各別也）疏第十三施無畏眞言。婆也那奢那（上聲是除恐怖也）不空羂索經第四施無畏眞言。唵（一句）皤野縛羅禰。解云。●●怖畏也。●●●與願也。然印品施願眞言云嚩羅馱。一切佛菩薩云昆睇。●●與●同。可見。又●無義（見普賢眞言釋）。故知●●亦無義。所以此眞言應讀云與無畏。若云不爾。此眞言云何成施無畏義耶（●●通同故。諸梵文中以●爲●點者甚多。具如別記）。其眞言●●●（不空）●●（成就也）●（祕經云。業生拔諸有。寂靜無著言一切所能作得無礙染寂）。解云。不空者第十八云。不空者隨一切衆生有所見聞觸知。無過空者皆必定於無上菩提。故名不空也。復次隨彼善願皆能滿足。乃至衆生大菩提願亦能滿足。如大寶王在高幢上充足一切。故名不空也。成就者第十五（二十四）云。夫言成就悉地者。謂住菩提心也。此菩提心卽是第十一地成就最勝覺。如是悉地諸悉地中最在其上。故經云彼悉地更無過上也。第十八（二十三）云。大悉地者。卽是妙行之果。謂成菩提也（文）。非唯滿世間願。乃至無上菩提願亦能授與。故云不空成就也。又百八契印明不空成就云金剛座。唵跋折羅阿目佉悉地莎訶。金剛座者。所謂菩提座顯現。卽是最上悉地成就。更無過上者卽是也。大日經第三（轉字輪品）說我一切本初等偈畢云。時佛說此伽他。如是而作加持。故執金剛者。及諸菩薩能見勝願佛菩提座。第十二釋云。謂佛說此偈已以佛神力加之。爾時諸金剛菩薩卽能現菩提座也。此座者但以世間意說。但是座處耳。然西方名此座爲滿荼。滿荼者是堅固義。是不動義。是更無等比義。是遍周法界義。今現此菩提座亦如酪中現蘇。諸味共會一處而不相離（更問）加持故能現也。此座卽是如來功德之所莊嚴。無量大願之所成就。卽同佛身普現一切衆生界中。而作佛事故云勝願也（文）。此四義卽●●●●四字義也。悉地出現品。四阿眞言名正等覺心。故知菩提座現卽是正等覺顯現也。又金剛座者卽蓮花座。印品說勝願菩提座眞言云。吉祥願（勝願）蓮花（菩提座）諸佛救世者。不壞金剛座。覺悟名爲佛（開敷義）菩提與佛子悉皆從是生。眞言曰。喃（一）阿（去聲急呼）。第十三釋云。此是蓮花之座。亦名金剛座。猶坐此座故能生諸佛。諸佛皆由此座。卽名吉祥之坐也。故名金剛不壞座也（文）。眞言●字卽是四●正等覺心也。住心疏云。爾時行人爲此寂光所照無量知見。自然開發如蓮花敷。故云無量智成就。此智成就卽是毘盧遮那心佛現前。故云正等覺顯現（文）。又第三劫疏云。此心望前劫猶如蓮華盛敷。又釋佛陀義云。然此宗中佛陀名覺。是開敷義。謂由自然智慧遍覺一切法。如盛開敷蓮花無有點汚（文）。又菩提座四義卽四●。四●卽蓮花四德。梁攝論第四十八（五紙）云。蓮花有四德。一香。二淨。三柔軟。四可愛。譬如法界眞如總有四德。謂淨樂我常（淨等四德卽四阿義。如第十一卷釋）應知菩提座卽是蓮花座。以要言之。心蓮開敷卽是無上菩提。謂之悉地成就也。得此悉地者離一切怖畏故。此眞言卽離怖畏義也。次解種子義者。祕經約涅槃智而明。第一句先明功能。業生者。業謂業因。卽業果由過去業感現在生故云業生。卽衆生五蘊也。次拔字通上下。謂拔業生也。涅槃第二十三（德王品）云。云何菩薩除斷五事。所謂五陰色。受想行識。所謂陰者其義何。謂能令衆生生死相續。不離重擔分散聚合三世所攝。求其實了不可得。以是諸義故名爲陰（文）。拔諸有者。有謂二十五有。又涅槃二十三明涅槃名義中云。善男子。槃者言有無有之義乃名涅槃（文）。不空成就尊拔除諸有證無有故。稱爲破有法王。疏第七釋●字門中云。是故婆字門以隨緣有故。具一切字門（具二十五字卽二十五有。具如私記）若具一切字門。卽是三昧王三昧能破二十五有。釋迦牟尼由此義故。名爲破有法王也。寂靜無著言者。正明●字名體。寂靜謂本體●字義。體無煩惱故云寂靜。又經云。諸佛如來不起煩惱。是名涅槃（不起謂本來不生也）。無著者傍二點義。已無煩惱。豈有取著故云無著又經云。槃者言取不取之義乃名涅槃。應知寂靜無著●字大涅槃體性也。一切所能作等者。住寂靜無著故一切所作隨意成就。卽成所作智也。疏第七云。若入奢字門時。則知是法平等無有高下。常無所動而無所不爲。故云。解脫之中多所容受。大般涅槃能建大義皆以此也（文）。
　　經第四云。善男子。是大涅槃能建大義。汝等今當至心諦聽（乃至）是菩薩摩訶薩住大涅槃。則能示現種種無量神通變化。是名曰大涅槃（文）。是涅槃大寂中事業。故釋尊云寂業師子卽此義也。得無礙染欲者。意明寂中業故所作無礙也。經云槃言障礙無障礙義乃名涅槃。染謂煩惱雜染。寂謂本寂。一切煩惱本性常寂。從本已來常自寂滅相。豈有何障礙故云得無礙染寂。

金剛頂大教王經私記第十九。
沙門曇寂撰。

　　次今當遍說至能轉金剛業。釋曰。從此已下說金剛薩埵等諸印。於中此一偈總明說諸印也。已上五佛是佛自證。是明化他事業。故云能轉金剛業。羯磨印次第者謂次第生起。心要明其義云。雖證薩埵正位而見惑未除一切有情將何引化（云云）。一一諸尊皆有次第生起。具如彼明。金剛薩埵等者。等王以下諸尊。一一諸尊皆悉有次第生起故。能轉金剛業者。轉謂轉起。一一諸印皆從金剛智起故。所作堅固無能壞者。故云金剛業。一一眞言皆有嚩日羅語者卽此義也。宋譯云。復次如應今演說所有羯磨印次第。金剛薩埵等大士金剛事業皆隨轉。問。何故不說四波印。答。蓮心軌云。次當說羯磨四波羅蜜契。各如本佛印而誦於眞言。境界經云。復次東北角金剛波羅蜜天屬阿閦如來。印契想觀皆同阿閦如來（餘三准知）。
　　左慢右抽擲等。釋曰。此一偈明東方四印。是初金剛薩埵印。宋譯云高擧勢擲金剛杵。蓮心云。左拳安腰側。右羽抽擲杵。四卷云。以威德意氣用二指擧之。謂結二金剛拳止羽當心。觀羽如弄跋折羅勢。誦此密語。唵跋折羅薩埵阿（引）。祕經作惡（引）。諸句義抄皆作●爲正。境界經云。卽以右手作金剛拳。以大母指入其掌中。以餘四指堅握拇指安置當心。次以左手作金剛拳安左腰上。此名金剛不退轉印（文）（不退轉卽薩埵義也）。解云。左慢右抽擲者。謂表薩埵威儀。祕經云。左手持金鈴。右執五峯杵。儀形如薩埵安立衆生界（文）。左慢者。威德意氣及高擧皆高慢之異名。拳云●●卽含我慢義。安腰者。卽表高擧意氣相。腰云●●卽我慢義。毘沙門天等以手按腰者。皆是慢相也。後僧正鈴杵義云。置腰之左表大我之義也（文）。大次第口決（小野僧正）云。意氣金剛所欲成就畢我慢位也。印相者。不空云。如天竺人慢於前人。以二手住腰。以不敬威儀成於慢（文）。唯識第六云。云何爲慢。恃己於他高擧爲性。能障不慢生苦爲業。若有慢於德不德心不謙下。由此生死輪轉無窮受諸苦。故此慢差別有七九種。謂於三品我德處生。一切皆通見修所斷。聖位我慢既得現行。慢類由斯起亦無失（文）。此尊慢者遍一切處平等大我。上不見諸佛尊。下不見衆生卑。法界一相平等無二。表此義故現大我不敬威儀也。又義述云。左持金剛鈴。是適悅義。置腰左表大我焉。五密軌云。金剛慢者。以大精進爲般若金剛鈴。警悟在無明窟宅隨眠有情（文）。鈴云●●。又具慢義。驗知慢印卽鈴也。無明窟宅有情者。所謂左道左行者也。又理趣釋云。左手作金剛慢印者。爲降伏左道左行有情令歸順道也（文）。左道者。左爲逆。左道卽邪道卽摩醯首羅等也。謂以法界平等大我。調伏彼小我也。右抽擲者。理趣經云。右手抽擲本初大金剛作勇勢。釋云。本初者本來清淨法界也。右手抽擲五智金剛杵。勇進勢者。令自他甚深三摩地順佛道。念念昇進獲得普賢菩薩之地。解云。金剛杵者。表五智三十七智。且約其本云五智。五智是一切衆生自性清淨心。故經云本初金剛。釋云本來清淨。抽擲者。表發衆生本具五智開佛智見。祕經云。金剛手以右手所持五峯金剛擲於虛空。寂然一體還住手中。說此金剛曰●吽（乃至）我今現此神通。爲動一切有情本性（云云）。疏第十二（八紙）云。轉金剛杵者有微旨。謂欲轉此無礙密惠入一切衆生心也。所以者何。如是自證寂滅之法。微妙清淨爲無有上。而衆生不自覺知。爲此因緣故於無量諸佛祕藏中。而受無量恐怖苦惱。謂此事故生大悲心。欲轉此智令一切皆得開敷心眼故也。又義述云。右手持五股金剛。是五智義。轉拳向外示衆生也（文）。總意明一切衆生本自具般若鈴及五智杵。故名本有薩埵。然爲貪瞋痴之所蔽未能自知。是以示本有當相卽是諸佛菩提。自住高擧威儀。以此降伏左道。攝取順道。卽是拆伏攝受薩埵事業也。聖位云。由金剛薩埵加持故。刹那猛利心頓證無上菩提。安住持鉤勢者。宋云。二手復如持鉤相。蓮心云。二拳交抱胸。進力鉤以招。檜尾云。二手作金剛拳舒進力。稱囉闍俱右拳投左。左拳投右交抱胸。稱惹俱進力鉤招是也。四卷云。用二執竪鉤。交肘已誦此密語。唵跋折囉羅闍穰。解云。安住持鉤相者。謂住王威儀也。王以四攝爲其三昧。鉤卽四攝之標記也。心要云。雖證薩埵正位而見惑未除。一切有情將何引化。須行四攝法而濟度之。聖位云。由金剛王加持故。於諸有情利樂門中。彼具四攝法門（云）。解云。一切衆生皆悉本有薩埵。等具眞如故云證薩埵正位。正位卽眞如之異名。本有薩埵爲煩惱所縛。未見自心本性。故云而見惑未除。前章住薩埵威儀者。卽示此義。明見此理故。行四攝法引化衆生。終至無上菩提。卽是王尊鉤召妙事業也。此印交抱胸者。是與觸菩薩抱持印同。卽表●●觸染義。故記云稱囉闍俱交抱胸。●●者。王妃交會（右肘是王。左肘卽妃。肘梵云●●(千文)卽具勇健菩提心義。應思之）。爲染觸義以染濁故。於本有薩埵心室中下毘富羅種子。表此事故云抱胸。是鉤召之本意。爲此事故而鉤召也。次進力鉤者。正表鉤義。故記云稱惹俱進力鉤招。進力表勇健菩提心。大精進義。以此鉤召一切衆生皆悉安住無上菩提。故出生云。於一切如來菩提心四攝體。而出金剛王焉。相應如射法者。宋譯云然後相應如射法。蓮心云。二拳如射法。檜尾云。謂二手作金剛拳。右覆左仰安之心前。卽與解俱右拳向身而反牽。左拳覆掌向外。而起卽押之。掣押同時猶如弓牽勢是也。四卷云。用二狀如放箭。誦此密語。唵跋折羅伽護（引）。解云。左弓右箭表定慧和合。成大染智故云相應。相應卽瑜祇義。故下云金剛箭令染尚能金剛妻。祕經云。金剛染本業三昧耶印悅字生歡喜。聲遍十方界。一切佛菩薩盡爲染愛妻。三界世中天人王等敬愛。眞言●●者。●謂觀照般若。所謂智波羅蜜。●字行來義。入阿字門故無去無行卽實相般若。所謂法愛樂。智波羅蜜與法愛樂而相交會。生大娛樂謂之相應。相應故生大歡喜。故●爲種。稱云喜字也。善哉於心住者。宋譯云。次善哉相住於心。蓮心云當心作彈指。記云。謂二手金剛拳當心相向彈指是也。其彈指各頭指與大彈指也。四卷云。又用二金剛拳於心上爲善哉契。彈指誦此密語。唵跋折羅娑度索。解云。諸文皆云住於心。境界經明其義云。次結契印。以其兩手作金剛拳。先以左拳安右臆上。後以右拳安左臆上。定惠二是法。金剛拳交臂束心。是精進力。卽舒左右拇指頭指。三遍彈指是歡喜相。若結此印卽得出離無明域（云云）。按東方四尊如次欲觸愛慢四菩薩。理趣經第十七章。四菩薩攝惠定悲精四種法門。應知喜菩薩是大精進義也。釋經云。四大精進濟拔無邊有情。令證金剛薩埵（云云）。此尊住大精進。嘆自他菩提心功德。眞言句義讃嘆義也。涅槃經云。陀（重音）稱讃功德。所謂三寶如須彌山。高峻廣大無有傾倒。是故名陀。又涅槃舊解云。娑（舒可反）娑偸譯云喜。喜者聞經歡喜讃歎之辭。又祕經云。讃字生適悅得正受三昧（文）。應知歡喜讃嘆菩提心功德也。
　　灌頂二金剛等。自下南方四菩薩也。宋譯云。二手金剛灌頂相。蓮心云。進力如寶形。記云。謂二手外縛禪智並立。進力各屈第二節頭相跓。其第一節小窪相柱。二端極尖如如意形是也（與三昧耶會印同也）四卷云。又用二置額上爲灌頂。誦此密語。唵跋折羅（二合）阿羅（二合）怛娜（二合）唵。此印二金剛指（風指）表如意寶珠。寶珠卽灌頂體。故云灌頂二金剛。金剛謂金剛寶卽二風指也。眞言●●者。謂金剛寶。卽二風指義也。種子●字。祕經云。如如字。如如卽金剛體也。於心示日形者。宋譯云。於心復示月輪形（月恐日寫誤。境界經云。行者自想我身是日光天子。於刹那頃悉能滅盡一切衆生內外黑闇云云）。蓮心云於心旋日輪。記云。謂不解前寶契。唯改左右手中指以下三指。各搩竪而掌向外。其二大指二頭指莫改。右旋轉是也（此印亦與三昧耶會同也）四卷云。復用二金剛置於心上。如轉日輪。誦此密語。唵跋折羅底穰闇（引）。祕經云。金剛光明威熾然字放光（文）。解云。以二金剛指表日形者。金剛謂菩提心義。日喩菩提心體。其實衆生本具金剛忍智。於心者。正表衆生本心。卽是阿字本初日輪也。六指爲光明者。檀戒忍惠方願六種彼岸。是菩提心所具功德法門。所謂●●光明（●●正翻云富貴。卽功德法門也）也。眞言●●云威光。若配印義。●如如三昧本性日輪。與風指同。第九釋燈眞言云。此眞言以句初多字爲體。如於心之實相。卽是毘盧遮那大智明。普照世間無所不遍（云云）。●者●●光明。所謂六指光明功德法門也。●字者。百光遍照王毘盧遮那種子。故云熾然字。右肘住左拳者。宋云。左手持箭。右射勢（此印說大異）蓮心云。右肘住左拳。記云。謂二手金剛拳以右肘後立於左拳上是也。解云。此印右手表如意幢。卽眞言●字義也。●施也（如前）。謂寶幢大施願也。●點呼召義。謂呼召一切衆生。隨應施與無量珍財無有窮止也。左拳者。是●字義。謂如如三昧。所謂如來大悲願力如意寶幢。從如如三昧而起。不離如如故住左拳上也。種子●祕經云。金剛幢大軍生字雨諸寶。是如意寶幢體。從此出生種種珍財故云生字。本體●如如無垢義。正是寶幢體也。引點●也。上具點故便爲●字。●字卽不空義。第十八云。不空者。隨一切衆生有所見聞觸知。無空過者。皆必定無上菩提。故名不空也。復次隨彼善願皆能滿足。乃至衆生大菩提願亦能滿足。如大寶王在高幢充足一切。故名不空也。卽斯義也。二掌反於口者。宋譯云。復次旋轉向口散。蓮心云。二拳口仰散。記云。謂二手金剛拳當口仰向身散也。四卷云。卽彼二拳指契置於口。向上雙散之。誦此密語。唵跋折羅何娑呵（上聲）。解云。二拳反於口者。表笑義。眞言●●大喜笑義。印言一致也。●祕經云。喜字生音聲。謂心住大喜悅故。生●●大笑聲也。具如上辨。
　　左蓮右開勢等。釋曰。此明西方四印也。宋譯云。二手開蓮右邊住。蓮心云。左蓮右開勢。記云。謂左手作金剛拳齊左覆想持蓮花。右手竪五指掌向外。名開契是也。四卷云。想止羽如拘勿頭。以觀羽擘開之。誦此密語。唵跋折羅達摩頡唎（二合）。解云。此印表蓮花長養義。右手五指卽五大。是長育之標記也。相傳說以風空指爲開花勢。別有深義。眞言達磨謂法也。法謂妙法芬荼利花。衆生所具自性清淨心也。理趣釋云。觀自在菩薩手持蓮花。觀一切有情身中如來藏性。自性清淨光明。一切惑染所不能染。由觀自在菩薩加持。得離垢清淨等同聖者又左手持蓮花。蓮花是世間義。卽●●●●●（觀世）義也。右手開花勢者。是●●●自在義也。祕經云。清淨自在字徹照三界冥。解云。●字者本體●字自性清淨心。是長伊是自在義（見理趣釋）。一切衆生等具自性清淨心。此心具無量性功德。自在力故云清淨自在字。●字塵垢義。涅槃經云。羅能壞貪欲瞋恚愚痴說眞實法（文）。三毒卽三界冥也。傍二點是除遣義除遣三界冥。則本明顯發故云徹照。
    左心劍殺害者。宋云。左劍安心揮折相（左劍者與今經等不同也）蓮心云。左手想持華。右手如把劍。記云。左手與法契同。右手作金剛拳。覆振想把劍也。四卷云。用左置於心上如煩惱障。以右爲劍想以殺之。誦此密語。唵跋折羅帝乞瑟那淡（引）。解云。此印卽表以無相妙惠斷盡煩惱義。左心者。左手持蓮花者。表衆生雜染心。故云左心。心卽心蓮花也。右手劍者。卽能斷惠也。四卷云煩惱障者。泛指一切煩惱。非是對所知障云煩惱障也。故境界經云。能斷除一切衆生貪瞋痴等。又聖位云。能斷自他無量雜染結使諸苦（文）。又蓮心云。左手想持蓮。卽前法尊所持拘物頭華。故口決云。左手與前法契同。拘物頭與●●●聲勢相近。義亦通同。藏品文殊眞言釋云。又俱是摧破之義。摩羅魔眷屬所謂四魔。此眞言以摩字爲體。卽是大空之義。證此大空摧壞一切魔也（文）。應知拘物頭亦具四魔義也。又●●●三字卽三界三世三毒也。斷此三法則入三解脫。故祕經云。劍字放大光照徹三界暗。●卽劍字。亦卽三解脫門也（見出生無邊門）旋轉如火輪者。宋譯不異。蓮心軌云。覆拳進力拄於臍而平轉。記云。謂二手金剛拳。進力節相拄覆當臍右旋轉是也。四卷云。又用二伸臂當前轉之如輪。誦此密語。唵跋折羅絏都磨含（二合）。解云。眞言●●具因緣義。因緣梵云●●●●夫法輪者依機感因緣起故。無有自性故云如火輪疏釋旋火輪喩云。如人持火燼空中旋轉作種種相。或方或圓或三角半月。大小長短隨意所爲。愚少觀之以爲實事而生念著。然實都無法生。但手中速疾力能運一火成無量相耳。眞言行進若於瑜伽中。隨心所運無不成就。乃至於一阿字門。旋轉無礙成無量法門。爾時當造斯觀。但由淨菩提心一體速疾力功用使然。不應於中作種種見計爲勝妙而生戲論（云云）。●●者菩提心爲因義。卽是一體速疾力三昧。正是法輪體。隨機差別流出無量法門。故以喩旋火輪也。祕經云。金剛轉輪者。輪字化諸輪。具如上辨。金剛二口散者。宋云。二羽金剛從口散。蓮心云。並至口仰散。記云。謂卽如前二手金剛拳。當向口仰散是也。四卷云。又用二從口而起誦此密語。唵跋折羅婆沙阿藍。解云。金剛語者。卽是轉輪說法之聲。故不改前印口散。卽表妙音說法義也。例如法輪法螺合爲一偈。偈云。汝自於今日轉於救世輪。其聲普周遍吹無上法螺。卽斯之謂也。眞言●●語也。所謂無聲金剛語也。祕經云。金剛言語誦密字化諸雹。具如上辨。
　　金剛舞旋轉等。釋曰。以下明此方四印也。宋云。金剛舞旋復解。次從兩頰於頂住。蓮心云。先從禪智舒旋舞。心兩頰金剛掌於頂。記云。謂二手掌向外舞儀心左右頰。總三遍訖金剛掌在頂上是也。四卷云。又金剛舞兩手相繞。觸兩乳兩頰置於頂上。誦此密語。唵跋折羅羯磨劍。解云。此印表羯磨菩薩善巧智。於兩乳兩頰爲旋舞者。恐表佛事生事二種妙業。旋舞卽金剛事業也。境界經云。結金剛拳作舞三遍。是名種種事業印。金剛掌者。謂十波羅蜜供養事業。於頂上者頂上卽羯磨涅槃處也。甲冑小指牙者。宋譯云。小指甲冑頭指牙。釋曰。護牙二尊合說也。甲冑者。謂護尊印。小指牙者。謂牙尊印。以偈窄故且擧小指而略頭指也。宋譯印說皆違諸文。今未審矣。甲冑者蓮心軌云。二拳被甲冑。記云。謂二手金剛拳當臍縈繞引分。如是三遍也。四卷云。又用二胸前繞腰如被甲像。誦此密語。唵跋折羅阿囉乞沙唅（去聲）。金剛界記云。前索業印置頂上。卽從頂左右分下如引被勢。而致兩乳上是也（是般若寺上綱御傳也）解云。甲冑慈爲體。卽大慈護念義。與眞言其義不異。具辨如前。小指牙者。蓮心云。進力禪慧牙。記云。謂右手以大指橫掌中。以中無名指握其上。竪頭指小指。初分小曲如牙。左手同之。以當口左右邊是也。四卷云。又用二展檀慧進力等度。置口兩傍如牙。誦此密語。唵跋折羅藥吃沙（二合）吽（引）。解云。此印表牙形。眞言名義具如上辨。二拳而相合者。宋譯云。二金剛拳復相附。運心云。二拳面相合。記云。謂二手金剛拳。先以左拳仰置臍下以右拳覆置左拳上。頂上印散。四卷云。又用二拳合相捺。誦此密語。唵跋折羅慕瑟置鑁。解云。拳謂三密。表三密合成義。故云二拳而合。又眞言●●拳也。●●密合也。此印卽具二眞言義也。
　　應以金剛慢等。釋曰。自下明內四供也。宋譯云。次作金剛高擧相合掌頂禮心戰悚。蓮心云。二拳各腰側向左小低頭。記云。謂二手金剛拳置各腰側。稱斛俱首低於左是也。四卷云。又用二小低頭金剛意氣以意伸敬。誦此密語。唵跋折羅邏細護（引）。解云。金剛慢者。宋云金剛高擧。四卷云。金剛意氣。俱慢相也。此尊安住菩提心大喜樂。故生高擧相。謂諸佛衆生同一法界平等慢相。是正供養體。所謂菩提心供養也。頂禮意戰悚者。明供養威儀。頂禮者。謂擧身業兼口業。蓮心等云低頭者表頂禮義。時處軌明四智中云。作金剛合掌。當心左低身。是爲禮儀（文）。意戰悚者明意敬。總具三業恭敬也。宋譯第二十八（八紙）云。金剛高擧相相合。頂禮心生於戰悚。戰悚者。周禮九拜中第四曰振動拜。敬重之戰悚動變之拜也。眞言●●適悅嬉戲義。內住適悅故外現慢相。印卽外相也。種子●字卽喜義也。繫鬘口下寫者。宋云。先作繫鬘次口散。釋曰。又二尊合說也。繫鬘者。謂南方鬘供也。蓮心云。二拳以繫鬘從額頂後垂。記云。謂以二拳當額。縈繞引分至頂後。亦索如鬘。如是三遍是也。四卷云。又用二以繫鬘儀式而繫之頭上。誦此密語。唵跋折羅磨㘑怛羅吒（輕呼）。此印表鬘相。其義皆如前解。口下寫者。謂歌供養也。蓮心云。二拳側相合從臍至口散。記云。謂二手金剛拳仰側面相著。當臍卽至口散是也。四卷云。又用二置於心上。以口似變出誦引下伸臂。誦此密語。唵跋折羅擬提擬。此印表歌相。具如釋眞言中。旋轉金剛舞者。宋云。後金剛舞而旋轉。蓮心云。二拳生舞儀旋轉掌於頂。記云。謂舞之儀式先已明。三遍舞金剛掌在頂上是也。四卷云。又用二以作舞儀已置頂上。誦此密語。唵跋折羅涅哩帝絏（二合）訖哩吒（輕聲）。此印表舞相。皆如前辨。
　　以金剛拳儀等。釋曰。此一偈總明外四供也。四供印皆用金剛拳故。云以金剛拳儀。儀謂儀式也。次句正明供養相。初擧燒香以顯餘印。故云等也。次二句總結供養義可知。宋云。次以金剛拳儀則香等供養應如次。此卽一切佛供養如教分別供養印。蓮心云。以金剛拳儀燒香等四印。記云。次香契。謂二金剛拳覆並相著。卽向下散是也。次華契。二金剛拳仰並相著。向上散是也。次燈契。二蓮花拳合拳並大指。引附於胸是也。次塗香契。謂二手各展五指。開掌以指末。撫胸如塗。如是三遍是也。四卷云。又用二覆手開掌向下按之。唵跋折羅杜鞞婀（引）。又用二開掌仰而向上擧之。唵跋折羅補瑟鞞唵（短）。又用二相向急捺持之爲燈。唵跋折羅嚧計禰（重）。又用二置於心上。摩其胸前。向外抽散爲塗香。唵跋折羅健提俄（重呼）。
　　小指互相鉤等。釋曰。以下一偈明四攝印也。宋譯云。復以二頭指如鉤。次二小指如大鉤。後復如索二如鎖。又二手背相逼附。蓮心云。以降三世印鉤鎖等四攝並拳向下散。仰散如捧獻。禪智竪如針。開掌塗胸前。進屈如鉤形。進力曲相捻。二度便相鉤。合腕微搖動（文）記云。次四大護印。文以降三世印至于四攝者。文進力如鉤形者。是鉤契也。次文進力曲相捻者。是索契也。次文二度便相鉤者。是鎖契也。次文合腕微搖動者。是鈴契也。已上四契印是與四明印儀式同。故更不私記。四卷云。又用二相背檀度相鉤。竪進度如針。曲力度爲鉤。唵跋折羅（二合）俱奢穰（而佉反）。又用二如上。相背相鉤。交進力度相拄爲羂索。唵跋折羅（二合）皤捨吽（重呼引）。又用二進力度相鉤爲連鎖。唵跋折羅窣普吒鑁。又用二相背檀惠度相鉤。進力度初分相交爲磬。唵跋折羅吠舍護（引）。
　　我今說成就至於心而修習。釋曰。從此已下說羯磨印功德。於中此一偈初明成就羯磨印儀則也。宋譯云。復次說上成就法。金剛事業平等作。衆金剛成妙金剛。於自心中應觀想。四卷云。次說成就一切契法。於自心中想四面有金剛杵。然後依儀式結諸羯磨契。
　　次說羯磨印金剛業種種。釋曰。自下明諸印功德。於中此二句先許說也。宋云。次說羯磨印事業金剛事業具種種。四卷云。次稱讃如上契之功德。
　　由結智拳故至偈末。釋曰。此明諸印功德。是初明智拳印功德也。宋云。是中由結智拳故卽能遍入諸佛智。四卷云。由結大智拳契故能入佛智。入佛智者。正明印功德。上云能與佛菩提。卽是也。由結阿閦毘等者。宋云。由結阿閦佛印故獲得堅固意無動。四卷云。由結阿閦佛觸地契故得心不動。解云。阿閦此云不動。所謂金剛堅固菩提心。由此印故鎭護菩提心大地。不動如須彌故云獲得無傾動。第三疏云。復次淨菩提心安住諦理。堅固不動八方大風不能震搖。由結寶生印等者。宋云。以結寶生佛印故卽能攝受他所作。四卷云。由結寶生契故能攝受利益。解云。此是如意寶珠能滿諸願印。隨應施義利故云能攝受於他。
    由結法輪印等者。宋云。由結正法輪印故而善轉彼大法輪。四卷云。由結三摩地契故能持三摩地。解云。前云勝定印。今明其功德。當如四卷經說。何故今經云法輪印等。石山等古德未明其義。今試辨之。夫如來說法必從定而起。是以彌陀定印分而爲兩。爲說法印故此尊住妙觀察智定而爲說法。所謂令諸衆生除散亂心入三昧者。卽是轉法之得益也。或可此尊常住妙觀察智定。不動三昧而轉法輪。入三昧時卽是轉法輪也。故義不相違也。由無畏勝速等者。宋譯云。以無畏印得勝速能與衆生施無畏。四卷云。由結離怖畏勝上契故能速施衆生無畏。解云。上句明印功德。羯磨者大精進門故云勝速。次句明其得益可知。堅作金剛慢等。宋云。堅結金剛高擧印。卽得金剛薩埵樂。四卷云。由結金剛拳契意氣故。易得爲金剛薩埵。解云。此尊印名金剛慢印。結此印故行者卽得金剛薩埵大樂。故云金剛薩埵樂。此經五字偈故文甚略也。金剛薩埵樂所。謂●●●●大樂也。最上經第七云。所謂大樂者。眞實妙理。卽金剛薩埵出生所依故（文）。由金剛鉤召故等。宋云。以金剛鉤能普召刹那集會諸如來。四卷云。由金剛鉤契故。能速鉤引一切如來。其義如前。金剛箭令染尚能金剛妻。宋云。金剛箭印妙愛故。金剛眷屬尚能成。四卷云。由結金剛愛欲契故。設是金剛妻自身亦能染著。解云。此印大染法令一切敬愛故云令染。若結此印者。諸執金剛威德自在尚能敬愛。故云能金剛妻。前引祕經云。一切佛菩薩盡爲愛染妻。三界中天人等敬愛是也。宋譯云。金剛眷屬尚能成。夫妻者所屬爲義。卽眷屬義。意明諸佛隨從行者而成敬愛也。妻梵云婆里也（千文）。又飯食亦名●●。妻及飮食俱受用義故梵名不異。起世經第十（十一）云。西方謂淫事爲食（文）。妻是男所受用故亦名爲食。眷屬亦受用義。故宋云金剛眷屬。卽是金剛妻也。金剛喜諸佛等者。宋云。由彼金剛大喜印諸佛皆施善哉聲。四卷云。由金剛歡喜契故一切最勝皆稱嘆善哉。解云。由此印故一切諸佛嘆修行者而稱善哉。何故爾者。行者假令結使結誦此印。則得本性歡喜與薩埵不異故。結大金剛寶等。宋云。以結金剛大寶印。卽能從師受灌頂。四卷云。由結大金剛寶契故。諸天人師爲其灌頂。解云。若依四卷說。謂從佛受灌頂也。前明三昧耶眞言中云。則獲一切佛灌頂卽此義也。師者所謂天人師也。遍持金剛日等者。宋云。遍持金剛大日故。得與金剛日無異。四卷云。由結金剛日契故得同金剛日（文）。諸文不異。其義可知。竪金剛幢旛等者。宋云。由竪金剛勝妙幢。卽能普雨諸寶雨。四卷云。由結金剛幢契故能注雜寶雨。解云。雨梵云嚩囉沙（千文）。具●●一切智願義（具如上辨）又虛空藏眞言釋。所謂●●●●●種種奇妙顯色衣者。卽是如意寶王離寶雨也。第十五（二十八）云。眞言如如意珠隨身語意種種生也。隨念出諸資具。雖生而無分別。無分別而生得悉地亦如是也（文）。說如意珠中雨種種珍財。謂之雜寶雨。隨應滿足希願。卽是一切智願之義也。遍持金剛笑等。宋云。遍持金剛大笑故。速與諸佛同喜笑。四卷云。由結金剛微笑契故。速得與諸佛同笑。解云。同笑者。同卽平等義也。言一切諸佛住現法樂。受大適悅故常微笑。若行者結此印者。不久獲得與諸佛同喜笑。故云速佛平等笑。大日經云。若得此三昧者則與諸佛菩薩同等住。疏釋云。今此眞言門修行諸菩薩。以見法明道故。卽生獲除一切蓋障三昧。得此三昧故卽能與諸佛菩薩同住（云云）。卽此義也。遍持金剛花等。宋云。金剛妙花遍持故。卽能善觀金剛法。四卷云。由結金剛華契故能見金剛法。解云。金剛花者。此印表自性清淨心。是以結此印者。使能證得本具無漏清淨法。故云則見金剛法。堅結金剛劍等。宋云。堅結金剛利劍印。速能斷除一切苦。四卷云。由結金剛藏劍契故彼能斷一切苦。文意與前印義不異可知。金剛藏者。百八名中云嚩日囉（二合）句捨。遍持金剛輪等。宋云。遍持金剛輪印故。卽能轉彼妙法輪。四卷云。由結金剛輪契故。能轉一切如來所說法輪（文）。其義可知。所有諸佛語成以金剛語。宋譯云。由彼諸佛離言語金剛念誦卽成就。四卷云。由結金剛語言故能得念誦成就。解云。所有諸佛語者。指金剛語印。今文甚略。當依四卷而解矣。或以金剛語者。卽成就金剛念誦也。且就大日經世間成就位。本尊三昧衆相現前。乃至第二正覺位於鏡曼荼羅中心佛顯現。卽是成就金剛念誦也。
　　金剛舞供養等。宋譯云。金剛舞印供養故。諸佛尚能生妙愛。四卷云。由結金剛羯磨契故。一切如來能隨順事業。解云。金剛舞供養者。謂指其印故宋譯云金剛舞印金剛舞印卽羯磨供養。故四卷云金剛羯磨契。上明印云金剛舞旋轉等是也。順伏者卽愛義。故宋云能生妙愛。祕經（內護摩品）北方四菩薩皆云能令一切愛。按●●中含悲義。是大悲供養門印故。諸佛隨順敬愛行者也。由被金剛甲等。宋譯云。以結金剛甲冑印乃獲金剛眞實性。四卷云。由結金剛甲契故得爲金剛堅固性。解云。堅寶者明藏經云堅實。准宋譯經寶恐寫誤。堅實爲正。甲種子●卽是金剛不可壞菩提心。由此印故能護行者。令得金剛堅實大菩提心。故云金剛堅實也。大日經（成就悉地）云。無垢妙清淨圓鏡常現前。如是眞實心古佛所宣說。眞實心者。所謂●●自性清淨心。菩提心論云。凡人心如合蓮花。佛心如滿月。此觀若成十方國土若淨若穢。六道含識三乘行位及三世國土。成壞衆生業差別菩薩因地行相三世諸佛。悉於中現證本尊身。滿足普賢一切行願。故大毘盧遮那經云。如是眞實心故佛所宣說（文）。遍持金剛牙等。宋云。金剛利牙遍持故。卽彼金剛尚能壞。四卷云。由結金剛牙契故。設是金剛尚能摧碎。解云。假令金剛堅實尚能斷滅。況其餘耶。金剛喩無明煩惱。●●是斷滅義。又速疾義也。第六釋成菩提印云。謂我初坐道場。以此一體速疾力三昧。降伏天魔軍衆。然是中更有難降伏所。所謂煩惱等魔無有形相方所。亦無足迹難可覺知。於一念中亦皆殄滅故云降伏四魔也（心要云。持金剛牙安自口中。能食一切有情無始無明及諸執見是也）一體速疾力（與夜叉義同）者。●字門淨菩提心義。故釋旋火輪喩中云。阿字門淨菩提心一體速疾力（文）。阿字淨菩提心者。所謂大因陀羅金剛。第十一（三十五）云。大因陀羅者。此是金剛中之極剛者。能破金剛。而金剛不能破彼。又是極黃色也。如此紫磨金色。此想阿字爲之名金剛輪也（云云）。言以大因陀羅阿字門金剛牙。噉滅金剛堅固無明煩惱。故云尚能壞金剛也。金剛拳能奪等。宋云。以金剛拳摧一切善得諸印皆成就。四卷云。由結金剛拳契故。能得一切諸契獲得悉地。解云。金剛拳者。謂三密金剛。前印說云二拳相合。卽是表三密金剛相合成義。金剛者。謂菩提心。身口意皆入阿字淨菩提心門。合爲一體。是云金剛拳。理趣釋云持一切如來身口意最勝悉地者。由修瑜伽者得金剛拳菩薩三摩地。能成就一切眞言教之中三密之門。是故廣瑜伽中說身口意金剛合成名爲拳。一切如來縛是爲金剛拳（文）。能奪者。卽摧壞義。謂摧壞一切無明煩惱。謂之能奪。金剛拳名一切如來金剛印。諸尊印契無量非一。其體不出三密淨菩提心。故持此印順伏諸印。故云獲得印成就。釋云。能成一切眞言教中三密之門。卽是也。金剛喜得悅等。宋云。由金剛戲得妙樂。四卷云。由結金剛喜戲可喜契故。常受諸歡喜。解云。金剛喜者。喜當作嬉。然明藏本亦作喜。四卷云喜戲。得悅者。由此印故行者得喜悅。故四卷云常受諸歡喜。歡喜者。謂現法樂也。具如上辨。
　　金剛鬘妙色者。宋云。金剛鬘故獲妙色。四卷云。由結金剛鬘契故得美妙容色.解云。由結此印故獲得三十二相八十隨好。故云獲妙色。更深釋者。金剛喜得悅者。心自證心得現法樂。第十二云。決定心歡喜說名內心處者（此心梵云只多是慮知心也。又次干栗多者。是所中之心也）如二乘入道亦先須得決定心。此決定心卽三昧也。猶得決定心故心得悅樂。卽是內心自證現法之樂也。猶有定故卽生實知見。然三乘各有定。深淺不同。今此中意言。若能證此心處心中之心（此卽訶栗太）卽是如來大決定心（謂三昧也）猶有此定故得入阿字門（云云）（入阿字門者。謂得無生法忍也）。又得妙色者。上云由鬘得莊嚴。莊嚴謂無盡莊嚴菩提心眷屬。所謂十力無畏等無量法門。次要言之。自心所具心王心數萬德顯發。成金剛界大曼荼羅。如次二尊三昧也。大日疏云。心王毘盧遮那成自然覺。爾時一切心數無不卽入金剛界中。成如來內證功德差別智印。卽此義也。金剛語妙語者。宋云。金剛歌得妙歌音。四卷云。由結金剛歌詠契故得清淨妙音。解云。心王心數萬德圓滿名爲成佛。已成佛故爲一切衆生妙音說法。由此印故令得此德。故云得妙歌音。金剛舞令順者。宋云。金剛舞故生善愛。四卷云。由結金剛舞契供養契故得一切隨伏。解云。舞謂諸佛神通。非但說法亦能起神通。遍滿法界隨應化利。故云令順。順卽敬愛故。宋云生善愛。以香意悅懌者。宋云。金剛香得大悅懌。四卷云。由結金剛香契故得悅意處。解云。此阿閦尊菩提心供養故。如來淨阿賴耶（所謂眞如故禮懺云眞如熏焚香等）與大圓鏡智相應得菩提心悅意果。故前三昧耶眞言中云獲得果。果謂受用果。無量不思議現法之樂。故云意悅懌。四卷云得悅意處。以華奪一切者。宋云。金剛華感淨莊嚴。四卷云。由結金剛華契故得諸莊嚴。解云。行者得妙莊嚴更無等比。映奪一切故云奪一切。深釋亦與鬘尊同也。
　　燈供火熾盛者（明本火作大）宋譯云。金剛燈供得妙光。四卷云。由結金剛燈供養契故獲大威光。解云。由此印故行者得大惠光。徹照法界無不遍處。故云大熾盛。大字爲正。
    金剛香妙香者。宋譯云。金剛塗香獲香體。四卷云。由結金剛塗香契故獲得妙香。解云。行者獲五分法身故云得妙香。宋云香體。體謂微細法身體也。金剛鉤能召者。宋云。彼金剛鉤能普召。四卷云。由結金剛鉤契故能爲鉤召。其義如前。金剛索能引者。宋云。而金剛索能引入。四卷云。由結金剛羂索契故而能引入。亦皆如前。金剛鎖令縛者。宋云。由金剛鎖善縛門。四卷云。由結金剛鉤鎖契故能繫留止之。金剛磬令動者。宋云。金剛鈴故遍警動。四卷云。由結金剛磬契故能生歡喜。解云。梵音●●此翻鈴亦云磬。警動義亦歡喜義。謂警動一切衆生菩提心生大歡喜也。
　　我今廣說至得自在。釋曰。從此已下至成就廣儀則。明一切印都結儀則。宋譯云。復次今說一切印相都結儀則。此中爲二。我今廣說等者。是初許說也。按蓮心及略出等諸軌。次金剛掌及金剛縛印母。而爲開心入智及普賢三昧耶三種印言。是在一切諸印初。爲此三印故。云一切印都結儀則。先當金剛縛等者。次正明都結儀則。此亦有三。是初開心印也。宋云。先應結金剛縛。次以諸指摧拍自心。誦此心明曰（云云）。蓮心云。卽以金剛縛能淨第八識。亦除雜染種。怛囉吒二字想安於兩乳。二羽金剛縛掣開如戶扉（云云）口決云。不解先金剛縛當心。作如上觀法。誦開心眞言。與●●音俱各左右引開。引開亦如先。指叉想開心樞。如是三遍訖頂上印散。四卷云。復次結金剛縛已置於心上。想自心上有怛𪢐字吒字。爲心門戶。掣金剛縛契時想如開智門。卽三遍誦密語三度掣之。密語曰。唵跋折羅伴陀（開義也）怛𪢐（二合）吒（上聲半音呼之）梵字次第句義云。開左右心戶。應知●●開也。●●左右心戶也。金剛王軌云。開心印先於右乳上想●字。在乳上安●字。想此二字如戶扉。以前縛印拍心上三掣開之（文）。又句義云。●●●●（金剛縛）●●（破壞義裂破義）。今經云金剛縛摧拍自心卽此義也。四卷云開義者●●與●●（開敷義）聲勢相近。亦具開義也。縛者三密金剛菩提心也。以此能除第八識中雜染種。故心門開發是開義也。又●●破壞義。亦爲心兩戶。卽多含義也。千手軌稱此印云摧十種障金剛縛印。則一切印縛等者。明印功能。金剛縛者。是印母故具四智印。四智印攝一切印。故云一切印縛。縛卽身口意金剛。是以結此印。則於自身口意金剛而得自在也。身口意金剛所謂三密菩提心諸佛法財。已自得故遍施法界衆生。無有窮盡故云而得自在也。五密軌云。由結此印故能摧身心所覆蔽十種煩惱。則召一切印處在身心。隨順行者成辨衆事。一切印者。所謂大智印三昧耶智印·法智印·羯磨智印（要目云。一切印契一切要法。以四智印攝盡）言由結此印故摧十種煩惱。召一切印處在身中。以爲萬德莊嚴成辨諸事。卽是都結儀則之意也。又宋譯云。然後乃可結一切印。卽能於自身語心金剛中而得自在（解云。可結一切印者。可與所同。翻縛云。結言所結印契於自身語心中而得自在也）按所謂四智印者。卽是三密金剛。正是金剛薩埵體也。故金剛薩埵亦云一切印契主宰。普賢瑜伽軌云。由結此印當入曼荼羅時。阿闍梨所引入金剛三業金剛體。令入弟子心自性金剛智。令得發動顯現（文）。故知四智印卽是金剛薩埵也。
　　卽結金剛至親友加持。釋曰。第二明入智印也。宋譯云。次結金剛遍入印。誦此心明曰。嚩日囉（二合引）吠（引）舍惡（一句）蓮心云。卽以金剛縛禪智屈入掌。檀慧戒方間。想召無漏智入於藏識中。眞言曰。嚩日囉（二合引）吠奢噁。口決云。外金剛縛屈大指入掌中。二無名二小指間。舒二頭指端小許開。觀想前一肘間有月輪。居於白蓮花上。其月輪中有●字。亦觀想心蓮花上有七寶宮殿。其中有滿月輪。以印取前月輪中●字。置自心寶殿月輪中。如是且觀。且誦眞言。以印二頭指取前字。安自心滿月中。其頭指想取字時小開。想取訖時跓合也。卽頂上散（云云）。四卷云。既於心開智門。卽想門內有大殿。又想面前有婀字遍照光明。爲生菩提心具大智故。令入己心殿中。卽以正定意結金剛召入契及結三摩耶契。結召入契法。結金剛縛契已。以智定二度屈入掌中。是名金剛召入契。結契時卽誦密語。唵跋折羅吠奢（召入也）婀（短呼也）。解云。此印本體縛卽表藏識。二風是召入義。眞言●●●義也。二空表無漏智。卽眞言●字義也。心門已開故召無漏智入心殿中。故名金剛遍入三昧耶。三摩地軌云。八葉白蓮一肘間。炳現阿字素光色。禪智俱入金剛縛。召入如來寂靜智（寂靜是禪智。卽智指卽無漏智也）對受記云。此字名新熏種字。加我本有種子故云新熏。又指事云。入莊嚴（旣開扉淨塵畢故召入寂靜智。是十六分中初普賢●字也）。菩提心論云。卽讃阿字菩提心義頌曰（云云）扶會阿字者。皆是決定觀之。當觀圓明淨識。若纔見者則名見眞勝義諦。若常見者則入菩薩初地。若轉漸增長則廓周法界量等虛空。卷舒自在當具一切智（云云）（論意明無漏智初地。乃至第十一地有淺深。重重可見）。眞言句義云（此經唯說噁一字。准宋譯及四卷經等恐有脫文）●●●●（梵字次第及石山次第等。●字無引點者皆不可也）金剛遍入也。●字引點●也。合次句●●●遍入也。●寂靜智也。亦云無漏智。梵字次第云召入坐（文）。按召入無漏智安住心殿故云坐。第十八疏釋安住三三昧耶文云。此安住位如在車上坐或臥或立乘之（云云）。應知坐卽安住義也。故義決云佛德菩提安住心殿。此印五密軌云金剛阿尾捨印。千手軌云金剛遍入印。觀自在王軌云入智印。四卷云金剛召入契（文）。各隨義爲名也。則成遍阿尾捨等者。明印言功能也。由此印言故一切諸佛遍入身心。故云遍阿尾捨如親友加持者。明敬愛相也。宋譯云。由是心明卽能遍入。皆同親友和合而住（和合卽敬愛義。梵音●●住義亦加持義也）。大樂金剛薩埵修行成就軌云。次結金剛遍入三昧耶印。想由此印加持故。卽一切衆聖遍入身心。加持護念等於親友。又五密軌云。由結此印令四智印發揮。有大威力速得成就（文）。此四智印者卽金剛薩埵（薩埵種子●字卽四智印也）卽是無漏智。此智萬德具足是無盡莊嚴。莊嚴無量以四智印攝盡。應知金剛薩埵卽四智印。四智印卽一切印。故大樂軌云一切衆聖遍義。皆不相違也。又四卷云。由此修行瑜伽者。卽得生金剛召入智。此智慧能了過去未來現在一切所作之事。皆悉悟解未曾聞百千般契經。其文字義皆得現前。義決釋云。猶智德菩提住心中故。云能了過去未來現在乃至皆自悟了等也（文）。此明得三世無礙智。謂諸佛入身心故無礙智顯發。義亦不異也。
　　則三昧耶至成就廣儀則。釋曰。此第三明一切印成就儀則也。宋譯曰。然後卽得密印三昧。誦此大士隨念心明曰（云云）（兩文少異可知）言句義云。●●大也。●●●平等也。●●有情也。●字點●也。●●我也。依蓮心軌等入智次明合智。次明金剛拳。次明普賢三昧耶。此印卽普賢三昧耶也。故此印亦云三昧耶印。次想念薩埵文雖前却卽普賢三昧耶也。眞言少異義卽同也。蓮心軌云。二羽金剛縛忍願竪如針。纔誦眞言已自身成普賢。坐於月輪上身前觀普賢。眞言曰。唵三摩耶薩怛鑁（二合）。五密軌云。次結三昧耶。二手金剛縛合竪。忍願安於當心。誦眞言曰。三昧耶娑怛梵（三合）。由結契印誦眞言已。於背後想有月輪以爲圓光。身處在其中想金剛薩埵。由結此印及誦眞言故。大智印等一切部中所結一切印。一切如來身口意金剛印。功不虛棄無敢違越。若誦一千遍結一切印皆得成就（云云）。由此眞言等者。明眞言功能。金剛薩埵者。一切印主宰故。結誦此印言則一切印皆得成就。故云一切印成就等。宋譯云。由此心明於一切印悉得成就。卽都結一切印儀軌（文此經正明一切印。都結儀則意可見）又前所引五密文。卽與此經意同也。
　　我今說都至三摩庾唅。釋曰。從此已下至當求成就。明都廣成就義則（依宋譯經當有成就語。今依宋譯而立科目也）大分爲二。初二眞言先明成就儀則（第三眞言已下明種種成就法）依此二眞言得種種成就。故稱云都廣成就儀則也。宋譯云。復次宣說都成就儀。謂彼最先應結自印。以是自印觀自身薩埵。誦此心明曰。三摩喩（引）唅（一句）。解云。應是陳三昧耶印言。自身卽薩埵印言故云自印。次云自印薩埵其義也。眞言句義●●●平等也。●字點●也。●●我身也。總云平等我身。言我身卽平等薩埵也。蓮心軌云。陳三昧耶當結金剛縛。忍願竪如針成本尊瑜伽。乃至眞言曰。三摩喩唅摩訶三摩喩唅。四卷經佛身圓滿眞言。有三摩喩唅摩訶三摩喩唅句。論曰。三摩耶身大三摩耶身（陳三昧耶亦名成佛。佛身圓滿卽是成佛。眞言意正是卽身成佛義。其印金剛縛是自身。忍願並立表忍智悲願自在顯發卽成佛也）。
　　則自印薩埵至祕明末。釋曰。此次明加持眞言也。則自印等者。踏前起後可知。宋譯云。如是觀自身薩埵已。復用此大明加持。三摩耶薩埵阿提底瑟姹（二合）莎𤚥（一句）。眞言句義云。●●●平等也。●●有情也。●●加持也（●字引點●也。●●●加持也。亦守護也）。●●於我也。四卷經東方禮眞言中。有跋折囉薩埵阿地瑟吒（守護）薩網（無可切）摩含（二合於我）句。論曰。金剛薩埵加護於我（文）。又四卷經第二（二十七）四佛加持眞言與之全同。言結自印觀自身卽金剛薩埵已。以此眞言加持自身。則金剛薩埵守護我身。隨其所願速得成就也。則然後等者。二眞言總結也。意云。結誦此成就儀則二眞言。然後應爲諸成就法也。此是成就等者。結示上二眞言名義也。宋譯無當此文也。
　　次說初欲求等。釋曰。自下第二明諸成就。初義利成就眞言也。宋譯云。復次宣說諸成就儀。若欲求彼義利成就者。誦此心明曰。阿哩他（二合）悉提（一句）句義云。●●義利也。●●成就也。此是世間成就。具如上辨。由此眞言等下。明眞言功能也。宋譯云。由是心明得印成就獲大義利。今經云得金剛成就者（明藏本亦同此）恐是寫誤。金剛成就是次眞言也。
　　次說金剛悉地等。釋曰。此明金剛悉地也。句義云。●●金剛也。●●成就也。宋譯云。又若欲求神通成就者。誦此心明曰。哩提悉地（一句）解云。哩提神也。普賢行願賛云。●●●●神力也。卽是神通悉地也。恐以金剛杵爲神通故亦云神通悉地。此義具如上辨。
　　次說持明等。釋曰。此明持明悉地也。宋云。若欲求金剛持明成就者。誦此心明曰。嚩日囉（二合）尾[寧*也]（切身引）達囉（一句）句義云。●●如上。●●明也。●●持也。由此隨意等者。明眞言功能。其義可知。宋譯云。由是心明隨其所樂。卽得最上持明成就。欲求最勝成就等。宋譯曰。又若欲求最上成就者。當以自印心明如理加持卽得成就。釋曰。此明最勝成就。是出世間成就。上云一切如來最勝悉地成辨印智。具如上辨。以自印眞言等者。次前云初結自印等卽是也。謂以自印言自身爲薩埵。卽是出世間最勝成就也。
　　我今說一至作如是說也。釋曰。此明一切印通用儀則。卽金剛部百字明也。宋譯云。復次宣說一切印衆通用法儀。謂卽如應堅固所作。乃能於自身語心金剛中。得如金剛諸所作用。若所用印加持緩慢。或自欲解散。亦應堅固所作。誦此心明曰（云云）。解云。我今說一切等者。初明許說。意云。今說令一切都行者自三業所作。堅固如金剛儀軌也。一切印衆無量非一。皆無出三業所作。故宋譯云一切印衆通用儀則也。加持緩慢者。緩慢謂懈怠。以此眞言加持則令緩慢心得堅固也。若意欲解者。宋云自欲解散。謂心散亂不住一境。若以此加持則得堅固也。眞言中句云爲堅牢我是也。眞言曰。四卷經有句義。今具出之。唵跋折囉（金剛）薩埵（有情）三昧耶（平等本誓）麼奴波邏耶（金剛薩埵三摩耶願守護我）跋折囉薩埵哆吠奴烏（二合）播底瑟咤（以爲金剛薩埵安住）涅哩荼烏（二合）銘婆嚩（爲堅牢我）索覩沙揄（二合）銘婆嚩（於我所歡喜）阿努囉（上聲）訖覩（二名宋作二合）銘婆嚩素補使揄（二名）（宋二合）銘婆嚩薩婆悉地舍銘般囉野綽（授與我一切悉地）薩婆羯磨素遮銘（及諸事業）質多失唎耶（令我安穩）句嚧（作）吽（我）呵呵呵呵（笑）護（引歡喜）薄伽梵（世尊）薩婆怛他揭多（一切如來）跋折羅麼迷悶遮（願金剛莫捨離我）跋折哩婆嚩摩訶三摩耶薩埵阿（去聲引　令我爲金剛三摩耶薩埵）由此眞言等者。此明眞言功能。此有二。初正明功能。次婆伽梵下擧薩埵說示證。宋譯云。由是心明故設有違背如來。毀謗正法造是五無間業。及餘一切惡作之人。於一切如來密印欲求成就者。於現生中亦得金剛薩埵堅固體性。隨其所樂若最上成就。若金剛成就。若金剛薩埵成就。乃至一切如來最上成就等。一切成就皆悉獲得。此卽具德一切如來金剛薩埵作如是說。解云。作無間罪者。宋云五無間業可知。謗一切如來等者。謂毀謗正法罪可知。一切惡作者。除五無間餘一切惡罪也。尚得成就等者。謂如上所明諸尊印言總云一切如來印。此等諸印皆悉得成就也。由金剛薩埵下。明此等極重罪人得成就之所以也（由故兩字是第五轉聲也）。意明由持此眞言功德力故而得成就。此眞言卽是金剛薩埵堅固體性。故金剛薩埵體性者。猶如言菩提心體性。故四卷明眞言名云一切如來大乘阿毘三昧耶百字密語。然宋譯云。亦得金剛薩埵堅固體性等。是爲一種所成就體。與今意不同也。現生速疾等下。正明所得成就相。現生速疾四字通諸成就。明速疾頓成義也。得一切最勝等者。總明出世成就。故云一切最勝等。出世成就非一。故云乃至獲得如來等。擧第十一地究竟成就以顯諸餘也。因解。宋譯文者初云亦得金剛薩埵體性者是總也。凡出世成就者。皆見心本性。故云得薩埵體性。一切成就無出證得菩提體性故。次明四種成就。且依大日經明之。初劫以上總名出世間。若最勝成就者。謂初二劫也。金剛成就者。謂十地也。金剛薩埵成就者。謂等覺也。一切如來最上成就者。謂第十一地也。婆伽梵下次示證一切如來金剛薩埵者。卽毘盧遮那之異名也。
　　我今都說至祕明末。釋曰。此明如上所結彼彼諸印都解儀則也。宋譯云。復次宣說彼一切印都解儀則。謂彼等如是彼彼所生印。隨彼彼處解。應是誦心明。嚩日囉（二合）穆（一句）蓮心軌念誦畢檜閼伽水。以降三世印。左旋而解界。次說解印法云。次結三昧拳。一誦而掣開。次結羯磨拳。三誦開手。從彼彼出生所有一切印。於彼彼當解由此眞言心。眞言曰。唵嚩日囉（二合）穆（和刻本云穆乞叉(二合)穆(入聲)二卷教王經亦爾）。檜尾記云。文結三昧拳至掣開。口決云。作外金剛縛當於心。誦眞言一遍。一掣拔解。是金剛縛是一切印首故。由解是印之力故。上五相會三昧耶會供養會。三會中所作一切印共是一印解。一切皆被解脫。理須金剛合掌金剛縛。雖爾縛總故唯用一縛眞言印。彼眞言至下顯然說曰如文。但改可云唵嚩日羅滿陀穆。次文結羯磨至干開手。謂作羯磨契當觸於心。誦眞言三遍。三遍引拔解。是一印之力故。羯磨會中所作一切印契皆被解脫。彼眞言次下顯然曰如文。唯改可云唵嚩日囉羯磨穆。文從彼彼出生。謂上金剛縛并羯磨二印眞言名爲彼彼。次文所有一切印是四會中所作諸印名一切印。是諸印上二印生故云從彼彼出生。次文於彼彼當解等。謂四會中諸印纔解上二印。當解故云於彼彼當解。由此眞言心也。文眞言曰至干穆。謂正說金剛縛并羯磨眞言。但縛眞言於穆上安滿陀。羯磨眞言於穆上安羯磨（文）。梵字次第云。次結三昧拳一誦而掣開。金剛縛當心誦●●●●。次結羯磨拳。三誦三開手等●●●●。明覺句義云。●●●●（金剛解脫也）。今按●●●●（金剛解脫也）●（種子也）。從自心起至祕明末。宋譯無異。釋曰。此一眞言合說灌頂·繫鬘·甲冑三種也。四卷六卷蓮心等諸軌。五相成身次有四佛灌頂四佛繫鬘甲冑拍掌。今此印言略解前灌頂等諸印也。蓮心云。次當結寶印。二羽金剛縛進力如寶形。禪智亦復然。印相從心起安於灌頂所。分手如繫鬘。次結甲冑印。眞言曰。云云。檜尾記云。文次當結至亦復然。是說總合灌頂花鬘如來冑印也。於中文言禪智亦復然者。不謂禪智爲寶形。意顯禪智如常寶契禪智。是印是三昧耶會寶印故。文名寶契。次文印相等者。是以印當於心作成也。灌頂處者口決云。作是印安額。額名爲灌頂處故。問。作寶契印安灌頂所時。安寶生灌頂處卽頂右。既文稱作寶契印故也。何故今額名爲灌頂處安於彼耶答。彼別寶生灌頂印所。今是總灌頂處故云安額。在先五相會四禮眞言觀中。禮寶生尊眞言觀自顯然也。若有急事不能具作五佛灌頂四佛繫鬘及如來甲冑等印。但作是印安額。誦是一總眞言三遍訖。是總灌頂印也。次曳分印而各改成金剛拳。周圍頂後是鬘也。其儀式在先明訖。故文云分手等。次卽改作如來甲冑印加持所所。在先明訖故文云次結冑印。次眞言如文。是正總合灌頂鬘甲冑眞言也。私推之印契別有有三眞言。總合唯有一歟。但縈繞舞并拍如五相會無異矣。是總眞言急事時用之。若縱容時具一一用五相會所明。最好佳也（文）。次解經文。從自心至灌頂明灌頂印。金剛寶印者卽灌頂印也。如先引蓮心軌。灌頂處者謂額也。四卷云金剛寶印置於額上。具如口決。以勝指者。謂二風指也。宋譯云以二頭指作灌頂相。分手纒頭等者。謂繫鬘印也。次結甲冑等者。謂甲冑印。並如口決。次眞言明覺句義云。●●●●●（金剛寶也）●●●●（上●字引點卽●也。故略出經云。卽阿毘詵者。此云灌頂●此云我）。●●●●●（一切印我歟。●●印也）。●●●●（作堅固也●●作也）●●（勝願也）。●●●●（甲也）●（種子歟）。●●今按今經及蓮心等眞言中。有灌頂及甲冑義。闕繫鬘義。二卷教王嚩羅（勝願）作嚩日囉。若爾金剛甲冑也。又末有唵（引）砧兩字。與明覺所出同也。又四卷（第二二十八）云。次執金剛菩薩所說其灌頂印（云云）誦此密語。唵跋折羅阿囉（二合）。怛那麼隷阿毘詵者云云（餘皆同今）。此經有●●句。卽具繫鬘義也。又理趣會五密等諸軌。所出印言各各有異往見。
　　被甲已至如金剛薩埵。釋曰。此次明拍掌印也。宋云。然後解此甲冑繫鬘印已。次當齊掌而拍成金剛歡喜印（云云）。眞言句義●●●●（金剛歡喜）●（種子也）。由此心眞言等者。明眞言功能也。解縛者宋譯云。以是印明解灌頂縛作歡喜已。蓮心軌（上文）云。由此印力縛解解諸縛。便成堅固甲聖衆皆歡喜。檜尾記云。縛者有多種縛。謂斷煩惱之縛印契縛也。能斷縛是手指縛。所斷縛是煩惱之縛也。約縛有多種。何者相應縛麁重縛相縛見縛等。又云。縛解解諸縛者。上縛是根本煩惱。下縛諸縛者。是隨煩惱也。又對受記云。縛解解者。縛者（新渡軌同此牒）所云縛解者。解自身煩惱縛也。解者縛者。諸佛菩薩名爲解者○縛止諸佛令止住自身內（文）。今解。解縛者其顯文意解前灌頂印縛。故宋云解灌頂縛。卽是所謂印縛。解印縛者。其實表解煩惱縛。故次云得歡喜。言煩惱已斷卽得內心悅樂。所謂歡喜地。故次云獲得金剛體。金剛體者。所謂金剛堅固大菩提心。證得此者。稱云金剛薩埵。故次云如金剛薩埵。宋云。與金剛薩埵等無有異。
　　一遍誦金剛至手之所說。釋曰。此頌嘆金剛薩埵功德也。宋譯云。復次頌曰。一稱金剛薩埵名。隨其所欲得妙樂。纔稱念間悉能成。如金剛手之所說。解云。第一句明誦念相可知。第二三句明其得益。住安樂者。金剛薩埵亦名●●●●（大樂也）。所謂現法樂住。正是出世間第一成就也。第三句總明得世間出世間一切悉地。故云速得成就。第四句指次八句偈而爲證可知。
　　婆伽梵普賢至偈末。釋曰。此擧普賢自說而證也。宋譯經文語少異義不相違也。解云。婆伽梵等者。明金剛手說偈。宋譯云具德普賢菩薩。不敢直付其名。先嘆其德。是西方語法。故先歎德云具德普賢者。卽金剛手之異名也。第一句擧所歸體。等言等取三十七尊無量諸尊。何故爾者。此大薩埵居最初故。悉具一切諸尊。稱云一切印主宰。故等取諸尊也。第二句明諸尊德。一切成就者。一切謂四智印。一一諸尊皆悉成就四種智印。爲利生事業故云一切成就作事業。卽嘆自證化他二德也。次二句總明得益。謂行者由宿植因緣。所得本尊各各有異。故云隨意念誦等。一一本尊皆自證圓滿故。所與利益隨應皆成就。故云於諸事業皆成就。謂化他事業皆悉成就也。第五六句別明得益。從佛口出者稱云眞言。從身分生者亦名爲明。心印者印表諸尊內證三昧耶心。故云心印。第十二釋三世無礙力明妃云。破除一切無明煩惱之闇。故名之爲明。然明及眞言義有差別。若心口出者名眞言。從一切身分任運生者。名之爲明也（文）。第五句明身口二密。第六句明意密。故云隨樂修習諸理趣。觀習眞言理趣卽是意密。應知五六二句總明三密益也。於教所說等者。宋譯經於作依字。言行者依佛教說。如說修行而自所作不自恣而越法則。所以一切所求無不成就。故云皆得成就遍一切。宋云於一切處皆成就。
　　次說四種至祕明末。釋曰。此明四種祕密供養眞言。是亦灌頂中事也。四卷經第四（二十五）灌頂護摩畢云。歸本處（大壇）卽從座起就大壇位。告弟子言。諸佛爲利益一切衆生故。說此殊勝福田妙法。汝應隨力各辨香華供養大衆。能令汝得無量果報。復爲供養一切如來及金剛部衆。應以羯磨契及三昧耶契如上供養。復以金剛讃歎密語。作四種密供養法已誦此伽陀曰。金剛薩埵攝受故。得成無上金剛寶。今以金剛法歌詠。願爲我作金剛事（文）。句義云。●●●●●（金剛薩埵）●●●（攝受故）●●●●（金剛寶）●●●●（得爲無上）●●●●（金剛法也法言詞）●●●（歌讃故）●●●●（金剛事業）●●●●（願成也亦願作也）。
　　於曼荼羅至充足受用。釋曰。此明供養作法也。宋譯云。然後若欲入曼拏羅者。先於內曼荼羅中。以是四明作金剛歌詠及金剛舞等。以二手掌結祕密四供養印作供養事。次於外曼荼羅作金剛香等四種供養。各安本處次當啓白。一切如來隨所樂欲獻香等。供養已復獻上味諸飮食等一切樂具。四卷（前所引次文也）云。復次以金剛舞合掌及金剛戲笑等。作密供養法。次應手執香華供養外壇聖衆已。告諸弟子言。汝等各隨力能供養諸佛。彼等修供養畢。爲欲護弟子身故。應於諸佛菩薩所。請所獻華香等餅等少分。各各分賜諸弟子（云云）。解云。祕密四種供養者是理供養。如次表嬉鬘歌舞內四供也。於曼荼中者。宋云於內曼拏羅中等。恐指中央曼荼羅云內。於此爲理供養。故宋云祕密四供養印作供養事。於外曼荼者。指第二重。已還云外壇。以香華等供養是事供養。卽是如次內外八供理事供養也。祕密四供印者。石山次第第四普供養印次云。次誦四智讃。金剛合掌。心左低頭是敬禮義曰。●●●●●●●。不改前印合臂安額。是獻花鬘。●●●●●●●●。前印從臍漸上口寫。●●●●●●●。當心旋轉。金剛合掌復安頂上。●●●●●●●●時處軌（十一紙）云。次當誦本尊一百八名讃。作金剛合掌當心左亞身。是爲敬禮儀。應以美韵調唱此金剛歌。唵嚩日囉（二合）薩埵僧（上）孽囉（二合）賀。不改金剛掌合臂舒安額。卽是獻花鬘清雅調稱此。嚩日囉（二合）囉怛曩（二合）麼努跢囕（引）。前印從於臍漸上至口寫。是奏歌印頌。嚩日羅（二合）達麼誐（去）也荼。當心右旋轉。金剛合掌已。復安於頂上名進金剛舞。如前調復唱。嚩日羅（二合）。羯磨迦𡀔婆嚩。由陳是祕密瑜伽供歌讃歎揚如來故。成佛尚不難。況求諸成就。應知何以故。所謂一切樂不如婆伽梵金剛薩埵樂。是故速成就。應受與一切至誓心眞言。宋譯云。後如其儀軌引弟子入。卽授弟子一切如來成就金剛禁戒。此是一切佛體性。金剛薩埵手中住。汝今應當常受持金剛薩埵堅固禁。釋曰。依略出經。此明於大壇前授根本四重畢。次授五股杵次授誓心眞言也。四卷第四（二十一）云。次應引起至大壇前。爲說三摩耶令其堅固告言。善男子。汝應堅守正法。設遭逼迫惱害乃至斷命。不應捨離菩提心。於求法人不應慳悋。於諸衆生有少不利益事。亦不應作。此是最上句義聖所行處。我今具足爲汝說竟。汝當隨順如說修行。弟子應自慶幸合掌頂受。又執五股金剛杵而授與之告言。此是諸佛體性。金剛薩埵手所執者。汝應堅護禁戒常當持之。弟子受已授此決定要誓密話。令其誦之密語曰。唵薩嚩怛他偈多悉地。跋折羅三昧耶底瑟吒（願住也）。翳沙（今也）。怛嚩（亡可反）。含（尤甘切於我也）馱囉野冥（我今持也）。跋折囉薩埵係（形以切）。係係係吽。論曰。一切如來金剛薩埵成就三昧耶。願住我所我常守護。解云。應受與者。受應讀爲授。宋譯云卽授弟子。一切佛體性者。此金剛杵者表菩提心。無有一佛不證菩提而得成佛。故云一切佛體性。此正明祕密戒體。所謂菩提心戒也。金剛手從毘盧遮那二手掌。親受此金剛杵而持之。故云住於金剛薩埵手。是擧先所持人以令人生信也。第三句正明授與之可知。第四句正示菩提心戒也。金剛薩埵者。謂菩提心之異名也。此菩提心阿字門金剛性不可壞。故云堅固。禁謂禁戒。上云一切如來成就金剛禁戒卽是也。祕密相經中卷云。受灌頂已然可得受諸佛成就大金剛杵。復次頌曰。汝常持此金剛杵。卽金剛手堅固戒。金剛薩埵勝修中。一切由斯得成佛（文）。次誓心眞言且解論曰意者。一切如來者。明佛佛同道。皆悉成就金剛薩埵者。謂菩提心。成就者諸佛皆悉受得故云成就。三昧耶是戒也。已上正明戒體。是正三世諸佛同道戒故。云一切如來等。疏第十七所制戒殊勝先佛宣說者。佛又引佛爲證。此戒過去佛所說。我今亦如是說也。究竟之法古佛道同。故引此證明無二道也（文）。願住我所者。此明受得也。謂由阿闍梨加持故。本具性戒今正受得故云願住。猶如常途云無表來在身中。正是祕密戒受得也。我常守護者。此明隨行。可知。則各各下示三昧耶也。宋譯云。然後告弟子言。汝於一切時不應以此祕密法門說示他人。卽爲隨應授誓心明。先已入者至文末。宋譯云。後於一切時如應入曼拏羅。隨力獻諸供養。啓白一切如來作用事。已。當結薩埵金剛印。從下向上次第而解。誦此心明曰（云云）。釋曰。此明奉送眞言。今經約灌頂所用而明。蓮心軌云。次結奉送印。二羽金剛縛。忍願如蓮葉。指端安時花誦已而上擲。爲奉送聖衆眞言曰（云云）。八卷次第云。私云。軌所說奉送印蓮花部也。隨五部改用之。所以或傳云。結三昧耶會大日契。一枝花指二中指卽置頂上。頌偈及明已與穆俱擲遣其花於壇上。是佛部發遣也。或師云。如來被縛無等本誓鎖。不得還宮。由是眞言印契力。脫縛得還本宮。指事云。次奉送蓮華部奉送印明也。僻見云。是奉送蓮華藏世界。五相中第四相。蓮華卽土。於其中土上五智成覺畢。而諸佛加持時遍空如來并聖衆。入身和合成一體畢。於道場觀時召請彼不二諸尊故。於奉送時此蓮華部之奉送印明也。教王經等用金剛部奉送之印明。卽是歸自在宮大圓鏡國土故。用金剛部奉送印明也。是猶五相中第四相也（文）。今云。經云結薩埵金剛印者。應是外縛立二中印。卽是金剛薩埵印也。眞言四卷經云。唵訖哩覩縛（已作勝上也）薩婆薩埵（一切衆生也）遏他（利益也）悉地（成就也）捺多（授與也）。曳（人聲）。他努伽（隨願也）。伽撦達凡（二合歸還也）。勃陀蜜灑鹽（佛國土也）。布那囉虐（魚伽切）麼娜邪微（無桂切。復垂降赴也）跋折囉薩牟（引）。論曰。已作勝上利益成就。授與一切衆生竟。願一切諸佛菩薩歸還本國。若重請召。惟願降赴。此契及密語一切壇中請佛菩薩諸部眷屬。還本處者皆悉同用（文）。今經及蓮心軌等。邪微作也都。五卷經作野多囉。又蓮心軌最後句。作唵鉢娜摩薩怛穆。今約金剛部故云●●等。如是於一切等。宋譯云。以是心明於一切曼拏羅中應如是作。及三昧耶勝印如應而解。
　　
    經始享保十六年歲次辛亥秋七月某日。
　　同十七年歲次壬子夏五月某日訖功以功德迴向實際菩提及一切衆生。
