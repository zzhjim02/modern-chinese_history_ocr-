　　No.2219[cf. No.1796]
　　大日經住心品疏私記第一

　　              沙門曇寂集記
　　          沙門道空添刪治正
　　談一經宗體有其三。一以●字爲宗。疏一部始終。皆以此意也。二以四阿五字門爲宗。故疏第十一（十三）云。阿（上）阿（上引）暗惡。此四字是此一部經中正宗體也。一切祕藏皆從此生。卽是毘盧遮那心也（文）。五字者是一切智門五字。又大悲五字亦是菩提實義故。三以三句爲宗。故疏第一（三十三）云。佛已開示淨菩提心。略明三句大宗竟。卽統論一部始終。無量方便皆爲令諸菩薩。菩提心清淨知識其心。如此經者。當知一切修多羅意皆同在此。如釋迦如來所説法者。當知十方三世一切如來。種種因緣隨宜演説法。無非爲此三句法門。究竟同歸本無異轍。故云我説諸法如是。乃至知識其心也（文）。又第二十（十三）云。前云三句義。謂菩提心爲種子卽因也。大悲爲根。方便爲究竟。從首至終皆明此三事。（文）演密第一（七）云。毘盧遮那告金剛手言。菩提爲因。大悲爲根。方便爲究竟。此經七卷。三十一品。從始迨終。皆是顯此三句之義。當知卽是阿阿暗惡四字義也（文）。四阿是阿字也。雖加引點空點等其本體是阿字故。五字門亦復一阿字爲本。是故一阿四●。五字三句其實是同。故言毘盧遮那。以一●字爲種子也。今此經大分爲三。初一品是菩提心因句也。具緣品已下明大悲爲根及方便爲究竟句。故下疏釋此品畢云。已説淨菩提心諸心相竟。從此以下明進修方便（根句）及悉地果生也（文）（究竟句）
　　沙門一行等。具如古抄解。
    入眞言門等。品題。至下疏釋中當解之耳。大毘盧遮那等。初大毘盧遮那等者牒。次梵音下釋二。初正釋二。初標名義。二然世間日下釋簡。二復次釋二。初長物成務義。二光無生滅義。演密科未穩。眞言問答非科判此疏也。除暗遍明者。非蒙長物成務及光無生滅義。此中三釋。如次配金蓮佛三部。是逆次第也。除暗者金部。長物者蓮部。不增不滅者佛部也。又初二釋。言如來者依説如來品及第一疏明如來下。如來者本地法身。憶悲願位名也。第三釋言佛心。佛者説如來品。及下疏明佛陀中意。正等現覺稱佛。故是還同本覺自證智也。又是如次用相體。
　　毘盧遮那者。法身也。此法身具理智故云實相智惠日。佛坐道場如法相契達此理智言成佛。云自受用身也。故疏第六云。心之實相卽是毘盧遮那遍一切處。佛坐道場如法相解時。種種不如實見悉滅無餘。是故薩婆若惠與虛空等也（文）。初法身位與常途理法身有少異。如第二十卷抄記中云。法身而有自在神變加持義也。法身位旣有自在神變加持。豈無實相智惠耶。
    日之別名者。總釋毘盧遮那名。意云。日之本名云阿地多耶。亦名毘盧遮那。故云別名。別名卽異名也。故第十（十七）云。日天子眞言阿（本不生也）地（與也）多耶（二合）也（日也）以初阿字爲種子。卽本不生義。自通達此理而授與人。卽是常利益衆生義。猶如彼日也。世人謂日爲常利益衆生者（文）
　　除暗遍明者。花嚴音第一（五）云。毘盧遮那按梵本。毘字應音云無廢切。此云種種也。盧遮那云光明照也（文）。希麟續音義第四云。毘盧遮那梵語訛也。應云吠嚕太曩。舊譯云光明遍照。新翻爲大日如來。云如大日輪無幽不燭也（文●遍●●●照光明照。出演密）●（除）●●●●（除棄。出疏十三。）●●但是本末異耳。●（暗）●●（暗。）（千字文）●本體●也。又●星宿種子。是光義。梵語法必具相反義。如●有有無義。又●●世義。是有暗義。又星云●●●（出千字文）●遍。●●●縛（千文）又智度及花嚴云。稱左字時入普輪斷差別般若波羅蜜門。悟一切法無諸行故（文）●明。●●●（明。唐梵文字）梵語法必具相反義者。疏第七（四）云。阿闍梨曰。若佛菩薩所説。則於一字之中具無量義。且略言之。阿字自有三義。謂不生義。空義。有義。又如羅字亦有三義。一者塵義。二者以入阿字門故。卽是無塵義。又有波羅蜜義。以究竟到彼岸故。卽是本初不生當知亦具三點。三點卽攝一切法。如阿字羅字者。餘諸字義皆然（略抄）又且如●●●。以是證●有普遍義者。疏第七（五）又云。又一切語言中。帶阿聲者。皆阿字門所攝。若帶羅聲者。皆羅字門所攝。餘字亦爾。與大論語等字等中釋義亦同（文）然據智論四十八。字等語等中。其能攝字。或在首。或在中尾。且如●字初不生阿提阿耨波陀。●字離垢羅闍在其首。如車無所去。伽車提秦云去。蹉無慳。末蹉羅。秦云慳在其中。如婆一切法娑婆秦云一切。他法義阿利他秦云義在其末。然或二字或三字等。皆以有其義者。爲界緣成字也。又●●除棄也。●●●●離言説（疏九）●●●●除棄故。●●闇也。●●月名也。有照明義。相反義故。應有闇義。又●者死義（見疏月天子下。）生死義也。云生死長夜。又●●遍義●●遍。（唐梵文字）●●●普周（唐梵文字）毘摩（遍空。花嚴音義。）又四十二字門云。稱嚩字時入普遍主安住般若波羅蜜門。悟一切法言語道斷故。●●明義。月名●●。有明義。又花嚴音義。●●●云光明照。又●●●日也。●●眼也。又或翻●●云眼（毘盧遮那云廣眼）俱舍光記二（四八）云。觀照爲見。可謂眼根。雖慧亦名觀照。此中且以眼名觀照也（文）。
　　然世間下。法喩相對明其優劣。簡除暗遍明義。此下明世日非如實遍明也。
　　方分等者。演密云。方謂方所。分謂分限。謂有內外晝夜等方所分限故（文）。今解方所之分限也。照外非內等。是方所也分限也。下晝夜釋別以又字釋起故。非是分限義。方所東西等。但應約眼前現量山岳等東西等解之。不應約須彌四方也。又下文云晝夜之別。此別之言分限義者非也。
　　若照其外等者。明非如實遍明。
　　不能及內者。明非如實除暗。一邊及晝夜。亦有此二意。當例知（矣）第十六（十九）云。所謂毘盧遮那者日也。如世間之日能除一切暗冥（法身斷德）而生長一切萬物。成一切衆生事業（解脫恩德）今法身如來亦復如是。故以爲喩也。然世間之日。則有方分。則有照外則不能照內。明在一邊卽不及一邊。唯能照於晝日。而光不及夜。今如來日則不如是。遍照內外（大義）。無有方分（多義）。晝夜之別（勝義）。圓明常住。一切衆生善得此日出時。則能生長一切如來善根。行如來事。世間之日不可爲喩。但得其少分故。加以摩訶之名也。如來智惠下。對世相似明如實除暗遍明義。
　　如來智惠者。平等大惠之日。卽實相智身也。十二（八）云。復次如世蓮花漸漸增長。若不蒙日月光明及時節等。卽不能繫榮。菩薩亦爾。雖有祕密菩提心如來切能。實相之藏。若不蒙諸佛平等大惠烈日光。則不開敷（文）。十四（十一）云。行者若能如是了知字輪之義者。則能以此常明而照世間。常住之明卽是大日如來之體同彼毘盧遮那。而轉法輪也。此中常明是大惠日也。此日卽是菩提之心。阿字之體。無生無作無有變易。非由造作。如是常住實相之惠故。名常明也（文）。第四（九）云。日喩本淨菩提心。卽是毘盧遮那自體（文上引日天眞言釋。日之種子是阿字。可併思耳）如來智惠者。卽是一切智智。故疏一（十八）云。如來應供正遍知。得一切智智。乃至如是智惠以何爲因。云何爲根。云何爲空竟者。如來自證之智。設以神力加持亦不可示人。前云奮迅示現無盡莊嚴者。皆外用之迹耳。智者見其條末。則喩其宗本。乃至執金剛手。因衆會疑心。而問佛言。云何如來應供正遍智。得一切智智。又云。梵云薩婆若那。卽是一切智智。釋論云。薩婆若多者卽一切智。一切謂名色等無量法門各攝一切法。如是無量三四五六等。乃至阿僧祇法門。攝一切法。是一切法中一相異相。漏相非漏相。作相非相等。一切法各各相。各各力。各各因緣。各各果報。各各性。各各得。各各失。一切智慧力故。一切世一切種盡遍知解。是名薩婆若。今謂一切智智。卽是智中之智也。非但以一切種遍知一切法。亦知是法究竟實際常不壞相。不增不減。猶如金剛。如是自證之境。説者無言。觀者無見。不同手中菴摩羅果可轉授他人也。若以言語授人者。釋迦菩薩蒙定光授決之時。卽應成佛。何故具修方便。要待無師自覺。方名佛耶。又如目覩世人爲力杖所傷。雖復信其受苦無可疑惑。然種種令説終不證知。若自觸受乃得明了耳。問意云。云何令我等逮得如是自覺之慧。云何得此慧已。能爲無量衆生廣演分布。隨種種趣種種性欲種種方便道。宣説一切智智。所謂安立無量乘。示現無量身。各各同彼言音住彼威儀。而此一切智道猶同一味。所謂如來解脫味。此妙方便復云何而得也。乃至如是。或現佛身説種種乘（乃至）。現非人身説種種乘。隨類形聲悉是眞言密印。或久或近。無非毒鼓因緣。故經云。皆同一味。所謂如來解脫味也。所以然者。一切衆生色心實相。從本以來常是毘盧遮那平等智身。非是得菩提時強空諸法使成法界也。佛從平等心地開發無盡莊嚴藏大漫荼羅已。還開發衆生平等心地無盡莊嚴藏大漫荼羅。妙感妙應皆不出阿字門。當知感應因緣所生方便。亦復不出阿字門。譬如大海中波濤相激迭爲能所。然亦皆同一味。所謂鹹味也。復次執金剛。承佛神力。爲欲發起大悲胎藏祕密方便故。復説五種譬喩。所謂虛空地水火風也。初句云。譬如虛空界離一切分別。無分別無無分別。如是一切智智。離一切分別無分別無無分別者（乃至）。此中相況有三義。一者虛空畢竟淨故。二無邊際故。三無分別故。一切智心性亦如是故。以世間易解空譬難解空也（此下地水火風中。經云。如是一切智智天人阿修羅依。疏云。一切智地亦復如是。云云。又經云。如是一切智智。燒一切無智薪無厭足。疏云。如來智火亦復如是。云云。等皆云一切智智五大也。）又云。復次執金剛手。説此五喩。卽是發起下文五字門義也。阿字門爲地。嚩字門爲水。囉字門爲火。訶字門爲風。佉字門爲空。又如世間種子。地水火風爲緣。虛空不礙。然復得生。隨闕一緣終不增長。一切智性如來種子亦復如是。卽用一切智門五義。自爲衆緣能至菩提常住妙果。所謂不可思議不生不滅之因緣也（乃至）如是智惠。以何爲因。云何爲根。云何爲究竟耶（以上疏）故知。所成一切智智是五大五字也。能成衆緣亦五大五字也。此一切智智者。如來自證之智也。如來自證之智者。卽今此所云如來智惠日光也。故毘盧遮那者。如來實相惠。卽五大五字也。又毘盧遮那者。卽百光王●字也。十三云。日天子眞言●●●●。以初阿字爲種子。故●日也。遍一切處者。空點也。如處處疏釋。故上點大也。經而字諸品意。皆以●字爲大日尊眞言導師。又●字是遍一切處義。如疏處處釋。又疏十三（十四）法螺眞言之。薩婆多（遍一切也）暗。此是眞言之心。一切法本來不生。上又有點。卽是大空遍一切處也。此大寂涅槃之體性。萬法寂然遍一切處也（文）此眞言云薩嚩多暗。薩嚩哆者一切方所義。暗者遍一切處義。此眞言義。與今中意同。此法螺眞言卽百光王義。法螺私記別有之應閱。又第十一四阿眞言。卽其義也。彼眞言初一句。歸命一切如來也。次句種種門義。謂示現種種妙智業巧度門也。次云薩嚩哆卽遍一切處等義也。次説四字。謂●●●●也。疏云。明佛心中分四處也。下經疏意。五字中後四字轉釋阿字。卽阿字中義。今●字是略一字也。五大五文是廣五字也。又百字卽五字門之廣也。●字卽諸字主也。又●一字或稱百字。見下疏。
　　智惠日光等者。 卽除暗義。日光出時暗冥自除。卽此義也。旣云智惠日光則破煩惱自彰（矣）。
　　遍一切處下。卽遍照義。可見（矣）
　　遍一切處等者。此二句又毘盧遮那梵言中義。遍者毘字義。如前引花嚴音義。一切又毘字義。四十二字門云。婆一切法。娑娑秦云一切。處又毘字義。鉢羅吠奢處也。故云遍一切處言毘字也。作大照明者。如前引花嚴音義。光明照盧遮那義也。又遍一切處者大空義。卽實相智。是暗字。毘盧遮那義也。十九（二十四）云。今此中云處空。卽是不可得空。卽是大空。空亦復空。但有名字而實體卽不空。離空與不空之相也（文）十八（二十四）云。此是暗字一切眞言之心。於一切眞言最爲上首。當知此卽不空敎眞言也。不空者隨一切衆生有所見聞觸知。無空過者皆必定於無上菩提。故名不空也（文）十三（十四）釋法螺印云。薩嚩哆（遍一切也）暗此是眞言之心。一切法本來不生。上有點卽是大空遍一切處也。同（十四）云。又是五空點字卽是遍一切處義。第九（三十）云。此阿是金剛不動義。加一點是遍一切處義（文）六（二十二）云。心之實相卽是毘盧遮那遍一切處。佛坐道場如法相解時。種種不如實見悉滅無餘。是故薩婆若慧。與虛空等也。十三（二十）云。薩嚩（二合）他遍也。謂遍一切時（晝夜）一切處（內外）一切方所（一文邊）按。●●●●時也。又智度云。娑諸法時不可得故。諸法時未轉故（文是晝夜義。●。●●●居也。大佛頂。）●●境也（唐梵文字。又十二處之處云鉢羅吠奢）是一切處義。●●方也（唐梵文字）是一切方所也。無有內外者。述遍照義。然此中以內心大我爲毘盧遮那義也。故下疏釋如來應正等覺非青非黃文云。約眞我明心實相。此宗辨義。卽以心爲如來應正等覺。所謂內心之大我也（文）今文云無有內外者。心不在內外十二處也。下經云。心不在內不在外。及兩中間心不可得（文）次無方所者。又文云。心非欲界同性。非色界同性。非無色界同性（文）次畫夜者。又文云。越三時如來之日加持故等。疏云。此説法時分復當云何。故結集者云。爾時住於佛日而演説法者也。如世間時分。則有過去未來現在長短劫量種種不同。且約日行四天下。一周晝夜各有初中後分（乃至）三十時等刹那不住代謝相推。以淨眼視之。三際之相了不可得。無終無始亦無去來。卽此實相之日圓明常住湛若虛空。無有時分修短之異。然以佛神力故令瑜伽行者於無量劫謂如食頃。或演食頃以爲無量劫。延促自在。咸適衆機無定相可得。故云如來日也（文）。又此三者卽外道所言時方我也。內外者計心在內外等。是內外我也。今非此我而有大我。次方所者是方也。今非外計方。而有無方之方。所謂四方四隅等。晝夜者時也。今非外計時。而有無時之時。所謂三時三日等。但依勝論實句九。地水火風空時方我意也。今此中如來智惠日光者。卽一切智智。一切智智者。五大也。故此句中有五大。卽不如是者。明眞妙五大。不如實句中地等五也。次內外。我者方所方也。晝夜時也。其意者。依十句論言。若是覺樂苦等九德。和合因緣能起智相名我。若是覺樂苦等九德。不和合因緣。能起智相名意（文）故意且屬內外我。或可在如來智惠句中。
    又無有內外者大義。方所者多義。晝夜者勝義。具此三義故。云加以大名云摩訶也。復次下。第二明長物成務義。可見。此中引證解文。廣如諸抄。
　　日行（●遷變義）閻浮提（●三十也。唐梵）提洲也。具云提鞞婆●第七轉●也。一切（●●一切。又●種種義毘婆沙翻種種説）卉木叢林（●●樹也。●●通同。）已上●●●●次第作釋隨（恐●●有隨義。隨●●●。千文）其性分（或●●言有含其性分義者。應考）各得（或●●言。有含各得義者。應考）增長（毘留勒刃翻增長）世間（或恐。●●中義。●世也。唐梵）衆（●種種義）務（●●●●務千文）因（●●●因之。或恐依千文。●●中義。）得成（或恐●●中義。●●得。疏八吉慶讃。）●●成（疏五阿利沙偈中）第二釋義中。合法下。及第三釋中。梵語重應考。
　　遍照法界者。十二（九）云。遍照佛刹者。以此惠光普照無量法界一切有緣應度者。無不普現其前以所喜見之身。稱機説法咸令得入如是阿字之門也。諸佛刹卽無餘世界也（私謂。此世界者卽是淨心之土。常無毀壞。金剛之國土也。文）注中淨心之土者。第十六所明。入祕密曼荼羅品中。大悲胎藏曼荼羅莊嚴大會微妙之法是也。十六（二十六）云。以於行者自心之中。而具佛惠大海。十方通同。爲一佛土。唯自明了他所不見故。名祕密曼荼羅也（文）淨心之土者。十六（二十八）云。超身語意心地得至淨心地。獲悅意殊勝果。超染汚心地得至淨心果地也。身心地登昇者。如一切世人未得身口意三平等故。不能入此心地法門。如來悉離三業衆過。得三平等。至於一切諸佛地。謂得淨菩提心毘盧遮那如來悅心地（十二三云。悅意是當心作之。此祕語也）故於一切中尊也。復次一切衆生同有此性。如來祕藏具足無缺。而不能自信。不自了知耳。唯如來明了自證。而爲一切普皆覺之。亦令同得此。故名一切衆生中尊也（文）金剛國土者。又十六（二十六）明祕密曼荼羅地云。瑜伽座者卽是所持眞言之字。以加持之。取彼所持眞言最初之字。卽是眞言心也。其字當去點等但取本體。卽是阿字。阿字是金剛地也（文乃至）廣釋金剛心地。往見。此卽是壽量品中。常住靈鷲山。及餘所住處。衆生見劫盡大火所燒時。我此土安穩者。此土也是常無毀壞也。又涅槃如來性品云。佛性眞我。譬如金剛不可毀壞（文）又諸百字品中廣明遍照法界。開無量機也。此法界者。是事法界。卽無量世界也。故上所引十二中。標佛刹。而釋中云。無量法界。云諸佛刹者。卽無餘世界也。又謂理法界。第九（十七）云。諸法自體名爲毘富羅法界。諸佛實相。眞言實相。衆生實相。皆是毘富羅法界。以此更相加持故。名爲法界加持（文）若依此者。法界者所謂衆生實相也。
　　亦能者。此亦字不可訓又。能字又非善義。此二字相連訓卽仍。是二字聯綿卽辭。亦字訓卽者。往往有之。人不知之。應出其證。今偶不憶。他後當出之。且如仍字。訓卽。人善知之。然義釋序云。奉詔與翻譯。仍爲筆授。演密一（三十七）云。仍者復也。然則仍旣訓復。亦亦應訓卽也。能乃也。乃仍也。且如乃能。是二字聯綿乃也。
　　無量衆生者。十二（十三）云。衆生者謂彼以無明故。乘業而生。卽受四生之報。以乘業而生。故名衆生也（文）俱舍寶疏第一（三十七）云。衆生者卽有情異名。梵名薩埵。此名有情。梵名社伽（上聲）●●。此名衆生。卽與有情體一名異（云云）社生●字。伽業●字。故云乘業而生也。然此中喩法合者。如來日光合日。遍照法界者合行閻浮提。亦能者訓卽仍。平等開發等者。合一切卉木叢林等（乃至）世間出世間已下。合世間衆務因之得成。無量衆生者。依第十五中。遙見曼荼羅已下十種人淺深重重機云無量。
　　種種善根者。卽十種人重重機根云種種。善根者五根及三善根等也。第五（三）云。復次五色綖者。卽是如來五智。亦是信進念定惠五法。以此五法貫攝一切敎門。是故名爲修多羅。古譯謂之綖經也。若見諦阿闍梨。能以如來五智加持弟子菩提心中五種善根。貫攝萬行繫持瑜伽之臂。使經歷生死常不失壞。若能如是攝取弟子乃名善作金剛結也（文）大乘入道章第二云。五根者增長之義是根義也。由五能生諸善根（文）故知。五根者本有五智五大之德。卽是菩提心。爲諸善根本故云善根。此五根乃至地上故云種種。三善根者。十三（十四）云。如來信解謂是何法。謂無貪等善根也（文）華嚴大疏三十四（十七）云。經言出世善根者。卽無貪等（文）信解者。正在初地已上。無貪者初地成就檀波羅蜜。等者餘無瞋等善根也。故知。此三善根亦通地前地上。又虛空藏所問經第六。明三種善根。一最初發菩提心。二謂具大悲。三謂莊嚴菩提道場。是卽當三句。此亦通凡聖。乃至世間等者。乃至者開發善根已去。至殊勝事業成就之中間種種修行也。
　　世間出世間者。世間者。准下疏。有相瑜伽云世間。寂然界已上出世三昧爲出世。此中各有殊勝悉地相。如世間成就品悉地出現品等中。然泛論世出世者。或應順世八心名世間。違世八心已上名出世間。然此疏無文。又唯齊初地以上爲出世。自爾以還爲世間。下疏云。越世間三妄執出世間心生者。若以淨菩提心爲出世間心。卽是超越三劫瑜祇行（文）又自第三無畏唯蘊無我以來爲出世。以還爲世。下疏云。然就第一重內。最初解了唯蘊無我時卽名出世間心生也。又第七（三）云。就五種三昧道中大分爲二。謂佛·菩薩·緣覺·聲聞四種。皆名出世間三昧。若諸天等所説眞言法敎道。皆屬世間三昧。出世間三昧皆有實益。故云摧害於諸過。世間三昧但有權益。故云爲利衆生故也（乃至）。就此經宗。則五種三昧皆是開心實相門。如行者初住有相瑜伽（第三云。第二無畏。於有相現中修曼荼羅行）○則是世間三昧。但於此中了知唯蘊無我。卽是聲聞三昧。若以十緣生句觀諸蘊無性無生。卽是菩薩三昧（寂然界攝此菩薩中也）餘如住心品中廣明（文）第十六（二）云。次答三昧者。略有多種。若諸佛及佛子。諸佛大仙。佛子衆三昧。清淨離諸相。有相爲世間。二乘名離想三昧。若是世間瑜伽名有相三昧。此中三摩是等義。地是惠義。以惠觀照如前三事皆空。以三事體空平等。合而爲一是名三摩地也。然佛與菩薩三昧皆離想清淨。以此三昧正觀三事。皆等更無分別。離諸想故。本性純白離諸染汚。故名清淨。若有想者。謂世間一切三昧。謂隨其果修行。望果修因。有所希望極至四禪八定處。不得過故非清淨也。聲聞·緣覺雖得清淨。然未能一切清淨。以於煩惱所知二障尚未遍知故。未純淨也（文）第六（二十）云。復次瑜伽行人。若蒙諸佛威神加被故（乃至）於三昧中具見十佛刹微塵衆等無量聖尊三種密印。平不相離。或復一心不亂轉成自身。雖則奇特難思。尚以有相有緣故。名爲世間三昧（第二無畏）若此三昧現前時。行者觀察十緣生句。淨除一切妄想戲論。與空寂相應。卽悟如是曼荼羅海會皆悉從衆緣生。如鏡像水月乾城等。觀無性相。是名出世間三昧。（此出乾城喩故。正是第二劫菩薩。攝寂然界菩薩也。）然尚以空病未空（正指覺心乘也）故。未得名爲大空。及坐道場自證心性時。卽去。如是等加持境界皆是心之實際（空性心也）爾時心不住相。亦不依空。而照見空與不空畢竟無相而具一切相。故名大空三昧。住此三昧者。卽是住於佛無礙惠。佛説是人一切智智究竟圓滿（極無心也）問。依三劫段經疏及第七卷。聲緣二乘名出世間。今第六卷所明三種三昧中爲攝何耶。答三劫段等斷人執故。二乘爲出世然未斷所知障故。不可攝菩薩中。若依二十卷意。當攝有相觀中。二十卷（二十六）云（乃至）令成就世間八心以來。卽是外院之位。次漸漸向裏。及二乘亦在此內（文）此文二乘旣在外院。攝有相世間中明（矣）故最勝疏三（本二）云。設若二乘已得聖者。亦是一分異生。所知障在故（文）。十六卷疏亦此之意也。故知。二乘有此兩途也。然當文意如初明也。
　　殊勝事業者。卽世出世間則當三月持誦也。成辨者當各作成就也。
    又如重陰下。第三光無生滅義。喩中可見。佛心者。依此經疏宗意。謂●字也。故第十一（二十八）云。如上所説一字（阿字）能生四字。乃至遍滿法界。此卽見（義釋作是）佛心句（文）又（十三紙）云。此四字（四阿也）是此一部經中正宗體也。一切祕藏皆從此生。卽是毘盧遮那佛心也（文）又（十四）云。當知。此心卽是佛心。佛心者卽是眞言心也（文）又（十四）云。佛心謂如上眞言四字。隨取一字作之皆得也。作此成就當得出世之果。正等覺心卽眞言心也（文）。日者亦是●字也。第四（九）云。日喩本淨菩提心。卽是毘盧遮那自體（文）。
　　無明等者。杲師云。無明是根本無明。煩惱中有百六十心。約麁細不同分別三妄。故總爲所起未惑。戲論言通本末二惑。疏第二云。由有無明故。生五根本煩惱（文）此解爲好。第五（七）●●●●●●注戲論妄想。諸法實相三昧者。諸法實相與心實相其實無異。智度第五云。若有人行空無相無作。是得實相三昧（文）。密法中三解脫者。且三重曼荼羅自外至內。是三脫門（別有私記）又理趣般若。一切無戲論（此號與今離一切戲論重雲相同）如來段。以三脫門光明（光明者卽今圓明無際也）爲四理趣。其種子●字也（前云。此毘盧遮那者●字義也）三重曼荼羅是諸法實相。一心法界也。理趣經文殊段當四波羅蜜也。實相者十二（十）云。一切衆生卽是花臺之藏。然以四種煩惱常自生故。爲彼自覆弊故。不能明了而自覺知。若能自覺心處（于栗太）者。卽知此心自性常住。如是淨無垢處（菴摩羅識）卽是諸佛大圓滿實相之地也（文）。
　　三昧者。又十二（十）云。次決定心歡喜説名內心處者。此心梵云只多。是慮知心也。又次于栗太者。是處中心也（此注初云此心者。指決定心之心。又次等指內心處也。）如二乘入道亦先須得決定心。此決定心。卽三昧也。猶得決定心故。心得悅樂。卽是內心自證現法之樂也。猶有定故卽生實知見。然三乘各有定。深淺不同。今此中意言。若能證此心處心中之心（此卽訶栗太）卽是如來大決定心（謂三昧也）猶有此定故得入阿字門。入阿字門故卽能了知眞言行之與果也。佛意言。猶心住定故得究竟一乘如實之見。卽能自知是事。不然雖聞無益故（文）此中意。以質多三昧心證于栗太實相心。名如來大決定心歡喜也。經文語略。具應云決定心歡喜説名證內心處也。第六（十九）云。偈云佛説一切空者。卽是入阿字門。乃至無有少法而可得者。亦無定相可名三昧。住如是一心法界。名爲正覺之等持（乃至）正覺三昧覺諸法本不生故。唯是心自證心。心自知心。從久遠以來常如實際際無有變易。卽以如是心自住如是緣故。得名爲等持也。又云。次云如是境界一切如來定者。如大般涅槃經明。一切有心者悉有佛性。此佛性卽名首楞嚴定。亦名金剛三昧。亦名般若波羅蜜。佛佛道同更無異路。若行人初發心時。能如言正觀心佛性者。亦卽名爲入如來定（文）注。此佛性者。金剛頂説爲月輪故。菩提心論云。諸佛大悲以善巧智説此甚深祕密瑜伽。令修行者於內心中觀日月輪。由作此觀。照見本心湛然清淨猶如滿月。光遍虛空無所分別。亦名無覺了。亦名淨法界。亦名實相般若波羅蜜海（文）義決（二十七）云。三昧耶者正翻爲等持。三摩地者正翻爲等念（舊云等至）謂遍一切處等持自智。卽入一切如來智也。卽入一切普賢智。持此智行猶如金剛。入有情界。平等攝受而護念之（文。瑜伽及倫記等三摩鉢底此云等至與義決不同。或恐義決至字持字寫誤歟）禪要云。三摩地者更無別法。直是一切衆生自性清淨心名爲大圓鏡智。上自諸佛下至蠢動。悉皆同等無有增減。但爲無明妄想客塵所覆。是故流轉生死不得作佛（文）如上諸文。皆明實相三昧也。出三昧體者。瑜伽釋論（十四）云。三摩地名目心數中等持一法通稱一切有心（簡無心也）位中心一境性。通定散位。倫記第四（初）云。三摩地者目別境中定數（文）三昧名義及新古異者。第六（十七）云。經中初略釋三昧名義。次深廣説之。初略釋者。謂心係緣一境而不馳散。是等持義。故偈云略説三摩地一心住於緣也。瑜伽倫記十七（七二）云。秦云。梵音三摩地此云等持。於本識所現事。前後相似名同分。同分爲定心本境。所緣所知定心相分有一切影像境起。緣此境時離沈浮住平等。持心一境名等持。景云。定緣相分影像似彼本質。名爲同分。又第四（二）云。景法師云。三摩𠰘多。又舊名三昧者語訛。秦云。三摩地又舊名三摩拔提語訛。是二法師有相違。今謂三昧卽三摩地。當如基法師之所説。所以知者。以成實論云五聖智三昧。此論十二云五聖智三摩地故也（今謂。大日疏第十六(二)如慈恩説。三昧及三摩地。一種梵音。往見）青龍疏上二（十九）云。三摩地者此云等時。體離沈掉故名爲等。專住一境卽名爲持。等卽持故。亦名三摩提。義同地也（文）最勝疏四本（四五）云。三者是等摩地云持。平等持心令住於境。舊音訛故。名爲三昧。
    圓明無際者。菩提心論云。扶會阿字者。揩寔決定觀之。當觀圓明淨識。若纔見者則名見眞勝義諦。若常見者則入菩薩初地。若轉漸增長。則廓周法界量等虛空。卷舒自在當具一切智（文）二十（三十）云。夫圓明清淨卽心之體性。無別法也。猶勒方便觀察內心故。卽見此圓明字唯是自心。不復外緣也（乃至）若外圓中明見本尊等。如上方便。今內觀時。卽是自身作毘盧遮那等本尊也（文）第十九（四）云。謂此花臺從心意生也。卽是觀於自心八葉蓮花。此花不從餘處生。卽從意生。意卽是花。無二無別也。此花臺圓明如月清淨無垢同於圓鏡。以世間更無物可以爲喩。唯有圓鏡可以喩況。令彼得意忘言。然實過於彼百千萬億不可爲喩也（文）今按。月輪蓮花其體是一。花臺光焰成鬘照耀法界。爲月輪爲圓鏡。疏第十二及十九中意皆爾。又不空心要云。大圓鏡智名乾栗馱心（文）月輪云菩提質多。蓮花爲于栗太。卽是共第九無垢識。故云八葉白蓮一肘間。炳現阿字素光色。蓮花是心體。月輪是心相。蓮花卽所藏法界。月輪卽能藏法界也。故月輪爲金剛界。如金剛頂中。入智種子●。合智種子●也。乃至三昧耶會●。羯磨會●也。●卽●●（金剛●●界）月輪種子也。又依疏第六（二十四）所明。塔是質多●也。蓮花臺達磨馱都所謂法身舍利（謂塔中所藏舍利也）也者●也。然能藏所藏雖異。但是五大也。此中義甚深非翰墨所得而罄也。華嚴大疏十九上（五十）云。若依眞諦三藏。此佛淨識稱爲第九。名阿摩羅識。唐三藏云。此翻無垢。第八異熟。謂成佛持轉第八成無垢識。無別第九。若依密嚴文具説之。經有八識。或復有九。又下卷云。如來清淨藏亦名無垢識。卽同眞諦所立。第九以出障故。不同異熟。有九有由。又眞諦所翻。決定藏論九識品云。第九阿摩羅識。三藏釋云。阿摩羅識有其二種。一者所緣。卽是眞如。二者本覺。卽眞如智。能緣卽不空藏。所緣卽空藏。若據通論。此二並以眞如爲體（文）此中蓮花月輪。與阿摩羅佛識二種同。蓮與月輪非一非異。具如十二卷所明。
　　不增不減者。理趣釋（三云）常恒者表如來清淨法界智。無始時來本有處煩惱而不減。與淨法相應證清淨而不增也（文）。
　　加以大名者。青龍疏上一（三十三）云。眞諦記三義釋大。一者數大如言大軍。二量大如言大山。三者勝大如言大王。比丘亦爾。衆非一故。德難測故。道高無上故（文）今此中准解。第二義。開發種種善根等數大。第一義無內外方所等量大。第三義無增無減是勝大也。是卽大多勝三義也。然諸佛名號。與陀羅尼同含無量義。今簡世間。加以摩訶者。是一往名義耳。非盡其儀。今且考其一二。十三（十四）大惠力印云。卽屈二風指令指頭相對。以二空指並而壓捻之。令如大刀之形卽是也（此印與塔印。有口説傳。）其眞言云。乃至大刀無垢法現。俱生身見截斷。如來信解生。無貪法生。此眞言梵音誦之（●●○●●●●●云云）。此眞言以初摩字爲心。是我義。又是五空點字。卽是遍一切處義也。今此中意正欲害此我見也。當知。此刀印卽是諸佛大智。能斷絕諸見故。以刀截煩惱根。却得無垢法現也。身見俱生之類卽是垢也。乃至釋此眞言末字。云誦此者能令行者滿三種身。以此字中有三義卽是法身現也（文）大惠刀者。諸佛實相智也。●●者依梵書法是●字也。●字劍種子（如不動●●）無垢者。梵言●●●。●●與●●同。截斷云●●●。與●●通（●●是隣次字。梵書中多通用。●●亦然。往往通用。）故摩訶毘盧遮那中。有以大惠刀（●●）截斷（●●）種種●塵垢●義。經中大惠刀。印言次説法螺印言。應思之。又金剛頂蓮花部心軌。三摩耶會大日印言云。先合金剛掌使成金剛縛忍願如劍形。進力附於背。嚩曰羅（二合）枳惹（二合）南阿（去引）略出經説三昧耶會大日印云。作金剛縛契已。伸忍願度屈其初分。相柱爲刀。曲進力度於刀傍。此是毘盧遮那金剛界自在契密語（眞言與蓮花部心軌不同）又聖觀音軌。塔印名劍印此刀印名自在契者。大惠自在義也。蓮花心部軌。眞言種子●。注去者。第十二點。字記云。●長痾字。去聲近惡。引者傍點。卽云引點。是長阿點也。是卽同胎藏大日種子也。又第十（四）普賢眞言終云●●●●。疏注釋云。摩是第五字。遍一切處。謂大空也。空中之大名爲大空。又釋云。次言大中之大。卽等等無礙。證中大空。大空者佛境界也（文）實相者卽普賢義。是般若譯三卷諸佛境界攝眞實經意也。摩訶者普賢遍一切處義也。大日亦名普賢如來。普賢通因果也。又救護惠菩薩眞言中。有摩訶摩訶言。疏十三（二十六）云。次救護惠菩薩印。如前舒手承心。當以掌向身而掩心。大指稍竪向上耳。眞言係摩訶摩訶。薩末羅鉢羅底然（文）。此中係者呼召警發之義。薩摩羅鉢羅底然者。憶念本願也。故一往句義。摩訶摩訶者救護惠眞言體也。印相以掌掩心。是救護相也。如上三。救護惠同此中第二義。開發善根取作成辨等故。普賢同第三義。不增不減佛心之日也。大惠刀者同第一義。遍一切處自在無礙義。又●●者●者●●也。●者●●也。●●翻我。大自在天也。●●后妃也。是大我義。所謂毘盧遮那大我也。救護惠掩心。是護於衆生。吾我卽大日大我也。又●●●●是●字也。大刀眞言末●字。最初●●二字。眞言心●字皆同大我義也。又●●者八葉三重曼荼羅義也。理趣釋云。加持者表如來於中道十六大菩薩普賢智從此展轉流出共成三十七位。以成解脫輪大曼荼羅（文）大曼荼羅者。●●也展轉流出等者。若於胎藏。應云展轉流出成三重曼荼羅也。四曼中大曼者。以五大色形畫故者。是一往義也。是亦有諸位儼然成大曼荼羅義。又普賢眞言中●●●●十三釋云。是大空也。大空者佛境界也（文）。諸佛境界眞實經説三十七尊。三十七尊是諸佛境界。普賢月輪中衆相也。所謂諸法實相者。金剛三十七尊胎藏八葉三重也。故疏一處釋云。所謂空者卽是諸法實相。第二十（二十八）次入中惡（長聲）字是方便也。此是毘盧遮那佛本地之身花臺之體。越八葉絕方所。非有心之境界也。唯佛與佛乃能知之。爲念本誓開示大悲藏。普引衆生入佛惠故。復以加持神力普現身口意。遍滿生死中。當知此卽是方便也（文）者。是此義也。故法花方便品。説諸法實相四●。四●是正等覺心中胎也。又今毘盧遮那出三義。依其世俗非無所由。瑜伽第十五。明聲明有五品中云。一相續。二名號三總略。四被益。五宣説（云云）名號中云。劫初梵王於一一法皆千名。帝釋後減爲百名。後又減爲十名。又減爲三名（云云）是故如來有一百名。有十名。有三號。多陀阿伽度。阿羅訶。三藐三佛陀三名也。是西天世間法如此。今准立耳。
　　成佛者下。成佛梵語。此經開題云●●●●。別本開題云勃陀悉地。演密云悉地三菩提。今從●●●●。●●●●●。略出經云現證菩提。●●恐通備。●上●字恐應有引點。引點成●。或●●略云●也。●●者亦對向也。爲菩薩以圓滿智向趣古佛菩提故。又心經得阿耨菩提之得云●●。●●通用。
　　具足梵音等者。古諸解（云云）今謂依梵文。以三菩提對佛陀。以加三字。語義俱具足。且菩提佛陀義有少異。今具出梵本故言具足。又依唐書文三菩提是三字。佛是一字。甚爲省略。故云具足梵音等也。
　　是正覺正知者。●是正義。亦翻爲遍。出下疏釋。菩提爲覺爲知。然覺知二亦異亦同。異者花嚴大疏三十四（下九三）云。外道雖多不出僧佉及與衞世。僧佉説覺以爲神相。衞世説知以爲神相。今無知無覺。成上自體本無有我（文）又鼻舌身三云覺。意云知。如是等爲異。同者第十四（二十七）云。知是覺之別名。由知諸如來普門無盡之行。證於如來三種平等。謂知如來身密之藏。亦知語意微密之藏也。又次云了了覺知故名爲覺（文）如此文是同。今此中覺知無異耳。
　　謂以如實智等者。此智度第二釋佛陀文也。然有不通者疑。此是論釋應身成道文。今何以用明自受用成覺耶。今解。一佛三身成道豈二耶。應佛樹下。智處已成後。故智論且用自受成道。釋應佛成道耳。今略樹下言意在于此。又解。智度還是明報佛成道耳。道樹何妨自受。金座道樹元是表法。應於三身成道皆談之。故有木菩提樹七寶菩提樹等説。今略之者。且避庸常疑耳。
　　如實智者。人於此談正體後得。而疑此如實智。是迷此經疏宗意故耳。今全用智度釋。而加如實智言者。是依此經宗故也。疏第一（二十）云。梵本云三藐三佛陀者。三藐名正。三名遍。佛陀名知。故曰正遍知也。釋論云。若有人言。何以故但佛如實説。如來如去故。應受最上供養耶。以佛得正遍智惠故。正名諸法不動不壞相。遍名不爲一法二法故。以悉知一切法無餘。是名三藐三佛陀。然此宗中佛陀名覺是開敷義。謂由自然智惠遍覺一切法。如盛敷蓮花無有點汚。亦能開發一切衆生故名佛也。梵云薩婆若那。卽是一切智智。釋論云薩婆若多者。卽一切智。一切謂名色等無量法門各攝一切法。如是無量三四五六等。乃至阿僧祇法門攝一切法。是一切法中。一相異相。漏相非漏相。作相非作相等。一切法。各各相。各各力。各各因緣。各各果報。各各性。各各得。各各失。一切智惠力故。一切世一切種。盡遍知解。是名薩婆若。今謂一切智智卽是智中之智也。非但以一切種遍知一切法。亦知是法究竟實際常不壞相。不增不減猶如金剛。如是自證之境。説者無言。觀者無見。不同手中菴摩勒果可轉授他人也。若可以言語授人者。釋迦菩薩蒙定光授決之時卽應成佛。何故具修方便。要待無師自覺。方名佛耶。又如目覩世人爲刀杖所傷。雖復信其受苦無可疑惑。然種種令説終不證知。若自身觸受乃得明了耳。問意言。云何令我等逮得如是自覺之惠（云云）此中言此宗中及今謂者。此經宗不共餘者。此疏始末皆然。然此宗釋義中言。由自然智惠遍覺一切法。又以無師自覺自證之境爲一切智智。是不可分正後別權實也。良以字輪觀布。百字明門皆直約諸法令識其心。依此修行至其妙果何別權實。與台敎不談權實二智相似。未可以常敎疑之。而已。又明如來品疏（十九三十一）云。謂滿足十地自在通達。於一一地中皆善通達。而得自在。了知諸法同於空幻。又知衆生深心所行各各趣向。以有斯德故。一切世間號之爲佛。佛之名字因斯而起也（文）知諸法同空幻者。幻者●字義。十一説●字中。及百字品中。説幻喩爲是也。空者菩提性品（十九二十二）始終説●字。此品中廣明如虛空。虛空者●字也。是佛所證菩提也。旣知空幻。豈非有空中同時照之耶。又第一疏云。知諸法實際猶如金剛者。是又●字虛空義也。又疏第一釋如實知自心中云。若能如實觀察。了了證知是名成菩提。其實不由他悟。不從他得。乃至爾時行者正知心實相故。見一切法悉皆甚深微妙。無量無數不可思議。不動不倚不著都無所得。畢竟如菩提相（文）又第六（二十二）云。如實相智生者。心之實相卽是毘盧遮那遍一切處。佛坐道場如法相解時。種種不如實見悉滅無餘。是故薩婆若惠與虛空等也。已離一切暗者。於一切法相不如實知卽是無明。是故覺本不生時卽生遍法界明。以一切種觀一切法。無不見聞觸知也（文）。第七（二十五）云。心之實相卽是一切種智。卽是諸佛法界也（文）。此等釋皆是此宗義也。若常途義者。起信云。謂以一念相應惠無明頓盡。名一切種智。賢首疏云。言一念等者。明自利行滿。卽顯上眞心於此成也。謂一念始覺至心源時。契於本覺故云相應以無明盡故顯照諸法。名一切種智也。亦可。前一念相應等者。無間道也。名一切種智者。是解脫道也（文）青龍疏上一（四一）釋如實智云。言如實智者根本智也。實謂眞如體不遷變。證實之智名爲實智（文）。今宗意。體相用並得之故。如實之智自具理事故。言心之實相卽是一切種智等。
　　知過去未來等者。皆●●中義。三世●字義。疏第五。●●●●。云世人●三字也。●●通同。千字文云。●多羅●也。唐梵文字云。●●（三）●●通同可見。衆生類者。●字義。●●。●●衆生義也。非衆生數者。●字義。●是法義故。有常者。有●中義。有云●●●（又云●●）常者四相爲無常。離四相爲常。●是法相義。又●●●常也。●●通同。無常者無反有義故。亦是●中義。常者又●字無相義也。一切者●字義。●●一切也。諸法者●字義也。●法義故。吉慶讃第一賛。三寶中佛寶賛。其中云開敷正覺眼。猶如水生葉。是饒益衆生等。是與疏第一此宗佛陀釋全同。此讃發首有落吃澁弭語。是吉祥相等義。一字頂輪王經第四。有如來吉慶印開敷蓮花印。彼經云。是印如蓮花。名爲蓮花印。如來吉慶印獲福德義利等（文）此印流志經第三。如來洛訖瑟弭吉祥印。故知。此經宗言佛者開八業心蓮也。具如十二卷所明。心蓮卽諸法實相。應當知之。
　　而佛卽是等者。向云亦卽相訓。此中訓卽爲亦。則義甚順穩。然依此疏中佛陀有三義。一知義。第一云。梵本云三藐三佛陀者。三藐名正。三名遍。佛陀名知（文）二覺義。又云。然此宗中佛陀名覺。三覺者義。今此中尺是也。故今釋意。菩提與佛陀同有覺知義。覺者義於佛陀。有之。菩提卽無。故爲取多具。不言三菩提但言佛陀也。是佛陀菩提元是一字轉故替用無妨耳。又十九（二十一）云。佛與正覺名號殊而體一也（文）。
　　省文者。正是省三也。兼佛陀亦省云佛也。若依此義。者訓卽爲亦。其順矣。華嚴大疏三十四中（十六）云。謂佛智是菩提。此但云覺。佛陀是人。此云覺者。以人得法故名覺者。（文）慈恩上生涯疏云。佛陀梵音。此略云佛。有惠之生。唐言覺者。自覺覺他覺行圓滿故稱爲佛。如次不同凡夫·二乘·菩薩三種。故以爲名也（文）。然不通者又疑云。毘盧遮那者法身佛。何以法身而有成佛耶。今解云。抄記中已明法身而具神變加持。何法身無成佛耶。夫法身者全迷悟邪正等萬法。而是法身也。故成不成共是毘盧遮那也。又行者修行因滿還同本覺成毘盧遮那。則必有此神變加持故。有此經。是故題云大日成佛等也。凡如此疑皆局塞迷情不知玄理者也。
    神變加持。神變者。五神通中第一神境通。此有二種。一能變通。二能化通。今神變者是能變通。然唯取能變而不言能化者。今正明普現色身。普現色身當能變有十八中第四示現。故唯擧能變也瑜伽三十七（初）謂。佛菩薩神境智通略有二種。一者能變通。二能化通。如是二種品類差別各有多種。云何能變神境通。品類差別。謂十八變。一者震動。二者熾然。三者流布。四者示現。五者將變。六者往來。七者卷。八者舒。九者衆像入身。十者同類往趣。十一者顯。十二者隱。十三者所作自在。十四者制他神通。十五能施辨才。十六者能施憶念。十七者能施安樂。十八者放大光明。如是等類皆名能變神境智通。示現者。謂佛菩薩。依定自在如其所樂。示彼一切諸如來會衆。沙門婆羅門聲聞菩薩。天龍藥叉。健闥婆阿素洛。揭路荼。緊捺洛。牟呼洛伽。人非人等。令悉現見。下諸惡趣上諸人天復令現見。諸餘佛土。及於其中諸佛菩薩。乃至超過殑沙等諸佛國土。種種名聲。所表佛土。及佛土中某名如來悉令現見。亦爲宣説彼佛土及如來名。齊彼至此。若復過彼諸佛國土。及諸如來隨其所願。乃至所欲皆令現見。亦爲宣説是名示現（文）神變者俱舍二十七（十四）云。依毘婆沙所説理趣。神名所目。唯勝等持。由此爲神變事故。諸神變事説名爲境（文）光記二十七（二十三）云。神謂等持。境謂行化。智證境時無擁名通。從定及境能證爲名。故名神境智證通。餘亦依定。此通相顯。偏標神名。文今按。神變者佛住於自在神力加持三昧。而此三昧名神。普現色身諸神變事。名之爲境。境卽是變。故名神變。演密抄神是智之妙用。變是智之所了。又神卽神通。變卽變化。俱屬智也者。恐皆誤矣。妙用是通義。神名三昧。云何釋神爲智之用。及又義中違俱舍論意。青龍疏上一（四二）釋神通名云。依婆娑論。於自所緣（緣境）無倒了達（能緣智也上神義也）妙用無礙無所擁滯（是通義）故名神通（文）義決云。神變者名爲普現一切色身三昧。謂衆生界。無量無邊等雲海故。諸佛悲智亦遍衆生界。亦如雲海。隨彼彼衆生類自在轉故。故云種種神變及成等正覺也。如是種種神變。皆是如來平等性智。五峯光明法界實相之所成就也（文）第十四廣明往見加持者加謂加護（佛取護念義）持謂任持（神力所持義）卽佛大悲心。故次云往昔大悲願故等。依大悲願現示色身。略出經第一（七）阿地瑟吒●●●（守護）論曰。加護於我（文）又第四（十六）云。遏地底瑟吒（願爲加持也）論曰。加持我心（文）今按吒●字有現身義。涅槃經云。吒者於閻浮提示現半身（化身）而演説法喩如半月。故云吒。守護經云。瑟吒●（二合）制伏任持不可得故。沙●字亦有通義。文殊問經云。稱灑字時。是制伏六處得六通智。（文）依此思之。加持者。亦普現色身義。故理趣釋云。加持者表如來於中道。十六大菩薩普賢智。從此展轉流出共成三十七位。以成解脫輪大曼荼羅（文）此中展轉流出者。是神變義。共成等者。底瑟吒又住義也。第十九云。次文殊入佛加持神力三昧。此加持三昧如上經初説也（乃至）此菩薩久已成佛。所謂普見如來。或云普現如來。以大悲加持力示童子身也（文）（普現者。卽加持三昧義。可見）第十一（十）云。所謂阿字自體。從本以來。具足無量自在力不思議力（文）二十（三十一）云。法身而有自在神變加持。此不足疑也（文）阿字是毘盧遮那法界之體。從此流出無量字門。亦是加持義也。略出經加持梵語。阿字爲種子。亦思之。義決（四）底瑟吒生起義（文）是又奮迅示現普現色身義也。又唐梵文字。現●●（文）。
　　舊舊譯等者。問神力所持。及佛所護念者。爲是神變加持舊翻。將加持古譯耶。答加持具言神變加持。故舊譯二語亦通。具略無相違。故華嚴大疏第六（十三）云。佛加持者。謂佛勝力任持令有所作（乃至）然不出三類。一如加持化身及舍利等。二如加耆城入火不燒等。三如加非情作佛事等。此與神通寬狹不同。謂六通中唯神境一有加持故。今此加持卽是神力（廣如彼抄明矣）然神變卽神通。神力非神通故。神變加持者。變卽加持事相也。若神力加持者。由神力幹能而有加持也。華嚴離世間品。十神通十神力別明之。大疏五十六（七）釋云。神通多約外用無壅。神力多約內有幹能。若以通攝力。十種神力但是一神足通耳。旣分通力兩殊。故十通中少説神境（文）又三十三（三十四）云。十向品疏云。佛神力言非神境通。離世間品神力神通義有異故。通謂無擁。力謂幹能。通多就外。力多約內（文）。神變必具神力故。神變加持或云神力加持。神力非必有變故。神力加持三昧不言神變加持三昧也。法華安樂行品云。此經是一切過去未來現在諸佛。神力所護念故。序品云。爲諸菩薩説大乘經。名無量義敎菩薩法佛處護念。佛説此經已。結跏趺坐。入於無量義處三昧。身心不動（云云）今謂所持是持。護念謂加。各得一義。今言加持。則兼兩義。所以爲正也。此等文及今疏意。加持二字共在于佛。然卽身義云。加持者表如來大悲與衆生信心。佛日之影現衆生心水曰加。行者心水能感佛日名持（文）又云。互相加入彼此攝持（文）。此釋違諸文。古解（云云）今云。疏中亦有此義。第九（十七）云。梵音毘富羅是廣大義。謂深廣無際不可測量。如是諸法自體。名爲毘富羅法界。諸佛實相。眞言實相衆生實相。皆是毘富羅法界。以此更相加持故。名爲法界加持。復次如男女交會因緣。種子託於胎藏而不失壞。卽是相加持義。如是諸佛國王明妃和合。共生毘富羅種子。爲大悲胎藏所持。無有失壞。故名法界加持也。
　　然此自證三菩提者。杲師出二解（云云）今云。自下述釋成佛神力加持義。此下正述成佛義。自證者心自證心。不由他悟。故下疏云。如是自證之境。説者無言。觀者無見。不同手中菴摩羅果轉授他人（云云）三菩提者。上云。具足梵音云成三菩提。卽中胎藏自性常心。五字五大義。守護經第二（五）説五字五如來義畢云。如上所説自證之一法。唯自證知。非言能説。離諸見相（文）。
　　出過心地者。第三（十四）云。經爾時祕密主白佛言。希有世尊。説此諸佛自證三菩提。不思議法界超越心地（乃至）一切支分皆悉出現如來之身。遍至十方還來本位中住者。卽金剛手承佛神力。領解上文。先歎世尊甚爲奇特。由具大方便故。乃能説此諸佛自證三菩提。所謂自心自覺。不可思議法界。出過一切心地。的無所依也。如世人擧趾動足皆依於地。菩薩亦如是。依心進行。故名此心爲地。以心尚有所依故。未名正遍知。如來已度此微細戲論。進趣都息故。名超越心地也。乃至不思議法界。卽喩蓮華臺。種種方便道卽喩蓮華葉（云云）今按。不思議法界者。無垢識中胎藏也。心地者謂第八識。亦通八識也。心尚有所依者。心謂進行心。卽菩薩淨菩提心（質多）所依者第八識等。所云心地也。微細戲論者。第八相應無明。所云極細妄執也。蓮華葉者。謂四智四行。卽佛八識。今具引諸文。指示之。第二十（二十八）云。次入中惡（長聲）是方便也。此是毘盧遮那本地之身。華臺之體（不思議法界）超八葉（八識）絕方所（無所依也）非有心之境界也（果地。無進行故）唯佛與佛乃能知之。爲念本誓開示大悲藏。普引衆生入佛惠。復以加持神力普現身口意。遍滿生死中。當知。此卽是方便也（文）守護經十（十三）云。無相是一切法眞實印故。無礙法界平等無能所故。無異體。同虛空。離二相故。無阿賴耶（心地）超過一切所依故（文）。理趣釋云。由如來淨阿賴耶（無垢識）於大圓境相應證得堅固無漏之三摩地。能淨無始無明住地微細煩惱（文。微細戲論）起信論下末（十五）又是菩薩發心（證發心）相者。有三種心微細之相。云何爲三。一者眞心。無分別故。二者方便心。自然遍行利益衆生故。三者業識心。微細生滅故。疏云業識者。二智所依阿賴耶識。理實亦有轉現。但今略擧根本細相。此非發心之德。但顯此菩薩二智起時有微細生滅之累。不同佛地（當不思議法界）純淨之德。是故合爲發心之相。（文）華嚴十地品云。知心地無我。能聞此勝法。大疏三十四中（二十一）云。云何證堅。此亦有二。一知是能證。二心地是所證。言無我者通能所證。心地卽二空具理（出體性也）所依之事（明非能依理。理卽無我故）謂唯識相（顯非唯識性。性卽二無我理。卽勝義諦故）論云。隨心所受三界中報。此卽異熟識（卽第八識）又隨心所行（卽通七識及八識所緣之境）一切境界亦名心地。此卽前七轉識及通八識相分內外諸境（六識緣六塵。卽是外境。第七緣第八。卽爲內境。第八緣三境。根身種子卽是內境。緣益世間卽是外境。又意識亦通緣內外。五識亦有通內外義。故云諸境。而皆名心地者。生成住持義。依八生於七。七復熏成八。以心變於境。托境而生心。皆得心地名文）又十八紙云。心地之言通有二義。一就體性。如梵網經説盧遮那心地法門。謂心體包含生成依持。亦如法華一切智地斯爲妙也。今言心地。是所棟者。卽是心量法門。故楞伽説。覺自心現量非心之心量。我爲説心量。心量卽心地故（文）第十（十四）釋地神眞言鉢㗚（二合）●體●毘曳●云。若人誦持修習。不久亦得如來心地也。（佛地不思議法界也。）以眞言第三字。爲種子字。是離言説義。中有伊聲是三昧。入此離名言三昧（言説●字）卽證心地。此三昧名爲普載三昧。以同大地故也（已上約佛地釋）末後毘曳字是縛義（約●縛字釋）也。卽衍那是乘義。翳是三昧。亦是指物之聲。卽指彼眞言之體也。由此離言（言説縛字）心地三昧故。於離繫（縛字）之乘而得進行也（已上約菩薩地釋心有進行義故）第四（二十一）釋五佛身相云。以華葉上佛（四佛）從心量因緣生故。有差降也（文）。八葉云種種方便道。是隨他身。故云心量因緣。二十卷超八葉施方所。非有心之境界。有心卽心量也。又下經越三時如來之日加持故者。三時卽三劫。三劫三妄執故。微細戲論者。第三劫所度之妄執。是卽根本無明。不思議業相。今度於此超昇佛地。云出過心地。所謂第八識轉成大圓鏡智是也。謂自證三菩提。無相無作。言語道斷。非有心境。然諸菩薩無明未盡故。於無相處妄見生滅。依之發心修行。依修行故。生淨心地。依淨心地生第二地。乃至依等覺地生如來地。此等生成依持。卽是地義。名爲心地。心之地故依主釋也。至佛地時。無明頓盡希願悉息。謂之自證三菩提超越心地。
　　現覺諸法等。現覺者謂能證智。本初不生卽所證理。如智如如正是成等正覺之相。是正釋成佛義也。現覺者古抄爲二解（云云）今謂現謂現前。覺卽正覺。理趣分述賛下（初）云。現等覺門者。現謂顯現。現前明了。親證之義。等者遍義。覺者照義。此意卽顯無分別智明了親證遍照法性。現等覺體卽無分別智。（文）俱舍光記二十二（三）云。此現觀名爲目何義者問。應知此目現等覺義者答。應知此目現前等覺境義（文）頌疏云。謂現前覺觀諦境也（文）麟云。謂十六行相於四諦境。現前平等而覺。名現等覺（文）。此中有五字門義。謂出過一切心地現覺諸法本初不生者。是●字義也●是地義。又心地義。空點是出過義也。現覺者●字義。理趣釋第二段云。第三字極長高聲。●阿字者等覺義（文）。
　　諸法本初不生者●字義也。又出過一切心地者是●字義。出過者。經偈云。出過語言道。●有出過義。一切又●字（●●）心地者。向所出地天眞言種子●。疏釋出心地義。又心地質多者。●字義也。諸法干栗多者。●義也。又●出過心地者。金剛頂一印會意也。然●●雖異其實一●字中義耳。諸法本初不生者諸法謂百法明門。卽百字輪也。至第十一地畔。成虛空雲海明法門。是卽三科法。文殊莊嚴經上（六）云。一切法者謂蘊處界（文）本初者。理趣釋（十三）云。右手抽擲本初大金剛。作勇進勢。本初者本來清淨法界也（文）第七（二十七）云。智度論云。菩薩若一切語中聞阿字時。卽時隨義知所謂一切法從初來不生相（阿提秦言初。阿耨波陀秦言不生。文）十二（二十二）云。次佛告祕密主言。我初諸最勝佛世所依稱號者（今經作我一切本初號名世取依）將説祕藏。先自歎德。以此法難信故。如將説法花亦自歎也。本初是壽量義（更問）世所依者。如一切草木皆依於地（阿字義）而得增長。乃至如梵音云我者。於中卽有阿聲。卽本不生義也。此常住不生之體。卽是一切之所依止也（文）第六（二十二）云。次有二偈。明菩提實義。我覺本不生者。謂覺自心從本以來不生。卽是成佛。而實無覺無成也。一切衆生不解如是常寂滅相。分別妄云有生。輪迴六趣不能自出。今雖聞正法音。聞正法音還於種種有爲事迹中。推求校計。冀望成佛。何有得理耶（文）第七（九）云。今且約阿字一言以辨其義。如行者自證心時。了知世出世間因果本不生故。無苦集滅道。而有一實諦。見此一實諦已。必定師子吼廣爲衆生説之。是名積集修習眞實諦語。又知八倒本不生。故成如來念處。知四如意足本不生故成法性神通（乃至十方六度七覺四梵住等）知十八種本不生故。是故出過心量不與一切衆生共。乃至種種法門當自在説之。復次如此經初品中義若了知唯蘊無我。乃至證寂然界時。當約我人衆生壽者本不生故。明種種法門。以五喩觀察性空時。當約諸蘊本不生故明種種法門。觀察蘊阿賴耶乃至覺心前後際不可得時。當約心之影像本不生故明種種法門。極無自性心生時。當約淨菩提心本不生故明種種法門。乃至如來地。當約大悲胎藏曼荼羅究竟本不生義明種種法門（文）。又下疏云。本不生者心之實際（文）卽是理趣釋所云清淨法界。清淨法界者蓮花臺達摩馱都。卽是阿字法界之體。六種無畏淺深雖異。分證此理也。然大悲胎藏究竟本不生者。與第十二所云本初是壽量義同。壽量者卽中胎藏阿字義也。第六（十五）云。黑謂如來壽量常住之身。如是妙身畢竟無像故。作深玄色。此二句（青黑）是如來祕藏。非普爲一切衆生故。名內眷屬也。又入此深玄色時者。卽是如來自性中胎藏。爾時見五智色皆同一法界色。何有淺深之殊。而諸衆生有漸入者。有超昇者。有頓入者。然其所趣畢竟同歸。故云一切內深玄也（文）且是傍論。私考云。●字是蓮花種子。此有壽義。亦有黑義。最勝疏云五本（六十六）明四韋陀義云。一頡里薜陀此云壽明。釋命長短事（文）又百八契。西方云金剛命。卽無量壽佛。第六（九）云。訖栗瑟拏是黑色。其青色亦是中攝（文）又干栗太者卽●字也。凡處處説壽命。皆有諸佛集合義。最勝王經壽量品四佛集會。涅槃壽命品説三點四德。在于其中入大涅槃是曼荼羅義。法花壽量品中説有五佛意。又普賢延命尊合三十七尊爲一也。故合八葉爲一。是中胎藏也。離中胎爲八。是八葉。合諸色爲一是黑色也。歸衆德於一處。是大涅槃也。又●字有加持方便義。第六（十三）云。青是無量壽色。旣到金剛實際。卽以加持方便普現大悲曼荼羅。如淨虛空中具萬像故（文）又無量壽有諸佛聚集義。彌陀經自説經名。云稱讃不可思議功德一切諸佛所護念經。大藏中有名不可思議功德諸佛所護念經。始終皆悉説諸佛名號。是等諸義皆應併思。第十二釋經摩訶薩意處云。卽指此衆生自心之處。卽一切佛大悲胎藏曼荼羅也。又云。若能自覺心處者。卽知此心自性常淨。如是淨無垢處卽是諸佛大圓滿實相之地也。又云。若能證此心處心中之心（此卽干栗太）卽是如來大決定心（謂三昧也）猶有此定故得入阿字門。入阿字門故卽能了知眞言行之與果也（文）當知自證三菩提者。卽衆生自心。心自證心。如實知自心。云現覺諸法本初不生也。下疏云。此宗辨義。卽以心爲如來應正等覺。所云內心之大我也（文）向所引理趣中。云本初大金剛。釋中又云上下十峯金剛大空智處。疏第十云。大空者佛境界也。佛境界者普賢也。諸佛境界攝眞實經説普賢經。又胎藏普賢入佛境界莊嚴三昧説眞言。普賢者五股金剛也。胎藏普賢印如意摩尼也。淨菩提心爲如意寶。菩提心者八葉花臺也。八葉與五股同也。
　　是處者。謂指自證三菩提也。十二（十一）云。若淨此心卽是曼荼羅處。不從餘處來也（文）青龍軌。寶處菩薩之處云迦羅。十一（十四）毘訶羅住處義。十三（二十九）云。薩嚩怛羅一切處也。又華嚴花藏世界品疏。花藏之藏云多羅。第四（十一）云。怛羅是如如。離塵垢義。卽是心之實相（文）今按。訶羅多羅共有心義。卽心蓮華臺亦鉢多羅。此云葉。故知。訶羅是干栗太心蓮華藏。多羅卽質多。是蓮華葉（此一途義有之）中胎八葉卽曼荼羅處。故云是處也。
　　言語盡竟者尾字義。第六（二十二）我覺本不生等。偈下釋云。出過語言道者。從此已下皆是轉釋阿字門。覺本不生卽是佛。佛自證之法非思量分別之所能及。亦不可傳授與人。智度謂之言語盡竟意不行處（文）盡竟者。卽不可得義。離義。出過義。皆●字義（文）。
　　心行等者是羅字義。第六（二十二）云。諸過得解脫者一切妄想分別名之爲過。卽是生滅斷常。去來一異等。種種戲論。不知諸法實相故。悉皆可破可轉。若了諸法本不生際。卽於如是一切過失皆得解脫。是故金剛之身遠離百非也（文）。理趣釋觀音段云。羅字離塵義。塵者五塵亦名能取所取（文）又時處軌（十七）云。羅字法界心。文謂凡夫心緣是塵垢義。能取所取卽心緣義。離此塵垢卽法界心。心行者。青龍疏（如來品）云。心行所滅者。心緣慮息也。言語道斷者。言語不及也（文）俱舍界品第一（十一）云。除前及後色受想識。餘一切行名爲行蘊。然薄伽梵於契經中。説六思身爲行蘊者。由最勝故。所以者何。行名造作。思是業性。造作義強故爲最勝。是故佛説。若能造作有漏有爲名行取蘊。若不爾者。餘心所法非蘊攝故。應非苦集。則不可爲。應知應斷。如世尊説。若於一法未達未知我説不能。作苦邊際未斷未滅。説亦如是是故定應許除四蘊。餘有爲行皆行蘊稱（文）。
　　亦寂者。法花軌（十）云。羅字法界種子白色（文）十六（八）極白寂靜色。七（四）云。羅字有波羅蜜義（文）波羅蜜者卽涅槃圓寂義。第十九（十六）云。上來所説阿字門卽是顯示自身我。卽我自身本不生亦無滅。不生不滅者卽是如來之身。當如是觀察也（乃至）此明何義。佛言。阿字具有一切功德。或直從阿字門。以本不生而顯説之。或從異門顯之。卽是嚩等諸字門也。其義雖異門亦有異。然所示之我之自身本不生義無有異也。若法有一是生卽是可説之相。非言語道斷之法。以嚩字言語斷心行滅故入阿字門。以阿字故卽知。此嚩不可説示也。以下皆是異門之相。或一切法中造作離故。迦字形現。此卽明一阿字門。然欲明一切法本來無作故。現此迦字。然此迦字卽明阿字義也（廣説）然此中明嚩字中。云心行滅者。凡疏中處處釋。説嚩字則兼囉字義。囉字則兼嚩字義。是嚩囉不相離。是猶世間陰陽水火二法不相離也。第十二説羅字中云。故次云想囉字。其字色白如車渠。師云。此中卽有阿字有嚩字也。故囉字白色（文）故●●本自相有。又●者伊點。從囉取生也。
　　○如來威神力等。是●字義●●離義也。故離者●字義。第十觀音眞言云。𤙖是恐怖義。以大猛威自在之力。怖彼三種塵障（云云）又佛頂眞言云。吽是恐怖之義。以威猛之力遍破諸縳同於大空（文）第九（十五）云。摩訶沫麗翻云大力訶字菩提心中具一切力今與佉字合故。離諸繫縛無復罣礙如虛空中風自在旋轉故名大力（文）又●●者力也。●●風也。●●等皆風大種子也。第四（二十）云。如來妙嚴之相法爾無減。非造作所成故。不以外寶爲飾。乃至十住菩薩猶因承佛神力見加持身。其於常寂之體如在羅穀。故以爲況也。十八（二十八）云。此大智身常住寂滅。離諸因緣非有心之境。離佛神力所加持。則一切菩薩非其境界（文）。
　　○則雖十地等是●字義。故四十二字門及花嚴云。唱佉字時入般若波羅蜜門。名修因地智惠藏（十地菩薩）又涅槃云。呿者名非善友。非善友者名曰雜穢。不信如來祕密之藏。是故名呿（生死中人）。
　　爾時世尊等者。自下述釋神變加持義。此下明加持緣由。然説雖如此。其實●字門。法而如然。諸百字品中。及十一説●字段。皆無不然。是●字如幻法門。故下位行者。修百字者分分得此神變。故十八（二十四）百字生品疏云。此眞言卽同於佛也。又復具大威德。如來自在祕密神通之力。皆由此生。若行者能如法行。卽亦同此眞言而得如此也（文）又十九（五）百字位成品疏云。若如是覺知。卽能以圓光遍照。遍照者卽是作佛事也。隨身口意遍照莊嚴。當作一切佛事。卽同毘盧遮那也。誰能作此佛事耶。謂持眞言者也。此皆佛答金剛手。眞言所生處也。謂此眞言卽從行者身口意而生。若如是知。卽是內外清淨而作佛事也。經云自業者。卽是佛事也。謂普現聲身（文）故知。自因位行百字學普現色身。至果位至極百字。如因位修行而廣大現。是義當往昔悲願也。故往昔悲願文殊眞言中（第十九丁）●鉢羅●底●若。先所立願也（文）卽字體與般若同。是一切智智也。十一（二十一）滿足一切智智。云滿足一切凡聖所有希願。第五（七）云。殊勝願道者所謂一切智願也。若入此淨菩提。心門則照見心法明道。所謂古佛大菩提道。故云此殊勝願道也（文）又悉曇題云曩摩薩嚩社也悉曇。一切智卽悉曇字門也。又作常解。往昔大悲願者。無三世而有去來今。是爲法身。法如是故。又菩薩修因圓滿成毘盧遮那。則必有憶此因願故。第七（十一）云。又一切如來本行菩薩道時。所集無邊福聚發生無盡大願。至薩婆若中究竟圓滿。是故皆得智名。言以如是福願智力及一切法界本性加持力。隨順世間如其種類而作加持。是故於一切衆生種種身語意。皆可開示眞言敎法（文）是念者。謂佛所護念。卽所云法身加持義也。如是境界者。指自證三菩提。謂佛境界。第十（十九）云。薩嚩怛多揭多（一切諸佛也）毘舍也（境界也）又云。佛境界者諸法實相。第十（四）云。大空者佛境界也又（四）云。佛境界者此是自證眞實境界。非聲聞等所能及之。如法花方便品中所説（文）十二（二十）云。若證無相無礙理。卽是於法而得自在成就菩提。如是無相卽是如來甚深境界。唯佛與佛乃能知之。故言是佛境界也（文）佛境界者依諸佛境界稱眞實經意。是月輪也。普賢也。諸法實相也。金剛三十七尊。胎藏八葉花臺也。五大也。四阿也。法花説十如是。法花論説五如是。皆五大也。或説無相。或説大空。或説眞如等。諸經種種異説。其實唯一耳。
　　則諸有情等者。第二十（二十七）云。若如來但住自證之法。則不能度人。何以故。此處微妙寂絕出過心量。説何示人耶。故漸次流出。漸入第一院。次至第二院。次至第三院。雖作如是流出。亦不離普門之身。其八部之衆皆是普現色身之境界也（文）。
　　是故下。正述加持相也然此神變加持由三力起。十一（十九）云。又廣大加持。謂如來加持神力。由三句得成。今欲行如來事故。思想念此三句也。故經云以我功德力如來加持力及與法界力周遍衆生界者。此三句和合而廣大加持力生。如是念已。應誦念此句。此句是一切眞言心也（乃至）以我功德力故。以如來加持力故以法界平等力故。以此三緣合故。則能成就不思議業也。又（十一）云。爾時世尊。復住三世無礙力依。如來加持不思議力依。莊嚴清淨藏三昧力者。依三世無礙力。依佛不思議力。此有二種依也。此三昧是不思議三世無障等加持力用所依止處。依此法體。能成如來不思議業。所謂普遍十方三世普門利益一切衆生。皆令畢竟住於一切智智之地。此如來不思議依。自證之法。無量定智諸力以自莊嚴清淨者。卽是眞言體也。此是如來衆德之藏。無盡莊嚴無有缺減。具足成就相也。卽時世尊。從三摩鉢底中出無盡界無盡語表。依法界力無等力正等覺信解。以一音聲四處流出（云云）此中眞言者。四阿眞言也。義釋八（三十四）云。經爾時世尊。復住三世無礙力依。如來加持不思議力依。莊嚴清淨藏三昧者。自此已下明所持眞言支分。如上諸菩薩等。各住三昧説自心眞言。今毘盧遮那亦欲宣説自心眞言故。先入三昧也。如世間衆生種種身口意業皆依於心。毘盧遮那亦爾。一切三世無礙智力。一切神變加持不思議力。皆依莊嚴清淨藏。一切衆生雖本有胎藏蓮花。以無礙智力未圓滿故。未得畢竟清淨。以加持神力未圓滿故。未得畢竟莊嚴。又一切衆生雖本有三世無礙智力神變加持不思議力。但以蓮花胎藏未得莊嚴清淨故。照用皆不現前。唯有如來具足成就故。能住此三昧也（乃至）次云依法界力無等力正等覺信解力以一音聲四處流出者。又轉釋。如是音聲非無因緣。要具三力然後生。一者不思議法界力。二謂無等三摩耶力。法爾應度機生則加持應生。大誓海潮終不過限。此是無等三昧耶力故名無等力。若在行人名諸佛加持力。謂正等覺信解力。是如來本行菩薩道時所集善根。若在行人則名自功德力。如持誦之人。以三事和合正迴向故。所願皆得成就。是故如來亦以三力和合故而出音聲。以從衆緣起故。當知此聲本不生也（文）然此三力者。●等四字故。疏云。此句是一切眞言心。又十一（十四）云。正等覺心卽眞言心也（文）正等覺心者卽四阿也。第七（九）明眞言能所加持中云。如來以何法加持耶。祕密主以要言之。諸如來一切智智。一切如來自福智力。自願智力。一切法界加持力。隨順衆生。如其種類開示眞言敎法者。初云一切智智者。卽是總擧十方三世如來一切金剛智印。以此同共加持。則無所不同。又一切如來本行菩薩道時。所集無邊福聚。發生無盡大願。至薩婆若中究竟圓滿。是故皆得智名。言以如是福願智力。及一切法界本性加持力。隨順世間如其種類而作加持。是故於一切衆生種種身語意。皆可開示眞言敎法（文）一切智智者●也。●是五大義故。福者●也。是行門故。願者吉慶賛中願云嚩囉。是百字法門也。又第五云勝願道。亦百字也。故●也。法界本性加持者●也。涅槃是法界本性故。三力者。其如來者法界力●也。無等三摩耶力者●也。●依十一卷釋。是如幻加持義。如幻加持者卽義釋之釋意也。是同第七中如來一切智智。信解力者當福願二力。是●也。●是發心故與●合故。三力與四同。其行者者。我功德力者●●二字也。是發心修行故。如來加持力者●也。義如上。法界力者●也。是亦如上也。
　　自在神力加持三昧者。然此神變加持與金剛頂同。義決云。次下頌。如來神變祕密三昧法者。第一一切如來普賢金剛三昧門。頌曰（云云）初頌諸佛普賢心者。經云爾時金剛界至祕明末。爾時者。此前經云毘盧遮那不久等正覺。此處經文者。略出經云。爾時金剛界如來。以持一切如來身。以爲同體。一切如來普賢摩訶菩提薩埵三摩耶。所生名攝一切薩埵。名金剛加持三摩地。已入一切如來大乘阿毘三摩耶心。名一切如來心。從自身心而卽説密語曰。跋折囉薩埵。於中四門不同。一擧報。二顯實。三明行。四護念。經爾時毘盧遮那佛。此擧報也。釋曰。所謂行大日如來事遍滿法界。純以大金剛王而共圍饒以爲宮殿。毘盧遮那處中而住。乃至經云。持一切如來身。以爲其體。第二顯體也。釋曰。無緣智明遍滿虛空。一切佛身卽一佛身也。經卽入一切如來至三摩地等第三明行也。釋曰。此中云三昧耶者。正翻爲等持。三摩地者正翻爲等念（舊云等至）謂遍一切處。等持自智。卽入一切如來智智也。卽入一切普賢智。持此智行猶如金剛入有情界。平等攝受而護念之。故花嚴經云。佛身普放大光明。色相無邊極清淨如雲充滿一切土。處處稱揭佛功德。光明所照咸歡喜。衆生有苦悉除滅。各令恭敬起慈心。此是如來自在用（如彼廣説）經從其至拔折羅等。此第四護念也。釋曰。此中云阿毘三昧耶者。正翻爲無上等持。舊翻爲護念也。如金剛般若云善護念是。謂從諸佛一切普賢金剛智中。出此祕明故云無上。以此祕明加持有情令最堅牢故。祕明義者。一切有情皆是金剛也。故稱拔折羅薩埵（云云）經説祕明時。至旣示現已等。此中智用境界不同有十二門。一依因。二顯本。三應實（云云）此處經文略出經云。經説此祕語時。從一切如來心。卽是彼世尊以爲普賢月輪。出以淨治一切衆生摩訶菩提心也。經云説祕明時從一切如來普賢之心。此第一依因也。釋曰。一切諸佛現神變時。非無因故。謂從如來智入普賢心。若不爾者礙而不遍。無智故有礙。無行故不遍。經云爲衆多月輪。至菩提心已。此第二顯本也。釋曰。謂菩提心者萬德之源空行之本。是故如來先顯心相。清淨圓滿猶如月輪。卽大菩提相也。以此心相遍有情處。諸有情類。數乃無量。故曰衆多。一切有情過菩提光皆得清淨。故云出現普淨一切衆生界也。發菩提心者應如是行。若越此者非菩提心也（云云）理趣釋云。金剛加持者（上所引略出文云。普賢三摩地名金剛加持。）表如來十眞如十法界十如來地。以成上下十峯金剛大空智處。已上文。當略出經第一自毘盧遮那不久成等正覺已下。安四方座坐四佛已。加持者表如來於中道十六大菩薩普賢智。從此展轉流出共成三十七位。以成解脫輪大曼荼羅（文）此文當略出爾時金剛界如來已下文。前所出文也。彼中自普賢至四稱具明。中道者十六位智行相。兼故。在中央把處。都部要目。以表十六空爲中道。十一（十一）云。爾時世尊。復住三世無礙力依。如來加持不思議力依。莊嚴清淨藏三昧力者（云云）此處疏及義釋。具如前引。佛入此三昧説四●眞言。從四阿出一切字門。此字一切諸尊種子也。故此三昧是加持本也。又十一云。依三力而加持起。三力卽四阿眞言心。具如前明。故此莊嚴清淨藏三昧者。其體四●也。四阿卽法花開示悟入。佛之知見。諸佛境界諸法實相也。亦名自性清淨心。卽是普賢也。故理趣經初段。十七清淨後云自性清淨。第十（三）云。時普賢菩薩卽於佛莊嚴境界三昧住。無礙力眞言説者。諸菩薩中彼爲上首。於佛境界莊嚴法門而得自在。卽時入此三昧也。佛境界者。此是諸佛自證眞實境界。非聲聞等所能及之。如法花方便品中所説莊嚴者。卽是如來自證之體。體有無量德。德各無量名以無量莊嚴而自莊嚴也。又十三（二十二）云。次如意摩尼普賢印。（云云）如意摩意者。卽佛境界莊嚴義。是卽莊嚴清淨三昧。加持本也。故疏第九（十二）云。如如意珠寂然無心。亦無定相而能普應一切皆令稱悅其心。故名巧色摩尼。從巧色摩尼身出巧色摩尼語。示巧色摩尼心。普雨法財（諸字門普現色身也）滿法界衆生種種希願（文）又金剛頂十六聖位。總號普賢。是普賢地故。仁王陀羅尼釋。以普賢十六行比聲聞見道十六心。自在者。梵言有二種。一攝伐羅（盧計攝伐羅。此云觀自在也）二嚩始多。今具引文。次會其義。第十三（三十）云。薩嚩達磨（一切法也）嚩始多（自在也）鉢羅鉢底（得也。謂於諸法而得自在也。文）第十（十二）云。嚩勢多。第六（二十七）釋觀世自在義云。此中自在。梵本正翻是富貴義。如人得大勢位具足財寶。隨心所欲自然成就。此菩薩亦爾。假合十方世界一切有情。希求世間出世間種種資具。隨其性欲種種不同。能以如幻三昧。一時給與各得滿其所願（文）十三（九）云。時佛住法界性中。告金剛手。諦聽一心我説此法。令修行者於此法中自在得。所謂令得勝上敎法也。此自在者亦是速得義。又是攝持義。與上所云多財名自在義不同也（文）十七（九）云。由住此戒攝一切法名自在。自在卽是攝受之義。謂自得法又能利他故。次經云有情義中通達是也（文）私會云。縛始多者自於法得自在義。攝伐羅者於法施他得自在義。十三上所云等者。指第六卷觀世自在義。今此自在者卽普現色身義。與普門品示現三十三身義同。故知。今自在者卽攝伐羅義也。多財者。下疏諸字門云佛法財。從阿字門出諸字門。卽是加持義。亦卽普現色身義。五祕密經云。法財者三密菩提心敎法也（文）又第六（十八）云。如曼荼羅海會佛。利微塵數一一善知識。皆一種入法界三昧門。若總觀如是普門大衆。一心住緣而不馳散。卽是普眼三昧門。亦名普門世界三昧門（云云）第十（六）云。以此普眼。而現衆生故。名觀自在者（文）此文普眼三昧者。亦觀自在義。亦足爲一證。矣●●（自在。心至等）●●●●（神力心經）●●●（加持）種種巧云●●。（疏）●●有種種巧義。是普現種種身口意義也。又法花普門品。始終説●●●●●●●●名號。三十三身段當●●●。是普門也。言普爲一切衆生者。普門義也。種種者是普門義也。説云●●●（心至）又●言説義也。又發唐梵文字。云●●故。●●●●中有説及開發義。此中應有示現義。更考。又●●生義也。
　　示種種等者。此中三密相可見矣。從自證三菩提流出如來平等三密門。卽普現色身義也。下疏。旣云從遍一切處加持力生。卽無相法身無二無別。而以自在神力令一切衆生見身密之色。聞語密之聲。悟意密之法。隨其根性種種不同（文）。
　　諸趣者謂六趣也。下疏云。此中種種趣者。梵云[女*耶]衍。亦名爲行。亦名爲道。下云大乘道等。義同也。毘婆沙説有五道摩訶衍人多説六道（云云）青龍疏上二（十四）釋經諸趣云。六趣不一故名爲諸。趣卽所趣。無覆無記（文）。第五（三十一）云。如上所説。菩提心爲因。大悲爲根。方便爲究竟者。卽是心實相花臺。大悲胎藏開敷。以大悲方便現作三重普門眷屬。以是義故。名爲大悲胎藏曼荼羅也。如於一世界中普現六趣隨類之身。於一切世界中亦復如是。於彼彼衆生同分中。最爲上首。其所説法亦於彼法中。微妙第一。復由此義普能攝受無盡衆生故。毘盧遮那名爲法界王也（文）十一（三十一）云。諸如來有意生名業作戲行舞者。從佛心業而生。作種種戲行。現種種戲舞類之相。卽是普現色身隨類作六道之形等也。
　　種種往欲者。第十（五）云。阿奢也（心性也。謂彼先世所習行。諸根性欲。文）下疏云。性欲者欲名信喜好樂。如孫陀羅難陀好五欲。乃至阿難好多聞等。當廣説之。性名積習。相從性生。欲隨性作行。或時從欲爲性。習欲成性。性名染心。染心爲事。欲名隨緣起。是事釋論中具明（文）花嚴大疏三十八下（十四）云。如宿習名根。印持名解。依根起解。故云次第。解必似根故云相似。習解成性。性必似解。依性起欲。欲復似性（文）觀照門者。謂意密也。第十（四）云。受持讀誦。或觀照者。卽同普賢之門。不久得佛境界（文）十九（十九）云。虛空本性離於觀照離一切妄念戲論（文。是心行處滅義。觀照卽心行義）又青龍疏一（十九）明五種般若云。乃至二者觀照卽淨惠也（文）法衡抄云。觀照般若者。謂清淨惠觀照性相眞俗諦故（文）。
　　（寶曆九已卯年四月二十有九日。京都姉小路延命密寺。以善住遮梨御直筆書寫之竟。順庸）


　　大日經住心品私記第二
                    沙門曇寂撰集
　　                沙門道空刪訂
　　（九右）然此應化等者。前云自證三菩提者。本地法身。次云爾時世尊往昔大悲願故。而作是念等。以下是如來加持。是故住於自在神力加持三昧。已下受用身。並普現色身。今應化者有二解。一應化是二身義。謂淨身中正等覺句。已上加持佛身爲應。自下世間成就本尊爲化。卽現瑞中現佛身是應也。又現執金剛普賢乃至天龍八部等是化也。一應化是一種義。只是應身稱應化。是神變感應之化現故。第三（十五）云三乘六道無量應身（文）問且如第四（二十）觀五佛釋。云何解。答凡疏始終。論曼荼羅佛身不一准也。具緣品疏初作數番釋。無不爲此也。且夫三重曼荼羅具緣品説之爲入壇灌頂説之耳。然人多以爲是説聽儀式。其惑本在此。且如第四釋大日如來加持受用身相。而其衣服身相等。表本覺常寂之相也。故五（十八）云。從此實相華臺中。則表大日如來加持之相。其義已如前釋（文）其四佛者。表發心修行萬德開敷涅槃方便修得始覺相。故云從心量因緣生也。故不可以釋漫荼羅文判定佛身也。因茲若以八葉爲佛身內德則第三（十五）云。四佛四菩薩醍醐果德。若爲八葉是佛各別法。修證次第。中臺是絕待本覺妙果。則第四（二十八）釋。及二十（二十六）云。越八葉絕方所之釋等也。故應約行者修位淺深次第。定其佛身。
　　非從毘盧遮那等者。阿字本不生法界之體。其所現身法身之相。故卽生不生。不生而生。不動法界卽是應化。生而不生不異應化。卽是法界。時者時分。謂三世時。處者處所。謂十方處。起滅邊際俱通時處。下疏（十五）釋奮迅示現身無盡莊嚴藏云。將欲必定師子吼宣説一切智門故。先奮迅示現無盡莊嚴藏。莊嚴者（云云）乃至如來祕密惠經（云云）乃至皆如來不起于座而演説法。周極十方。盡其神通勢力亦復如是（已上處無邊際）然後還歸（云云）乃至已能住此三昧（已上時無邊際）卽是無邊際義也。復次此諸大衆（云云）云乃至軌匠其心令至佛道（文）第三（四）云。自如行者。於瑜伽中以自心爲感。佛心爲應。感應因緣卽時毘盧遮那現所喜見身。説所宜聞法。然我心畢竟淨。佛心亦畢竟淨。若望我心爲自。卽佛心爲他。今此境界爲從自生耶。他生耶。共生。無因生耶。以中論種種門觀之。生不可得而形聲宛然卽是法界。論幻卽·幻。論法界卽法界。論遍一切處卽遍一切處。論幻故名不可思議幻也（文）故此中明不可思議金剛幻也。是故下譬説等中。説幻事也。第十九（十五）云。此中算數喩者。猶如世間人下算之法。最初畫置一字以爲其本（西方算皆於土中畫之。未已還畫之耳）乃至億載阿僧祇劫等皆從此生。然最初未下算時。本無是數。從此空地本無算數之中。而下一算若二若三乃至無量。乃至算畢已。除去衆位。還空如本。然取校計之數下算者。心自證知宛然不失。雖從本無中立數。今已如本而實無有。然數法持在於心。而無所失。卽是不有而有。有不有也。今此阿字門亦如是。從本不生中爲世間隨順故。隨次出身無量法門。雖出是無量方便。然亦不異於阿字本性不生之義。猶如彼數不離於一也。以初算法從一起故。一切如法皆不離於一。乃至一萬卽是一萬不得相離。餘一切如可解也。今此一切法不得離於阿字。亦由是也（文）。
　　（九右）譬如幻師等。幻梵云●摩●耶（疏十。三十。二十四）然如幻三昧者。●字百光王義也。卽如幻三昧經可撿。●引點●也。●空點也。故●同●也。又●●●有幻義。●●●者是●●等字義。十九（九）百字位成品疏云。次佛又引喩。如幻者化爲男女等。卽此祕密主。又如諸幻者變化作男子。次幻男子復作變化。於意云何。祕密主何者爲勝。金剛手答言。世尊此二人者。無相異也。何以故。世尊不實生故。二男子本性空等同於幻。如是祕密主。事謂悉地等事。等謂多也。意中所生事皆從意生。此二性空無所分別（謂無二無別也。文）此中文廣往見。此段百字位成相也。十一（三十一）説●字云。時告祕密主言。行舞一切作成壞果廣大。親一切與者。舞是戲也。復普現色身隨類曲成。作種種應。此非眞實。但如幻耳。是故名爲如來之舞。猶如舞者能悅可衆人之心。雖種種意解不同。皆令心悅。佛亦如是。然非四界之色所作。隨佛心意而生。從心而生。從心而滅。雖常法而能隨緣生滅。此興癈隨緣故。云生滅之果。卽謂成壞也。此迹遍於法界。廣大無邊。故云廣大也。作已遂滅。故云成壞也。廣大成壞。此成卽是變轉義也。然此成壞卽是如來妙應。從佛法界機感而生。雖生不生。雖滅不滅。卽同於幻。不異法界故也（乃至）言先作眞實相者。如上所觀種子眞言及本尊。由觀見本尊。釋已卽轉自身而作本尊。展轉相卽不相妨礙。卽是見於金剛（金剛幻之金剛也）之果（義釋作）菩提之心。故名先作眞實相也。經云如先正思念。謂如上文所説思惟法而念持也。阿字自已作。并點作廣。一切黃極悅意。四角金剛標中。思念持誦諸佛。一切處光字也（乃至）於中置字。見此阿字已。卽轉此字作毘盧遮那本尊之形。卽是自身現同本尊之像。其像一依本印而作也。此佛通身有光。此卽菩提心中所見。實相之佛。猶淨瑠璃中內見眞金像。非同餘心數中妄想也。當知。如是見者卽是見心實相之佛。作此成就者。若無疑慮。卽能普爲一切衆生作大饒益也。經云。謂廣大希有者。猶如幻人。謂有種種異事也。猶如諸大菩薩隨心所欲利衆生事。如幻水月。而應萬類皆得成也。此卽如來如幻三昧之句（云云）。
　　五情者。涅槃疏二十一（十）云。六根亦名六情。亦名六識。根以能生爲義。情從生識得名。然六根無情。識卽有情。從能受名。故云六情。識取和會。根莖和合故能生識（文）悅可。可古歌字。居何切。嘉又叶居何切。可嘉也。音同故通用。嘉善也。樂也。法華序品云。栴檀香風悅可衆心。句解。云悅懌稱可。今不取（●字有悅可義。第十一云。阿字已作。并點作廣。一切黃極悅意。文）
　　如來金剛之幻者。下疏云不思議之幻。共阿字義也。大力等大集經海惠菩薩品第十二云。金剛句者。其身不壞猶如金剛。何以故。法性不壞故。智惠性能破無明。是故智惠名金剛句（文）諸佛境界攝眞實經中（四）云。見滿月中五股金剛。一切煩惱悉皆摧壞。如銷黃金。其色煥然。如此智惠最爲第一。卽是諸佛不生不滅金剛之身（文）第十二（八）云。阿字門如來金剛性。而功德藏具足無缺。常住妙理之門也（文）十六（二十）云。●字是金剛地也。又阿字是金剛輪。爲欲昇金剛座故。光觀阿字爲始。還以金剛而持金剛也。又云。此阿者卽是法界之性。以一切法本不生故。卽同法界也（文）又十六（二十五）釋經奇哉一切佛方便不思議云。復次前偈云。奇哉者。梵音奇哉●●●卽於初首而有阿聲。故此偈已表法竟也。此卽是本不生義。能生一切諸法。謂如來身所示。種種形聲皆從阿字而生也。時出種種形意。還入佛身支分。又復還入如來不思議法身之中。各隨所生之處而入。故經云。又復入如來祕密法身不思議。此不思議梵音阿眞底●●●。亦有阿聲。意明。從阿而出。又從阿而入也。此兩頭上下。指兩阿字。明一切法出入。卽同法界之體也（文）謂金剛者。法界不生之體。幻者緣起生滅之喩。不生而生。幻卽法界。生而不生。法界卽幻。卽是不思議之幻也。
　　卽事而眞者。緣起事法。卽普現色身。眞者阿字本不生。自證三菩提生而不生故。卽事而眞。無有終盡者。下疏之。當知。因緣生滅卽法界生滅。法界不生滅卽是因緣不生滅（文）瑜祇經云。常於三世不壞化身利樂有情。無時暫息（文）。
　　（十右）若據梵本。杲師云。今所譯經題外。梵本又有一句。故重釋之。所謂因陀羅王句也。大廣博者摩訶毘盧遮那翻名也。意云。准梵本具題之。應云大毘盧遮那成佛神變加持經因陀羅王也（文）今按。毘盧遮那雖有廣博義。直爲翻名今未審也。寶樓閣陀羅尼云。●●●（廣博）●●（藏）義決云。毘盧遮那亦名諸佛菩薩最上廣博清淨藏（文）施餓鬼軌云。曩●謨●。婆●伽●筏●帝●。尾●布●邏●。蘖●怛羅（二合）●耶●。怛●他●蘖●多（引）●也●。曩謨廣博身如來。咽喉寬大受妙味（文）是五如來中央也。卽大日如來云廣轉身。然非毘盧遮那翻名耳。第九云。（二十七）經云。薄伽梵廣大法界加持。卽於是時住法界胎藏三昧。從此定起説入佛三昧耶持明者。梵音●毘●富●羅是廣大義。謂深廣無際。不可測量。如是諸法自體名爲毘富羅法界。諸佛實相。眞言實相。衆生實相。皆是毘富羅法界。以此平等加持故。名爲法界加持。復次。如男女交會因緣。種子託於胎藏而不失壞。卽是相加持義。如是諸佛國王妃和合。共生毘富羅種子。爲大慈胎藏所持無有失壞。故名法界加持也。世尊遍加持一切衆生。皆作平等種子竟（云云）。
　　因陀羅者。經第三出現品云。普皆應諦聽一心住等引。大金剛地際。時加持自身。爲説此法故而現菩提座。最初阿字句大因陀羅輪。當知內外等金剛漫荼羅中。思惟一切。説名瑜伽座。第十一（三十五）云。名大因陀羅者。此是金剛中之極剛者。能破金剛。而金剛不能破彼。彼又是極黃色也。如此紫磨金色。此想阿字爲之。名金剛輪也。於此座中思惟一切。卽是瑜伽之座。此是修行應理者之座處也（乃至）右初釋阿字爲座竟（文）十七（十七）云。住瑜伽座者。謂大因陀羅座也。金剛輪座也。住於阿字之上。以此爲座。與此眞理相應座名瑜伽座。坐此瑜伽金剛座者。卽是如來也（文）十八（二十）云。經云。中央示法界不思議色者。卽是此嚂字作純白色。所謂不思議法界之標幟。復次深祕釋者。方壇卽是大因陀羅心王金剛界（文）第二十（三）護摩品中云。第一名爲智火。方名稱色黃端嚴。增威力。與火光焰三昧住。智智滿足。此中最初火者。卽是菩提心之惠光也。形方色黃。卽是表金剛座也。端嚴者是內莊嚴。言此智火本尊之形。具一切佛功德故也。增威是外事。謂十力等用也。此智火者其性如是。內外功德莊嚴圓滿。能與十力故名增威也。由識此火故。燒無始以來無明薪積。無復遺餘。如劫燒時火灰爐皆盡蕩然無垢。一切如來功德自然成就也。然此火神卽名爲智。其相端嚴。作金剛色。以圓光焰鬘而自圍饒。處此光中寂然正受三昧。由住此三昧故智性滿足。此智光者卽是毘盧遮那之別名也。卽以此尊而表此智。若初觀。卽觀此火神能成一切事。若深了其性卽如上説也。此中方壇者梵名摩訶因陀羅。是帝釋尊之別名。又則金剛輪別名也。智是內證。其外發之表作金剛杵形。此方座形與一相似也。然但觀四角之壇中有本尊。卽是也（此杵頭有四角形也）上云增威者。若作形像所表而論。卽是體貌圓滿豐備之言也。然據理之言卽心法門也。然火有二法。若能修瑜伽者。唯現此尊形表之相。而誦眞言（其名卽是也）卽名內心火法。若順攝世間故。而作壇者。當作方爐而周匝有光焰。自身亦著黃衣。想火爐中有此本神。住三昧如上。然後所作事成。不然不成也。此法與息災相應。是堅固法也。此配初菩提心阿字門也。由此因緣智具足也（文）問因陀羅卽是王。故譯云帝。今因陀羅王者。爲梵漢並擧耶。答不爾。此因陀羅者。直呼帝釋。因陀羅是帝釋異名釋。涅槃迦葉品擧帝釋別名中云。亦名因陀羅（文）第七（六右）云。因陀羅帝釋異名（文）故疏述釋云帝釋也。王者於漢言顯是釋天王也。
　　帝釋者青龍疏二（十二）云。釋提桓因者。三十三天王也。梵云釋迦提婆因達羅者。釋迦姓也。此翻爲能。提婆天也。因陀羅帝也。此正翻云能天帝也。今此經云釋提桓因。梵語訛略。若餘處云天帝釋者。言乃倒耳。往昔過去字憍尸迦。此云[(妥-女)/蛔/虫]兒。又名阿摩揭陀。此云無毒害。卽摩揭陀國。過去帝釋修因之處。用爲國名。彼國舊名置甘露處。如智論説。劫初帝釋與阿修羅。以山爲鑚。遂得甘露置於此地。因以名焉（文）第十七（十八）云。帝釋因百施得成也。百度開四城門。廣旋也。釋是百。迦落是勇施也。佛具無量百施。故名帝釋也。第十（十六）云。釋迦是百福德義。以因中曾百度修福。所謂一百遍作大無遮會普施衆生。故得成此勝生（文）然演密抄。帝爲梵語。與慈恩青龍等違。恐誤矣。第六云。因陀羅是王義。王卽是帝故。與慈恩等同也。今按此中疏釋意。唯顯此經威德勝於餘經也。然此毘富羅因陀羅者當有無量義。今且擧一二。毘富羅者悉地出現品。佛説四阿眞言已。時諸菩薩説偈云。奇哉眞言行。能具廣大智。義釋第八（三十七）云。此廣大梵音名毘富羅。疏十一（十三）釋此句云嘆此眞言行甚爲奇特。乃能從如來心而現四德。從此各出無量不思議祕妙之音。周於法界。一一聲又互出一切聲。無二無別而有差別。用成佛部。卽表如來妙嚴之藏祕密法身具有無量功德莊嚴也。故云能具廣大智句。此智無邊際。猶如大虛普含萬像。故云廣也。故此廣智卽是無等智無比智。由此智句能令成佛（文）故知。毘富羅廣博者一切字門義。因陀羅者。第七（五）云。偈云。正等覺眞言。言名成立相。如因陀羅宗。諸義利成就者。如因陀羅宗者。因陀羅是天帝釋異名。帝釋自造聲論。能於一言具含衆義。故引以爲證。世間智惠猶尚如此。何況如來於法自在耶。諸義利成就者。謂如來眞言於一一言。皆具能成就一切義利。一一名中亦具能成就一切義利。一一成立相中。亦具能成就一切義利（云云）第七（九）云。已知所加持處。如來以何法。加持耶。佛次言祕密主。如來無量百千俱服那廋多劫。積集修行眞實諦語。四聖諦。四念處。四神足。十如來力。六波羅蜜。七菩提寶。四梵住。十八佛不共法。祕密主。以要言之。諸如來一切智智●。一切如來自福智力●。自願智力●。一切法界加持力●（此四卽四阿義。及與三力開合。具上自在神力三昧下作之）隨順衆生如其種類開示眞言敎法者。謂以如來無量阿僧祇劫所集功德。而作遍一切處普門加持。是故隨一一名言成立中。皆如因陀羅宗。一切義利無不成就。文如此一一功德。同眞言之相。法性自爾非造作所成。今且約阿字一言以辨其義。如行者自證心時。了知世出世間因果本不生故。無苦集滅道而有一實諦。見此一實諦已。必定師子吼而爲衆生説之。是名積集修行眞實諦語（乃至）如阿字不生門者。迦字無作門等。皆應廣説（文）故因陀羅者。一字共無量義。又按。帝釋爲百施。然爲經題者。百施是爲字輪。四城門者發心等四門。卽四種阿字。施者以此施他。是爲因故得無上果。卽三十二相八十種好。華嚴十行品云。檀波羅蜜已成滿。百福相所莊嚴。衆生見者皆欣悅。彼最勝惠行斯道（文）十向品云。願一切衆生得百福相身三十二相。而自莊嚴。大疏二十七（十四）云。百福相身。此擧三十二相通因。經願一切衆生。得八十種好莊嚴身具十力不可斷壞（文）涅槃德王品（云云）何菩薩修清淨身。菩薩摩訶薩修不殺戒有五種。下·中·上·上上·中上·乃至正見亦復如是。是五十心名初業心。具足決定成五十心。是名滿足。如是百心名百福德。具足百福成於一相。如是展轉具足成就三十二相。名清淨身。所以復修八十種好。世有衆生事八十種神。何等八十（云云）云（乃至）修八十種好。以自莊嚴是名菩薩清淨之身（文）第十九（十九）云。祕密主。乃至三十二大人相者。皆此中生經文也。卽此一一字有三十二三昧門。此三十二門互相入故。能成三十二相也。謂上迦等二十字。也羅等八字。及此四字。并爲三十二也。一一字中三昧。皆具三十二相也。次俄若娜那磨五字。一切法中自在而轉。此等正等覺成隨形好。成就隨現經文也。此五字遍於定惠中。亦能成三昧。亦能成智惠。能遍如來八十隨好形也（文）此經始終。以阿四字而爲宗體。四字卽百字輪。修百字輪得百法明門。心佛顯現。是卽具三十二相八十種好義。四阿卽中胎八棄。若約內德則第一重。具三十二相八十種好。若約外相第二重爲三十二相。第三重爲八十種好。故次云一切如來祕要之藏祕要之藏是曼荼羅義也（已上一解）又●●●者。有天宮義。●天也。天云●●。宮云●●。天宮是三十三天宮也。下云因陀羅故。三十三天者●字義。是世義也。●●●者又有世義。●是世義也。又●有女義。上天字亦具女聲故。●●●●●●中具世間衆惡雜染義。●●者。依前所引護摩品等。菩提心爲●●也。●●者垢義也（見疏十三等）煩惱垢中。菩提心種子義也。此經流布。是衆惡雜染。世間煩惱中。菩提心種子故。又毘富羅者。依第九疏。衆生實相也。衆生實相者。本有佛性也。素坦覽者。衆惡雜染義因陀羅者。菩提心種子義也。又廣博經因陀羅王者。廣大金剛法界宮義也。疏云。次又釋歎加持住處故。云廣大金剛法界宮。大謂無邊際故。廣謂不可數量故。金剛喩實相智。過一切語言心行道。適無所依。不示諸法。無初中後。不盡不壞離諸過罪。不可變易。不可破毀。故名金剛。如世間金剛寶有三部最勝。一者不可壞故。二者寶中之上故。三者戰具中勝故。此與釋論三種金剛三昧中喩意大同。法界者廣大金剛智體也。此智體者所謂如來實相智身。以加持故卽是眞實功德所莊嚴處。妙住之境心王所都故曰宮也（文）第十八（二十）云大因陀羅心王金剛界。（文）又金剛是釋天三昧耶形也。故毘富羅者廣大法界。素怛覽是攝持義。與藏意同。因陀羅王者金剛智也。謂此經卽爲加持住處。入此經門則聞此法故。然經旣説加持住處名廣大金剛法界宮。故皆有加持義。毘富羅廣大加持者。卽疏第九釋如前引。是理法界加持也。金剛加持。理趣釋云。金剛加持者表如來十眞如十方界十如來地。以成上下十峯金剛大空智處。加持者表如來於中道。十六大菩提普賢智從此流出。共成三十七德。以成解脫輪大曼荼羅（文）大空者謂法界也。故是智法界加持也。流出者神變加持義。曼荼羅有發生義。亦是加持義。次法界加持者。此法界。疏云。法界者。廣大金剛智體。此智體者所謂如來實相智身。云説金剛法界宮。卽是如來身（文）故是法佛身加持也。第二十（三十一）云。法身而有自在神變加持。此不足疑也。如瑜伽金剛頂中引數而喩。大本廣説其意。如帝釋處在天宮中。其地一切皆瑠璃寶。外內清淨。一一天衆自在其宮室內而見帝釋常在其宮宛然相對。何以説以此地意一切皆妙寶所成。互相暉映。更相引發。彼不來此不去。亦不相和合。而緣具故如此。而實無生無所有不可不信（文）然因陀羅與曼荼羅聲勢相近似。恐應有發生加持義。第二十卷喩中。帝釋因陀羅是也。若其深釋如上。若就淺釋。大廣博經與方廣同。梵語同故。雜集論十一云。方廣者謂菩薩藏相應言説。如名方廣。亦名廣破。亦名無比。云何義故名爲方廣。一切而情利益安樂所依處故。宣説廣大甚深法故。爲何義故名爲廣破。以能廣破一切障故。爲何義故名爲無比。無有諸法能比類故。此方廣等皆是大乘義。差別名（文）。
　　祕要之藏者。法花法師品云。此經諸佛祕要之藏（文）。下疏第一（三十三）云自信作佛者甚爲難得。故世尊且令淨諸垢障將護其心。要令時義契合。然後爲説卽心之印。今經則不如是。直約諸法令職其心。所以爲祕要之藏也（文）今謂。祕要藏者三句是也。三句卽三點祕藏也。下疏直約諸法等。亦三句釋中文也。疏第五（三十）云。如上所説。菩提心爲因。大悲爲根。方便爲究竟者。卽是心實相花臺。大悲胎藏開敷。以大悲方便現作三重普門眷屬。以是義故。名爲大悲胎藏漫荼羅也（文）又二十（二十六）抄記中。具以三句配曼荼羅。故若廣三句則成胎藏漫荼羅。故一切如來祕要之藏者。漫荼羅是也。十五（三）云。祕密漫荼羅配尊位決者。謂決定安列諸聖者座位等也。祕密者卽是如來祕奧之藏。久黑斯要如優曇花。時乃説之。茍非其人則不虛授。不同顯露常敎也。漫荼羅是具種種德義。卽是如來祕密之德。如是祕密之德如蓮花開敷而自莊嚴。配尊位決者。是決擇義也。如是蓮花祕密之藏分別種種分位。所應作事皆決擇之也。決謂定説也。大悲根原。從大悲根本生發大乘無上諸佛最祕者。謂此漫荼羅卽是無上大乘根原也。謂此菩提之心。以大悲爲根本。亦如胎藏故言根本也。大乘者謂眞言行菩薩事。由是具足方便故行大直道。一向無留難得至於眞實。猶如乘調良之馬作大直道至於大城。此卽是諸佛最上祕要之法（文）又六（十）云。然此眞言法要倍復難遇之。何以故。此是如來祕藏。長夜守護不妄授人。局無頓悟之機則不入其手。世尊在無猶多怨嫉。況末代乎（文）此釋祕密主。以普觀漫荼羅圖位。説偈文。往閱具文。然第六文。云大乘根原。此義亦於大廣博經因陀羅王中有之。●●●者根義也（具如俱舍光記）大廣博經者是方廣也。入大乘論云。毘富略是摩訶衍（文）故大乘根原義也。然法花所云祕要之藏。亦是漫荼羅也。何者。彼經所説。諸法實相者卽漫荼羅中胎八葉也。一大事因緣者三昧耶義也。開示悟入者四阿義也。無非皆漫荼羅者也。
　　威德特尊者。法花信解品云。爾時窮子傭賃展轉遇到父舍。住立門側遙見其父（乃至）散衆妙花。羅列寶物。出內取與有如是等種種嚴飾。威德特尊。窮子見父有大勢力卽懷恐怖（云云）。
　　猶如千目者。具如諸抄。今謂。千目者●●有名與眼兩義。布字品云。伊（上）伊目精或目角也。此二字先配右。後配左（文）又魔醯首羅三目喩於伊字。是有眼義。又●眼義。具如第十多羅尊釋。又不動十九布字●●布兩眼。●（●）●（●）此二字共有指字義。亦有●●通用義。例如千字文三梵語云●多羅●也。唐梵文字。云●●。又此中有●字是名義也。●●名也（唐梵文字）●●。●●。●●等互梵語相通。又中阿含經云。何因緣故名千眼。告曰。本爲人時。聰明智慧於一生間思千種義故（云云。出心覺雜祕。重考本文）
　　今恐經題內廣等者。然依深釋意。此經題有五段。曰大毘盧遮那。曰成佛。曰神變加持。曰大廣博經。曰因陀羅王也。如次當●●●●●五字門。大毘盧遮那者●也。成佛者●也。第二十（四）護摩品中。第二火者。名爲行滿。卽案名表義。其梵音亦卽眞言也。初發菩提心。次修於行。其行滿者卽名爲佛。謂此卽大悲爲根。菩薩心種子故（云云）是●字水大火神也。次神變加持●字義也。金剛起印三角法界生印也。又十二（六）明羅字門云。能除一切衆生種種惡事。隨所欲樂而滿足之也。亦能作諸神變也（文）大廣博者●字義。●都總一切字。是第一義意。●字薩埵種子。一切衆生義也。又●●●●我義也。是第二義。●字眞如實相義。是第三義也。次因陀羅王者。●字義。●字大空是金剛義也。卽第三義意。又●字種種巧度門義。是第一義也。又●字大空菩提心。是第三義也。疏第七（十）云。世尊於法自在。或以一字攝菩提心等種種一法門。或以二字攝止觀等種種二法門。或以三字攝三空等種種三法門。或以四字攝念處等種種四法門。或以五字攝根力等種種五法門等（文）何不以五字門而攝經題五段耶。請留意思之。然今恐廣略後二者非無其義。凡經疏始終明五字。其義多途。其中如十六（十七）中。有●●●是一周義。足●屬●。●屬●。義如此。義以●●●三爲一具故。今略題准此等義耳。
　　入眞言門等者。眞言門者疏釋云眞語爲門。又云入眞言門略有三事等。住者下釋。發具見證方便嚴淨。是住中之事也。三劫是所住時分。六無畏是住中所證階位也。心者。下文五轉中六箇心字是也。入者。疏無的釋文。然眞言門三方便事。通五轉三劫位時。故入亦有初中後。其發具見證等亦自成入之淺深初後。故疏不煩釋耳。下疏（第一十四丁）云。卽以平等身口意祕密加持爲所入門。謂以身平等之密印。語平等之眞言。心平等之妙觀。爲方便。故逮見加持受用身（文）故入眞言門者。次第進修方便義也。是入三種眞言門而住其本心。故云入眞言門住心品。品者。演密（云云）然有人云。無量心識故。云心品。故甚非義耳。
　　修眞言行品得。上修梵云娜耶。或云娜衍。又云衍那。眞言者漫怛攞也下行梵云折利耶。故第三（十六）釋修行曼荼羅行云。此修行梵云娜衍。卽是乘義。道義。謂從一念善根乃至成佛。於是中間一一諸地。所乘之法所行之道通名娜耶曼荼羅中。善知識如造乘治道及將尊者。衆生乘而行之名修（已上釋修行）漫怛攞行此行梵音折利耶也。且如下文云先爲弟子擇治平地。若論外事自如常釋。若爲我倒凡夫。擇得一念持齊種子心。治令平正亦名治地。乃至爲一生補處菩薩。擇去心中無明父母極細之垢。亦名治地。由此言之。則經文一一言之中。治地之義。凡有幾重。例如十緣生句皆漸次轉深不可窮盡也（乃至）若此地不備則不能普爲一切衆生作救護安樂（文。已上釋行字）又四（十一）云。折唎耶（二合引）娜也（修行也）尾世鎩鋨數（殊勝也）譯修行殊勝行。部弭（淨地也）播囉蜜多（到彼岸也）素者（等也）譯云淨治波羅蜜。（義含等字。乃至）修殊勝行。淨治諸地。淨滿諸度（文）故知●●行言中含治地義。十二（九）云。平等三業眞言之行（此娜耶行也）猶此如來之行得成無上大果報者（文）。上行者娜衍也。下行者折利耶也（更審）。
　　入兼修行者。以入眞言三業之方便而進趣故。入兼修也。住兼修者。住五轉心而次第修行故。又住時所作卽是修故。
　　（十三右）眞言梵曰漫怛攞。出諸梵文如近有注。然●●諸梵文中多通用。大原帖十五云。大佛頂云沒哩●（云云）疑者云。●是清音也。沒是濁音也。清濁相違云何。答●●同音也（文）●●者第九（二十八）如來舌眞言。首字●字也。終字●也。
　　卽是眞語等者。金剛般若經（羅什譯）云。如來眞語者。實語者。如語者。不誑語者。不異語者。嘉祥疏第四（八）云。眞語者依眞諦説也實語者依世諦説也。所以擧二諦者。爲如來常依二諦説法故也。如語者如十方三世諸佛依二諦説法。此上同諸佛也。不誑語者佛不誑衆生。如大經言。何緣。當誑如子想者令墮地獄也。不異語者爲釋疑故來。人疑若不誑衆生何得一化作種種異説。初三後一（乃至）今常昔無常耶。故釋云。雖有諸説爲成一道所以不異。如經言。智者不謂我二語。我於此人亦不二語。法花云。雖説種種乘。皆爲一乘也。次依論釋。唯有四語。故偈云。實智及小乘。説摩訶衍法。記於三世事。是名四種語。實智卽眞語。謂説佛菩提也。及小乘説四諦。卽實語。説摩訶衍法爲菩薩。卽是如語也。記三世事。合後二爲不異語也。此四語含大小理事因果。眞語是果也。如語是因。此二是大。實語爲小。記三世事也。三語是理（文）穰虞梨童女經三云。諸苾芻。此穰虞梨陀羅尼。於一切如來大會中説。眞實不虛。不顛倒語。如語。不異語（文）。虛空藏所問經第三（初）云。復次如來證菩提夜般涅槃夜。於其中間已説今説當説。所有一切悉名如説不異説眞説。云何爲如説。如彼眞如品等而説故。名如説。云何不異説。所説之法依勝義諦。平等無二名不異説。云何眞説攝法自性名爲眞説。
<PIC>T60038201.GIF</PIC>

　　（见附图）

　　（此疏中實合於眞。論不誑合於異。空藏經實合於眞。不誑合不異也。如應可見））
　　然常途淺略義如上。若如深尺。第十三（二十）如來舌眞言曰。●●●●●●（二合舌也）●●（丁以反諦也）●●（法也）●●●●（性也）如來者卽是如實也。猶如來舌常作如語不誑語不異語。以如是眞實故常住也（文）此釋意。如來有如説義。見于下文。故云卽是如實也。如語不誑語不異語者。●●諦中義也。●與●●之●同。●●眞實也（心經）常住者●●●●●●法性也。卽法界體性也。又第九中。●●●●上有●●●●●之言。疏釋云。摩訶阿摩訶是大無大義。怛他蘗多爾訶縛是如來舌義。此舌廣長之相遍覆一切佛刹。故名爲大。此大更無過上故無可待對。故大相亦不可得。故名爲無大。次云薩底也。（二合）是諦。達磨是法。鉢羅[口*底]瑟耻多是成就譯云成就實語法也。如來無量劫來。常修眞實諦語。故得此平等語輪成就實諦之法。所發誠言必定無異。故以最後多字爲眞言體。明如來所明語言常如實相。無誑無異也。阿闍梨以此加持身故。轉説法敎皆如金剛乃至能以一音遍諸佛刹（文）初●●●●●者。普賢眞言中有此句。是大空佛境界也。佛境界者諸法實相也。亦是漫荼羅義也。具如題摩訶毘盧遮那中引之。故●●●●●者。第十三所云法性是也。此舌廣長之相等者卽是漫荼羅也。故百字果相應品云。祕密主觀我語輪境界。廣長遍至無量世界清淨門疏十八（二十八）釋云。其廣橫遍於一切衆生界。其長云何。竪窮佛界。故云廣長也（文）成就實諦法者。卽第十三所云。法性是諸法實相也。所謂法性者五大也。故法性舌生五大相應五種言語。故云修眞實諦語者。是東方●也。次得此平等語諦者。南方●也。南方平等性智故。成就實諦之法者。中央●也。已上自證。次所發誠言者西方●字也。妙觀察智邪正不謬故。必定無異者北方●也。所有所作不異眞實故（已上化他）今中眞語者當經實語。經中眞語者是中央●故。疏收四方爲中央。故今唯出四而已。七（九）云。如行者自證心時。了知世出世間因果本不生。故無苦集滅道。而有一實諦。見此一實諦已。必定師子吼廣爲衆生説之。是爲積集修行眞實諦語（文）是阿字爲眞實諦語也。空藏經三説者。眞説者中央也。如説者東南也。不實者西北也（如三部義）童女經四語者。眞實不虛者東方。不顛倒者西方。如語南方。不異語北方也。論四者。實智東方。小乘南方。何者二乘佛在寶處三昧中説。寶處者南方義。又釋迦眞言中有三摩訶三麼句。是平等義。又寶生證法花。皆此意也。摩訶衍法者。西方説法智。記三世事者。北方事業智也。論亦同。今不出其眞語統總四語。是眞語實諦法故。問所出四方相配。金剛頂四智意也。胎藏同異云何。答胎藏中四方義多途。有此一義同金剛頂。無傷而已。若就深釋作系圖與前不同。應知。問依金剛經等常途顯經。亦皆如是言如來五語者故。而今釋此中眞言耶。答金剛經等意。如來五種語者。其實眞言陀羅尼也。然常途顯敎言説亦其流類其枝末故。無非五語。故今經其本源作此釋也。又佛加持護念。總以五語深密隱密説之爲陀羅尼眞言。以五語之隨一顯露顯略説之爲顯諸經。故約勝總用五語但是密法。約多約隨一五語總是常敎故。七（二十六）云。復次如來一切言説無非眞言故。當以如是字義普入一切修多羅。是故智度論云。菩薩若一切語中聞阿字。卽時隨義知。所謂一切法從初來不生相（云云）。
　　龍樹釋論云者。論三十八（二）云。佛法中有二諦。一者世諦。二者第一義諦。爲世諦故説有衆生。爲第一義諦故説衆生無。復有二種。有知名字相。有不知名字相。譬如軍立密號有知者。有不知者（文）第十八（十）云。菩提三藏云。漫怛攞是密語也。西方若二人別語。更有異人來卽相簡別。或有人見彼別語。云勿往于他密語。此名漫怛攞也（文）第四（十四）云。此漫怛攞法門亦復如是（上引法花三車譬）如來以世間因緣事相。擬議況喩不思議法界。以俯逮群機。若可承攬。便能普門信解勇進修行。及以蒙三密加被。自見心明道時。乃知。種種名言皆是如來密號。亦非常情之所圖也。如言三月持誦。乃是性淨圓明中三轉方便。豈可但作九句解耶。又如東方寶幢佛。乃至初發淨菩提心義。豈得但作四方解耶。以此例之。諸餘法門皆以意領（文）。舊譯云呪等者。具如果師釋。
　　此品下釋住心品三字。此品統論等者。住心品是一經大意也。而今此一段疏釋。亦是住心品大意也。自心品者。述記第七末（七四）釋論第八心品云。此云品者通心心所（文）。
　　卽是一切智智者。文云自心尋求菩提及一切智。疏一（二十九）釋此文中具明。往見。又云。心虛空界菩提三種無二。此等悲爲根本。方便波羅蜜滿足（文）夫一切衆生心蓮花藏。自性清淨心是名干栗太。是五字五大義。故此品下。明一切智智。説五大喩。具緣品明菩提實義。五字偈是卽此經正宗體也。故第十一（十三）釋阿等四字云。此四字此經一部經中正宗體也。一切祕藏皆從此生。卽是毘盧遮那心也（文）又十一（二）云。一切智智心無垢（東●）無量（南●）無礙（●西）無有分別（●北）諸佛不空現證（●中）之法（文）第十二（十）云。摩訶薩意處説名漫荼羅等者。心處亦可名爲心位。卽指此衆生自心之處卽一切諸佛大悲胎藏漫荼羅也。所以者何。一切衆生卽是花臺之藏。然四種煩惱常自生故。爲彼自覆弊故。不能明了而自覺知。若能自覺心處。卽知此心自性清淨。如是淨無垢處。卽是諸佛大圓滿。實相之地也。是故佛答意言。若欲知眞言行及果。當於心處求之。皆如是説者。謂十方三世佛亦如是説。一道無異。非獨我如是説也（乃至）今此中意云。若能證心中之心（此卽干栗太）卽是如來大決定心（謂三昧也）猶有此定故得入阿字門。入阿字門故卽能了知眞言行之與果也（文）。又（十一）云。夫眞言者從自心發（乃至）欲識眞言行及果報者。亦從心而現出此心外無別法也。所以者何。此漫荼羅名之爲淨。以一切衆生自心。本來清淨以無明蔽覆不能了知。若淨此心卽是漫荼羅處。不從餘處來也。行及果報皆亦如是。以一切萬法乃至形顯等色。萬類差別莫不從心分別而有。今此阿字門亦不從外來。但從心生。無別來處也（文）又云。然此心源微妙寂絕無名無相。不可示現。以何方便而能得見耶。今諸佛爲化眞言行菩薩故。直從凡夫心處之心而作方便。亦不作餘對治行等也。此心之處卽是凡夫肉心。最在於中。是汗栗駄心也。將學觀者。亦於是處思蓮花之形。所以者何。一切衆生此心卽是蓮花三昧之因。以未能令開敷故。爲諸煩惱等之所纒繞。所以不能自了其心如實之相也。是故先觀此心處作八葉蓮花觀令開敷諸葉具足（云云）如實了知者。下疏第一（十七）云。經云。祕密主云何菩提。謂如實知自心。卽是開示如來功德寶處。如人雖聞寶藏發意勤求。若不知其所在無由進趣。故復指言如上所明第一甚深微妙之法（自證三菩提。卽一切智智也）乃至非一切智人則不能解者。此法從何處得耶。卽是行者自心耳。若能如實觀察。了了證知是名成菩提。其實不由他悟。不從他得（乃至）若如實自知。卽是初發心時便成正覺。譬如長者家窮子。若自識父時。豈復是客作賤人耶。
　　是故下。上總云一切智智此具五義。今明歷心五轉開見自心五智義也。此中發具見證等者。能發之心卽質多也。故發菩提心云菩提質多也。心菩提乃至心佛國者。干栗太心也。能住名質多（第十二説。決定心歡喜是也。引文如上）所住名干栗太（第十二云。證此心處心中之心是也）謂之住心。所云心自證心。心自知心故。云無所住等也。然經疏始終應有數多五轉。是故有數番三月持誦故。三月是三句。開三句爲五轉。故今且出三。一始入漫荼羅壇爲自心發菩提。曼荼羅是圖自心干栗太本相故。爾後世間成就品三月修行。及出世持誦爲萬行。至正覺顯現爲見正等覺。亦後作成就爲證涅槃。是寂然界爲一分正覺顯現。第五第六其時一分果相化他方便。二寂然界爲發心。上世間心故。次第二三劫修行爲萬行。至極無自性心爲見心證涅槃第五六准前可知。三初地爲發心。正開發自心八葉故。二地已上進趣萬行。第三已去佛地正覺涅槃二轉妙果。方便佛國是化他相。按起信下本（二十二）釋相大中有其六義。今當對明。彼云。從本已來自性滿足一切功德。所謂自體
<PIC>T60038401.GIF</PIC>
<PIC>T60038402.GIF</PIC>
   （见附图）

　　眞語爲門者。謂三密方便。具如次下所明。自發心菩提等。自心者干栗太。卽住心之心也。謂能發心名爲質多。所發菩提一切智智。干栗太心。是初阿字也。第三（二十）云。應發菩提心者。謂生決定誓願。一向志求（質多）一切智智（干栗太）必當普度法界衆生。此心猶如幢旗。是衆行尊首（文）十一（十四）云。正等覺心。卽眞言心也（阿等四字也。廣明）第十七（十三）云。此中眞言心者。此心梵音汗栗太之心。卽是眞言心也（文）又云。眞言智者謂智中之智（一切智智）無上無過也。又云。阿字是一切眞言心也（文）十九（十四）云。前説得虛空心。卽是菩提心生。菩提者覺也。此心豈是空耶。而實具足恒沙功德。雖具如來無量功德。而無相無名不可顯示也。乃至當知。此空是自證之理也（廣説。是自證三菩提無量功德者。前所引起信相大文。當併思矣）
　　具萬行者。折利耶有治地義。漫荼羅行般若行等行也。此云具者。是當娜耶進修。萬行之行者折利耶也。三密方便者自心三德。三三昧耶行。故云卽心。此●義也。第十毘俱胝眞言中。傍角一點是阿。阿卽行也。
　　見心正等覺者。正等覺心卽眞言心。是●字也
　　大涅槃者。●字義。經十四（十）云。若菩提心清淨（阿字義）除一切蓋障（傍二點也）卽是大般涅槃。更無他義（文）涅槃四德常樂我淨卽是四阿。重于四阿而爲惡字。具四阿。四阿卽四德也。第十一（十四）廣明四諦義。所謂眞言心。眞言心者卽干栗太。故知。涅槃亦卽衆生本心。涅槃文字品（會疏第八五十一）云。阿（短）者不破壞故。不破壞者名曰三寶（阿字有空不生三義）譬如金剛（文）又如來性品云。佛性眞我譬如金剛不可毀壞（文阿字義可見）第十九（十六）云。上來所説阿字門卽是顯示自身我。卽我自身本不生。亦無滅。不生不滅者卽是如來身（文）我者佛性義。佛性卽大涅槃。大涅槃阿字義。阿字卽眞言心所云干栗太也。
　　發起心方便者。第十八（三十）云。此普門身隨衆生種種心行差別性欲各異。卽以清淨妙門而淨其心。無得究竟。如是淨其心卽是莊嚴一切土也（淨嚴佛土義）行者如是住菩薩地時。卽能以普見世界。現如來身。坐於道場而淨法界輪。卽能遍知一切句。謂成佛也（文。發起方便身）方便者同體大悲。謂阿字中之有義。思之。
　　心佛國者。下疏明三品悉地中云。上謂密嚴佛國。出過三界非二乘所得見矣（文）密嚴經下（八）云。密嚴是大明。妙智之殊稱。佛子勤修習生於此刹中（文）祕密曼荼羅品所明卽密嚴國土相。又瑜祇經云。唯此佛刹盡以金剛自性清淨所成密嚴花嚴（文）。皆自心八葉曼荼羅耳。
　　從因至果者。前約三劫十地等解住心義。因果義可知。
　　以無所住等者。第七（十七）云。復次入多字門時。了知諸法皆空故。不住生死中（空義）卽此如如亦不可得故。不住涅槃（有義）爾時行處盡息。諸位皆盡（不生義）遍一切處。的無所依。是名以不住法住如來大住也（文）遍一切處等者。●字義也。不住而住者。心續生及十緣生句義也。續生緣生皆●字義。相續●●●義。●●●是●字義。續生幻義。幻是●字義故。具如上。心續生者。文云最上大乘句。心續生之相。諸佛大祕密。外道不能識。疏釋云。於諸大乘法門。猶如醍醐淳味第一。故云最勝大乘也。乘名進修。句名止息之處。故云大乘句也。心續緣生之相者。雖此心畢竟常淨猶如虛空離一切相。而亦從因緣起有心相生。猶如大海波浪非是常有亦非常無。若常有者不應風颷止息則澄然而靜。若常無者不應風颷纔起鼓怒相續。當知。是心從緣起故。卽是不生而生。生而不生。無相之相相常無相。甚深微妙難可了智。諸佛祕密之印。不妄宣示。是故凡夫二乘兩種外道。非但不識無生滅心。亦復不識生滅心。故云諸佛大祕密外道不能識（文）又第一（十七）云。謂初發心欲入菩薩位故。於此眞言法要。方便修行得至初地。爾時以無所住進心不息。爲滿第二地故。復依眞言法要方便修行。得至第三地。爾時以無所住進心不息。爲滿第四地。復依眞言法要方便修行得入五地。如是次第乃至滿足十地。唯以一行一道而成正覺（文）是無所住心續生相也。十緣生句者。疏第三（三）云。祕密主若眞言門修菩薩行諸菩薩。深修觀察十緣生句。當於眞言行通達作證。乃至如實遍知一切心相者。是略答前問中修行句也。如下文萬行方便中。無不藉此十緣生句淨除心垢。是故當知。最爲旨要。眞言行者特宜留意思之。然統論此品中十緣生句。略有三種一者以心沒蘊中。欲對治實法故。視此十緣生句。如前所説。有空之幻是也。二者以心沒法中。欲對治境界攀緣故。觀此十緣生句。如前所説。蘊阿賴耶有心之幻是也。三者以心沒心實際中。欲離有爲無爲界故。觀此十緣生句。如前所説。解脫一切業煩惱而業煩惱具依。卽不思議之幻也。摩訶般若中十喩亦具含三意（文）然此中約其顯勝唯出三處緣生。其實眞言行者始終無不用十緣生句。故如明十緣生釋中及第六（十八）明有相瑜伽中。皆在寂然界前明用緣生觀也。又文説十緣生已云。祕密主如是了知大乘句心句乃至漸次大乘生句。前心續生云最勝大乘句。此緣生句亦云大乘句等。疏釋云。乘名進修。是無所住義。句名止息之處。是而住其心義。又疏釋漸次大乘生句云。以深修觀察故。如入大海漸次轉深。乃至毘盧遮那以上上智觀。方能盡甚深底。故曰漸次大乘生句（文）漸次轉深至佛地者。此幻觀通始終也。又十緣生句。復云具足法財出生種種巧大智。是幻出無盡莊嚴藏義也。具如疏釋。往撿又大乘梵云●●●●。中有我干栗太義。內我干栗多者。八葉心蓮也。●等四字也。是故應知。不住而住者是●字義。卽心之德。五轉卽無所住相也。心者卽干栗太之心。住者質多之心。所謂心自證心者。無所住而住其心義也。金剛般若云。應無所住而生其心者。是從●字生百字明門義也。其心者諸字門。是心心所百法明門故。又維摩等經云。從無住本立一切法者。亦是百字法門也。無住本是●。一切法者諸法明門也。
　  入眞言門略有三事等者。眞言行語乍看似但是口密。故明具有三密。然三密次第。若約三部。身口意如次佛蓮金也。以身爲總。而有口意故。若約出生。字（口）印（身）形像（意現）種子三形尊形次第也。百字果相應品云。爾時毘盧遮那世尊言。祕密主入大覺世尊大智灌頂地。自見住於三三昧耶句。祕密主入薄伽梵大智灌頂。卽以陀羅尼形示現佛事。爾時大覺世尊隨住一切諸衆生前施作佛事。演説三三昧耶句。佛言祕密主。觀我語輪境界。廣長遍至無量世界清淨門。如其本性表示隨類法界門。令一切衆生皆得歡喜（文）疏第十八（二十七）陀羅尼形者。謂總束眞言輪而以爲身。卽成普賢身也。由住此總持身故。於一切衆生前示所喜見身。説應機之法無有差謬。同入佛智也○次告金剛手。汝可觀我語輪。卽觀佛陀羅尼身字輪境界也。佛以神力加持大會。非但今祕密主觀我語輪境界廣長遍至無量世界清淨門。如一切衆生本性表示隨類法界門。令發歡喜○金剛手得觀此一切大會亦得同覩此不思議神妙之境也。所以者何。此大智之身常住寂滅離諸因緣。非有心之境。離佛神力所加持。則一切菩薩非其境界也。佛旣示已告言。汝等且可觀我字輪境界廣長無量也。長謂人所不及也。私謂。此卽云何也。其廣橫遍於一切衆生界。其長云何。竪窮佛界。故云廣長也。如是廣長之身。普應一切。從何得乎。乃從此一字眞言王而現此事也。以一眞言印身示一切身。以一眞言字音而出妙聲。普周法界。以一眞言本尊之心。普示一切智惠之境也（文）。如上經意從語輪陀羅尼。隨衆生類現種種身。説所應法。種種身卽是意觀。此諸身各具印。是身密故。是從語輪出身印意觀也。故疏釋三密皆云眞言。此中亦爾。又具緣品云。有如來出世廣長語輪相。如巧色摩尼。能滿一切願。積集無量福德（文）疏（第九十三）云。如生身佛將發誠實言時。或示廣長舌相遍覆其面。而告應度者言。汝經書中頗見有如是相人而出虛妄語。不。若摩訶衍中或出舌相遍覆三千世界。今者世尊將説如來平等語故明此語輪。橫竪皆遍一切法界。故曰廣長語輪相。此相字梵本正云曼荼羅。又云。爾時世尊住於滿一切願出廣長舌相。遍覆一切佛刹清淨法幢高峯觀三昧。疏（第九十三）云。此中言出者。梵本正翻當云發生舊譯或云奮迅。出此廣長舌相。卽是如來奮迅示現大神通力。故會意言之也。此三昧於如來廣長舌相遍滿一切佛刹。巧色摩尼普門大用中。最爲上首。猶如大將之幢故。云清淨法幢也（文）前所引第九。舌相眞言中。摩訶阿摩訶者廣長也。是則曼荼羅也。疏所出四語者。皆舌相眞言中義。又上所出十八卷諸文語輪卽漫荼羅也。又十三如來語門眞言。摩訶嚩迦怛羅（二是此同語也）毘濕縛惹耶（種種巧智也）摩訶馱耶（大廣也）謂此語從如來無量門巧智而作此智廣大無量也（文）此眞言初亦有●●言。是漫荼羅義。●●●●者所謂巧色摩尼也。十七（十四）云。巧妙智者。卽是一切智智之別名也。復云●●●●。此大廣卽廣長也。又此言中有大我義。又有我心之義。大我干栗太卽漫荼羅也。故知。眞言●●言卽同●●●。旣同曼荼羅。此中具三密。又此曼荼羅言正翻是眞言等。而義含印觀。印梵云母陀羅。念云三摩羅拏。故云爾也。又三密修行總呼爲眞言。如下經眞言門菩薩。及世出世持誦三月持誦等。其實皆雖三密修行。以眞言持誦名之。又三密者三業各有隱密義。身隱密者。疏十三（十四）云。三藏云。西方尤祕印法。作時又極恭敬。要在尊室之中及空靜清潔之處。當澡浴嚴身（云云）口隱密者。前所引第十八（十）釋是也。意祕密者。●●●云憶念。憶念者在心不彰于外也。三祕密有多釋。如餘處詳。又口云目佉。門亦云目佉。出探玄記。又十三有如來語門印。是語名門也。故眞言於入門有其義旨。以標眞言。兼之身·意。又如來舌眞言中。具疏所出眞言諸義。然彼眞言首●●●●有心義曼荼羅義。如題摩訶毘盧遮那下詳之。終●字是種子。亦是心義也。疏第十四（十七）云。●是心義。亦是如如義（文）又語門眞言初有●●言。中有●●●●言。是種種巧智義。與●●●●種種巧度門同。終云●●●●。大廣義也。此言中有●●●義。是心義也。醫方云。舌屈心也。依舌及語門眞言中皆有心義。舌語是于栗太曼荼羅處門。故言入眞言門而安首也。又舌云●●。●守護經十（二）云。惹字是最勝義。富貴義。自在義。智惠義（文）富貴自在等皆●●義。是普現色身義也。又一字頂輪王經大人相印。眞言種子●也。是三十二相義。印金剛合掌。與百光王同。此宗義。三十二相者字門也。普現色身亦是字門故。●者字門義也。●者大品云諸法喚不可得故。華嚴云。唱訶婆字時入般若波羅密門。名觀察一切無緣衆生。方便攝受令出生無礙力。（文）語門中。●●●●亦巧妙智。一切智智普現色身義。故舌相眞言。是曼荼羅也。又舌根是色。屬身故身業也。能表意故兼意業。故舌相眞言兼得餘二業。其身與意不如舌故。標眞言餘二自具。又世間成就品云。初住菩提心。第二名爲聲句想爲本尊。而於自處作。疏十（二十八）釋云。復次此字者卽是菩提心。由一一字卽是入實相門。皆得法界之體。所言字者梵云阿刹嚂。阿是不壞義。卽是淨菩提心也。如此行門爲淨菩提心故。若不除垢本尊三昧無由現前故。行者令一一字與淨菩提心相應也。第二名爲聲。句想爲本尊。而於自處作者。又當觀想字字句句眞言之聲。如前次第相續輪環不斷。一一聲相明了如鈴鐸風梵之音次第不斷而入其身遍其體內。以此因緣能令身心掃除垢濁。如火起時諸塵悉淨。亦當心一境善住不亂。假使有種種境界。亦如前説也。又句中義者。卽是本尊之體（已上。字意密。聲語密。句身密也。）先想本尊。明了次卽自觀己身同於本尊。令內外明了也。字眞言觀卽是眞言身。聲眞言觀卽是眞言王。句義觀卽是眞言之體。卽眞言心也。句是義趣。所歸趣處也。卽本尊心也（是字身。聲語。句意也。主者聲卽眞言故。云主也）身語意淨。三事清淨平等。猶如內有明眼外觀淨鏡。又無暗障。三事等故明了現前。以此三事等故身口意皆住一見。衆緣具故。則有成就之樂也。此三事等明見本尊故。當於自處作也。又卽自觀其義亦同本尊。以三事等故名世間成就（文）又二十（十八）無相三昧品疏云。私謂。上來經文大意不過此行。謂口眞言身法印意觀佛也。然此三事皆緣生法。緣合而有。都無自性不生不滅。卽是阿字之門法界之性。凡夫不知。云何得入。故佛先説此三眞言門。漸得三昧。乃至親觀本尊。見種種神變之境。猶是心有所著。不得三平等住。今説三平等法門。若行者於瑜伽心中而復能如是觀察。離身口意分別戲論。卽得現前。而證眞言實相。同於佛住。自體常住。同於如來也（文）。此中三密言三眞言門也。又此云眞言門者。本尊三昧世間持誦。非言初地已上也。十四（二十二）云。此中身密者。卽是諸印。如四重大曼荼羅。一一本尊各有密印。若觀此身印卽知此尊所表祕密之德。隨類上中下差別。有無量種也。語密者卽是諸尊所有眞言。聞此眞言卽知此尊內證之德也。意密者卽是本尊瑜伽之觀。亦隨四重方位各各不同。與此相應卽入如來意密之藏也。此中身語意密。上從佛菩薩位及二乘諸天八部。無量差別。廣而論之。乃至十世界塵數各各不同。略而言之。如此經中所表之位謂皆表如來身口意祕密之德。若能如實了知卽同於祕密主也（是約諸尊三密釋）菩提心論云。三密者。一者身密者。如結契印召請聖衆是也。二語密者。如誦眞言令文句了了分明無謬誤也。三意密者。如住瑜伽相應自淨月圓滿觀菩提心也（文是約行者三密釋也）問准下文。眞言門菩薩唯稱第三劫人。今入眞言門何泛通耶。答下文約勝唯名第三劫。其實非不通地前凡夫。況此品中所明。多在地前。
　　是事下當廣説者。經疏終始皆悉明三密法門。無住不是。今且約顯著指具緣已下諸品也。
　　行者以此下。明三密法門速疾頓成義。第二十（十一）云。然行者猶身印眞言及觀本尊此三事和合故。本尊自降臨道場而來加被也。然此行者初行之時尚是凡夫自無德力。何能卽感佛菩薩等如是而應耶。但彼佛菩薩等先立誠言大誓願故。若有衆生依我此法而修行之。不虧法則者我必冥應。或雖不來而遙加護之。若行人法則如法。而不應赴卽是違本誓願。故不得不應也。如明珠方諸向月而水降。圓鏡向日而火生。因緣相應而無思念。此法亦可爲喩。非是諸佛有心行而同凡夫之赴應也。若心不相應。事緣有闕則本尊不加護念。故無應驗非佛菩薩等之過也（文）又四（十四）云。末句云莎訶者是驚覺義。以一切如來本行菩薩道時。同見如是義故。必定師子吼發誠實言。我要當以此阿字門遍淨無盡衆生界。若我此誓不虛者。其有一切衆生。誦我誠言不虧法則。則當如其所願皆充滿之。我今以隨如來三昧耶敎説此眞言。唯願不違本誓故。令我道場具足嚴淨。故云莎訶也。以下諸眞言云莎訶者。其意大同也（文）又同（二十四）云。末句云莎訶者。如僧羯磨竟更加忍可印成句。若我所發誠言必定無謬。唯願諸佛不越三昧耶。故令所作圓滿也（文）又九（十八）有釋。三方便者。謂三密也。方便者疏釋方便爲究竟云。卽彼萬行所成一切智智之果説名方便。由內具方便故。方便之業卽是利他。是以梵音耶波馱亦名發起。如從種子生果。果還成種。故爲名也（文）佛內所具方便。及化他業無非三密。鄔波馱者方便梵名也。發起之義疏且約佛。若約行者。謂以三祕密方便進修發起自身所具三業妙德。故第三云。譬如已知乳酪有醍醐性。卽敎令具諸器物方便攅搖（文）五祕密軌明三句云。方便者三密金剛以爲增上緣。能證毘盧遮那三身果位。
　　乃至能於此生者。下文云初發心乃至十地此生滿足。疏第一（十七）云。次又釋言。所謂清淨句者。卽是頓覺成佛神通乘也。如餘乘菩薩。志求無上菩提。種種勤苦不惜身命。經無數阿僧祇劫或有成佛。或不成佛者。今此眞言門菩薩。若能不虧法則方便修行。乃至於此生中逮見無盡莊嚴加持境界。非但現前而已。若欲超昇佛地卽同大日如來亦可致也。復次行者初發心時得入阿字門。卽是從如來金剛性生芽。當知此芽一生蓮蓮增進更無退義。乃至成菩提無行可增。然後停息。故云次第此生滿足。此中次第者。梵音有不住義·精進義·遍行義。謂初發心欲入菩薩位故。於此眞言法要。方便修行得至初地。爾時以無所住進心不息爲滿第二地故。復依眞言法要方便修行得至第三地。爾時以無所住。進心不息。爲滿第四地。復依眞言法要方便修行得入五地。如是次第乃至滿足十地。唯以一行一道。而成正覺。若於異方便門開顯密意。亦皆不離如是寶乘也（文）第七（四）廣釋世間出世間三昧畢云。若更作深祕釋者。如三重曼荼羅中五位三昧。皆是毘盧遮那祕密加持。其與相應者皆可一生成佛。何有淺深之殊（文）。
　　滿足地波羅蜜者。十二（二十二）云。稽首行體地波羅蜜者。次歸敬眞言行體。行體卽其地。地及波羅蜜（文）地地者謂十地。第四（十一）驚發地神偈云。浙唎耶（二合行也）娜也（修行也）尾世[金*刹] 數（殊勝也）譯云修行殊勝行。部弭（淨地也）播羅蜜多（到彼岸也）素者（等也）譯云淨地波羅蜜（義含等義）次釋云。修殊勝行淨治諸地淨滿諸度（文）依此釋意。地梵語具淨治依地淨滿義。第三釋修行曼荼羅行中浙唎耶行下。明治地義。故知。依殊勝行淨地依地淨滿波羅蜜也。部弭言是地。而亦翻淨地。故知。地者本自淨治義。瑜伽倫記第一云。梵云步彌。此云地者。生成住持義。始自五識終曁無餘。凡聖因果統無不備。皆具能生成住持有類於地。故云也。釋論解云。地謂境界。所依所行或所攝義。是瑜伽師所行境界。故名爲地。如龍爲地唯此中行不出外故。或瑜伽師依此處所增長自法。故名爲地。如稼穡地。或瑜伽師地所攝智。依此現行依此增長。故名爲地。如珍寶地。或瑜伽師行在此中受用自法。故名爲地。如牛王地。或諸如來名瑜伽師。平等智等行在一切無戲論界無住涅槃瑜伽中。故是彼所攝。故名爲地。或十七地攝屬一切瑜伽師。故如國王地。是故説名瑜伽師地（文）入道章上云。此修習位能爲依持生長之義。故名地。唯識等與所修行爲勝依地。令得生知故名爲地（文）都部要目云。金剛杵者菩提心義。能壞斷常二邊契中道。中有十六菩薩。亦表十六空。爲中道。兩邊各有五股。五佛五智義。亦表十波羅蜜。能摧十煩惱。成十種眞如便證十地。證金剛三業獲金剛智。坐金剛座。亦是一切智智如來自覺聖智（云云）第五（二十一）五如來智皆兼權實二智相。而以金剛手執持其中。故云左執拔折羅（文）五重結護云。上下同者。佛界衆生界同具五智故上下同也（文）。此云三密方便者卽三密金剛。與彼五智五佛義同。如來三密等卽與彼權實二智及佛界衆生界同也。故行者修三密行時。與如來三密相應。乃至法界力故滿十波羅蜜。故第十一（十九）云。廣大加持者。謂如來加持神力。由三句得成。今欲行如來事故。思想念此三句也。故經云以我功德力如來加持力及以法界力周遍衆生界者。此三句和合而廣大加持力生。如是念已應誦念此句。此句是一切眞言心（文）。此句者。謂以我功德等三句。眞言心者●●等四。具説如上。此四文是中臺方便。三密本源也。
　　對治行等者。仁王經中一（三十七）云。復次性種性菩薩修十波羅蜜多起十對治（文）青龍疏云對謂對觀。治卽治遣（文）下疏云。如餘敎中菩薩。行於方便對治道。次第漸除心垢。經無量阿僧祇劫。或有得至菩提。或不至者。今此敎諸菩薩。則不如是。直以眞言爲乘。超入淨菩提心門。若見此心明道時。諸菩薩無數劫中所修福惠自然具足。譬如有人以舟車跋涉。經險難惡道得達五百由旬更有一人直乘神通飛空而度。其所經過及至到之處雖無異所乘法有殊（文）第十（十九）云。毘薩摩曳。此是奇哉怪哉之義也。如佛常敎。以慈對治於瞋。以無貪治貪。以正見治邪見。今乃以大忿瞋而除忿瞋。以大貪除一切貪。此則最難信難解（文）然人以此疏文證顯密對治不對治。甚爲差謬。何者。第十文釋降三世尊眞言訶訶訶毘薩摩曳文也。以大忿而除忿者。其實雖實相無相意。而一往釋相。還是以無方大對治。比對常敎小對治耳。何以此文證對治不治乎。且諸軌等中有治婬治瞋等眞言。何言無對治乎。今言對治不治者。非此之謂。對治者且就常途大乘。以十波羅蜜治十重障等。始終修行皆對治也。今敎不然。今修行者其貪瞋等不除者。以懺悔方便等。一懺之而已。其行卽三密方便行。故疏云。直以眞言爲乘。超入淨菩提心門。依此持誦功自然除貪瞋也。若或助用除瞋婬等呪者。亦是三密方便。非所謂對治行。對治行者爲除無始慳業。等。專修事檀行等是也。
　　故大品下引證。智度三十八（二十六）云。經舍利弗有菩薩摩訶薩。初發意時行六波羅蜜。上菩薩位同阿毘跋致地。舍利弗。有菩薩摩訶薩。初發心時便得阿耨多羅三藐三菩提。便轉法輪。與無量阿僧祇衆生作益厚已。入無餘涅槃。是佛涅槃後。餘法若住一劫。若減一劫。舍利弗。有菩薩初發意時與般若波羅蜜相應。與無數百千億菩薩。從一佛國至一佛國淨佛世界。論釋云。有三種菩薩。利根心堅。未發心前久來集諸無礙福德智慧。是人遇佛聞是大乘法。發阿耨多羅三藐三菩提心。卽時行六波羅蜜入菩薩位得阿毘跋致地。所以者何。行集無量福德利根心堅從佛聞法故。譬如遠行或有乘羊而去。或有乘馬去。或有乘神通去者。乘羊去者久久乃至。乘馬者差速。乘神通者發意頂便至。如是不得言發意間云何得至神通相爾不應生疑。菩薩亦如是。發阿耨多羅三藐三菩提時。卽入菩薩位。有菩薩初發意。初雖心好後雜諸惡。時時生念。我求佛道以諸功德迴向阿耨多羅三藐三菩提。是人久久無量阿僧祇劫或至。或不至先世福德因緣薄而復鈍根心不堅固如乘羊者。有人前世有福德利根。發心漸漸行六波羅蜜。若三若十若百阿僧祇劫。得阿耨多羅三藐三菩提。如乘馬去必有所至。第三乘神通者如上説。是三種（羊馬神通）發心一者罪多福少。二者福多罪少。三者但行清淨福德。清淨有二種。一者初發心卽得菩薩道。二者小住供養十方諸佛。通達菩薩道入菩薩位。卽是阿毘跋致地。阿毘跋致菩薩義如先説。次後菩薩大厭世間。世世已來常好眞實惡於欺誑。是菩薩亦利根堅心久集無量福德智慧。初發心時得阿耨多羅三藐三菩提。卽轉法輪度無量衆生入無餘涅槃。法住若一劫。若減一劫。留化佛度衆生（文）今案。智論文經但行清淨中説三種菩薩。一初發得不退。二初發轉法輪。三初發淨佛國。論總有五種菩薩。一羊乘罪多福少。二馬乘福多罪少。三神通乘。於此分三。一初發心得不退。二小住供養得不退（此二當第二得不退菩薩）三初發轉法輪（此攝經第三淨佛國菩薩）今疏引經第一二菩薩略第三淨佛國。轉輪及淨佛國恐是一種菩薩。化他二業故略後一耳。然所引二種菩薩。共但行清淨中二種頓成菩薩故。喩神通乘。初菩薩者是初住信成就發心。不退轉者是寂然界上世間心初得無相三昧上菩薩位也。卽是當第十住。次菩薩者第三劫空性心菩薩。得無上菩提者。初地十心第十佛地。具如十五卷。是得極無心已。證如來地一分也。是當世及出世兩種悉地成就。
　　經云。如是下。具如杲抄等。
　　阿遮梨者。瑜伽倫記第一云。梵言阿遮羅。此云師。有調化之功。匠物適機。群從所放之美稱也。釋論解云。三乘行者由聞思等。次第習行。如是瑜伽隨分滿足。展轉調化諸有情。故名瑜伽師。或諸如來證瑜伽滿。隨其所應持此瑜伽。調化一切聖弟子等。令其次第修正行故名瑜伽師（文）。大品云。●字修不可得（文）涅槃云遮者卽是修義。調伏一切諸衆生故（文）明覺云。●●●修斷也（文）第三釋修行曼怛攞行中。折利也行下有治地義。又第四驚發地神偈中。折利耶行次有治地義。是調伏修斷義。故對弟子稱阿闍梨者。是調伏正化治斷弟子惡罪義也。若自稱行●●者。調伏修斷自惡非義也。倫記等諸文多約弟子解。瑜伽釋論中具見二種。是與娜衍修行不同。應知之。
　　大本等者。都部要目云。毘盧遮那成佛道經大本。有十萬偈。可有三百餘卷。唐國所譯略本七卷。崔牧序云。毘盧遮那神力加持經。大本十萬頌。梵方祕而密藏。今所譯者○中天大瑜伽阿闍梨。乃與諸聖簡繁撿要集爲二千五百餘偈（文）。海雲胎藏記云。此經梵夾有三本。廣本十萬偈也。若依梵本具譯可有三百餘卷。已上廣本在西國。不到此土。梵本略本四千偈。更有略本二千五百偈。中天竺國大阿闍梨集令持所傳者。四千偈經。開元七年釋迦沙門三藏善無畏奉詔譯。沙門一行筆執（文）第十一（三十四）云。本經有三千五百偈。説此五字義（私按。本經者恐指十萬頌梵本。謂於十萬偈中。有三千五百偈説此五字耳。然古師引爲三千頌證者不可。若如言者。三千頌文爲唯説五字耶。思之。）問此中云三千餘頌。海雲記四千頌。崔牧序云二千五百頌。相違云何。答四千頌者。恐是足供養法全七卷頌數也。三千餘頌者。今疏所釋六卷三十一品頌數也。其二千五百頌本。依海雲記。中天阿闍梨令持是亦不來此土也。崔牧序。現行經云二千五百頌者。蓋謬矣。海雲記無違此中。然杲抄云海雲記或爲四千偈。或爲二千五百偈。旣違疏釋者。爲疎忽耳。
　　偈頌者。經音義二十四（十六）云。伽他此方當頌。或云攝言。諸聖人所作。莫問重頌字之多少。四句爲頌者。此名伽陀。案西國數經之法。皆以三十二字爲一伽他。或云伽陀訛也。舊言偈者。亦伽他之訛也（文）青龍疏中一（五七）云。偈者此有三解。一云偈者竭也。攝義竭盡。二云偈者憩也。語憩息故。三者梵云伽他。此云諷誦。古譯經者乃云偈他。略去他字但名爲偈。語訛略矣（文）玄賛二（三十八）云。梵云伽他。此翻爲頌。頌者美也。歌也。頌中文句極美麗故。歌頌之故訛略云偈。此祇焰頌（文）攝釋二（三十二）云。有釋云。偈猶竭也。乃此方言明義竭盡故。名爲偈。議曰。不然。設此方言未必偈中皆明義盡（文）嘉祥法花疏（序品）云。句世有二種。一伽陀。謂孤起偈。亦名不等頌。二路伽。謂頌長行偈。有人云。外國稱祇夜。或名偈夜。今略彼夜字直稱爲偈。此間翻爲句也。有人言偈是此間語。以其明義竭盡故。稱爲偈也（文）（已上諸解有異同應知）最勝疏（溜洲）三（本四）云。若準西方爲頌之法。皆四句成一頌。論句則有五種。一者處中句。二初句。三後句。四短句。五長句。若八字成梵云案多制多。此名處中句。不長不短。如是四句成一頌。名室盧迦頌。有三十二字。若六字已上成名名初句。若二十字已上成名爲後句。若減六字名短句。過二十六字成名長句頌。準可知。今此經中。依梵本。或有十七字爲一句。或有十五字。乃至呼三字爲一句。今長句處勒爲七言頌。若短句處勒爲五言故（云云）。
　　文義略周者。文略而義周。故云文義略周。薄伽梵下。論師者。古一解云。指聲論師。此解勝。理趣釋云。婆伽者能破義也。所破四魔。又有六義。如聲論所釋。熾盛自在與端嚴等也（文）。親光具出二義。一六義。二能破義故。若親光者不應言具有六義。問若爾。下何云帝釋聲論等耶。答帝釋聲論。謂女人爲薄伽者。是彼聲論中自釋女人之處。非是釋世尊之處。聲論六義者。釋世尊薄伽梵之文也。此六義與起信論相大六義同。今相配
<PIC>T60039101.GIF</PIC>
　　自在義（諸如來永斷繫屬煩惱故）有大智慧光明義故
　　熾盛義（炎燒智火所燒煉故）遍照法界義故（三十二相●字百光遍照諸字門義故）
　　端嚴義（如三十二相所莊嚴故）眞實識智義故
　　名稱義（一切殊勝圓滿無不知故）自性清淨心義故（自性清淨是極吉祥不稱讃故）
　　吉祥義（一切世間親近供養成稱讃故）常樂我淨義故（是涅槃方便故）
　　尊貴義（常起方便利樂一切有情故）清涼不變自在義故（以斷繫屬是自在故）
    （见附图）
    
    今此宗中等者。十九（二十一）云。善調身口意稱伏自在故。能降諸魔。非但降於外魔。內障亦遍降伏之。世出世中以爲尊。故復號人中尊（文）人中尊者。與世尊同薄伽梵義也。
　　能破義者降伏四魔義。此經宗以薩婆若實相智惠爲毘盧遮那。故且取能破義。破謂破一切暗故。
　　如人下釋能破義。初擧喩次合法也。第六（二十二）明菩提實義偈云。我覺本不生（云云）。乃至如實相智生生者。心之實相。卽是毘盧遮那遍一切處。佛坐道場如法相解時。種種不如實見悉滅無餘。是故薩婆若惠與虛空等也。已離一切暗者。於一切法相不如實知。卽是無明。是故覺本不生時。卽生遍法界明。以一切種觀一切法。無不見聞觸知也。第一實無垢者。此最實事實無過上。名爲第一實際。取謂自性清淨心。以離一切暗故。佛之知見無復垢汚。皆是轉釋不生義也。次有二句。結云。諸趣唯想名。佛相亦復然者。言六趣衆生與毘盧遮那本無二體。但隨衆生種種妄想立種種名耳。佛亦如是。一切世間徒見我降魔成道方便度人之迹。隨彼心相而稱説之。或云大沙門。或云大勤勇。乃至華嚴所説於一世界中有無量異名。非謂自證法中如其所説而可表示也（文）二十一（三十三）説五字門云。復次時毘盧遮那如來又復住於降伏四魔金剛戲三昧。四魔降伏。六趣解脫。一切智智滿足。金剛字句説者。住此三昧能降伏四魔。能除六趣煩惱業苦。而與解脫之樂。亦能滿足一切凡聖所有希願也。佛住此定而説金剛句眞言義。此五字卽是降四魔眞言句也（文）又十八（二十六）説百字王品疏云。此眞言卽同救世者。卽佛也。有大威德。謂如來威神也。此眞言卽是一切法自在牟尼。此卽毘盧遮那之別名也。此眞言惠方便之光。能破一切無智暗。猶如大日出時衆冥自滅。普謂一切衆生。頓除一切無明之暗也（云云）。成就悉地品云。華臺阿字門。焰鬘皆妙好。光暉普周遍照明衆生故。如合會千電。持佛巧色形。深居圓鏡中。應現諸方所。猶如淨水月。普現衆生前知心性。如是得住眞言行（文）疏十二（十二）釋云。周遍普照明衆生類故者。觀此華鬘之光。若現前時卽從此心生寂照之光。普照一切衆生之類。一切衆生亦有如是之性。但由無明覆故不識自心之性。故不得如是自在之用。若自了心源之時。亦能如是普現色身十方敎化。如佛無異也（普照衆生者。卽此中破一切識心無明煩惱也）又云。行者內觀具足純熟見阿字時。其光從心中四散。普遍十萬一佛刹。此光從頂至足。周匝環繞行者之身。不可以喩言也。卽是如來平等大惠之光也。此中大智明也。如千電集會者。如世間一電之光尚不可諦觀。以映奪人眼故。況無量雷光聚集也。此釋光鬘四散威猛熾盛之意也。然此光從心遍照之時。卽能普遍一切世界一切衆生應度之者。皆現其前。以其所喜見身赴機演説妙法令其得度。皆實不虛（文）又經云。次於其首上頂會交際中。標以大空點。而思惟闇字妙好淨無垢。如水精月電。説寂靜法身。一切所依持諸眞言悉地能現殊類形。得大樂解脫逮見如來句（文）疏釋云（十二十四）前入阿字門雖云了知心性。然亦未得究竟現前。是故更入●字門。此是三昧。將用成就菩提心也。乃至以行者未識自心故。方便令識。先觀蓮華。又以定水滌淨其心。令此阿字明白徹見之時。六根諸垢皆總清淨。由六根純淨無垢故。心性無垢猶如水精淨月之光。當知。此卽名見。見者卽是成就。成就者卽是體同法界。當知。此法果本來寂然。一切衆生世界之所依持。猶如有情依世界。乃至地輪依水。水依風。風依空。空爲一切依止而無所依也。法界亦爾。以衆生無明垢故不能自了。今以六根淨故卽明見也（云云）又經云。囉字爲眼界。輝燭猶明燈而以觀心處。當心現等引。無垢妙清淨。圓鏡常現前。如是眞實心古佛所宣説（云云）疏釋云（十二十五）如上見時。猶未名究竟成就之見也。更有方便。謂觀囉字門。行者於兩眼上置此二字。光明如燈赤炎光揮。行者當坐時少屈其頸。以此無垢光眼而內觀照其心。猶此囉字故能見心性也。此●字門者。卽淨知見之明燈。由此智目。觀心蓮華臺之實相故。速得成。如是心性常恒安住無有變易。不可破壞。卽是諸佛大般涅槃故。名眞實也。以囉字門等淨此心故生眞實智惠光。故卽見古佛所行之道。所謂祕密藏眞言門也。行者見此眞言道之時。識亦發光。識謂六識也。以心淨故六識亦皆光明暉發。猶如大寶珠體性常淨。而不爲塵垢所染。若人瑩治漸去麁垢。乃至轉明卽能無礙雨降諸寶。光色無比。衆生六識亦爾。以心源淨故六識亦皆純淨。所謂六自在王性清淨也。彼持眞言行者如是見心性時。卽是見於正覺兩足之尊。今此成就者卽是出世間第一成就。所謂成就第一常身。此常身卽是諸佛金剛不壞身。見此心時卽是見如來句。知一切法皆如十喩。不生不滅性常不生。得此眞言之智見於實相也（文）又經云。轉此囉字門。邏字大空點置之於眼位。見一切空句得成不死句（云云）疏釋（十二十六）雖如是説。然行者猶未卽能究竟明了見於心性。更有明了方便。所謂轉囉字爲囕字也。前於目中作觀囉字。而觀於心今更轉此囉字令作囕字。還如前而觀於心中阿字也。此之囉字是相義。上有點是大空三昧。所謂第一無相之法。諸相本空也。以一切相者。皆是不堅固法。以此相當體不生故。同於大空。卽是堅固實相之法。如是思惟一切空句。與理相應卽是不死句。卽是諸佛常住之身也。由此囕字方便離一切相。卽是常身。常身卽是一切法空不死句也。以入囕字門故。離一切諸相。卽是如來。卽是樂等。大惠眞實之智（云云）經第七持誦法則品云。五字以嚴身。威德具成就。熾然大惠炬。滅除衆罪業。天魔軍衆等。及餘爲障者。當見如是人。赫奕同金剛。又於首中置百光遍照王。安立無垢眼。猶燈明顯照。如前住瑜伽。加持亦如是。智者觀自體。等同如來身。（文）聖觀自在軌云。發是心已。於囉字具圓點。卽爲囕字爲法界種子。想二囉置二眼中。如盛燈光普照一切。用此光明智惠之眼。觀自心中所置阿（上聲）字。了一切法本來不生。卽於阿字流出白色光明。照無邊塵沙界際。一切有情身中無明癡暗。卽想自身轉成毘盧遮那如來。具頭冠瓔珞。坐白蓮華。身如金色光明照曜。作三摩地相應。如是觀一切已（文）此中以大智明。破一切識心等者。依成就悉地品。是●●二字修行也。此等本自無生故。●字修行。卽疏十二所謂●字下云。知一切法皆如十喩。不生不滅性常不生是也。此等者。卽指上一切識心等。同上所引。第六疏。六趣衆生與毘盧遮那本無二體等。亦無相貌者。●修行也。然成就悉地品。及百字品等中。所明是分證成就相。然與究竟位更無別相。但其大小勝劣等異耳。
　　此中譬法相合者。利器喩大智明。多所摧伏喩破一切識心等。其本末有此名。喩此等本自無生等。此喩與法合不的緊應以意解之。世議觀其事迹等喩然惠日出時已下。然今此宗取能破爲義者。如來平等實相大惠。是薄伽梵毘盧遮那本地法身故也。若依常途釋明者。大智明者卽平等大惠明也。起信中本（二十）云。如菩薩地盡滿足方便一念相應覺心初起（根本無明）心無初相。以遠離微細念故。得見心性心卽常住。名究竟覺（文）。
　　一切識心等者。起信（中末七）云。以一切心識之相皆是無明（非一義）無明之相不離覺性（非異義）非可壞非不可壞（文）疏云。業等染心名諸識相。此等皆是不覺云相。故云心識之相皆是無明。非約心體説也。
　　無明者。根本無明。起信（中末初）云。智淨相者謂法力熏習（地前）如實修行（十地）滿足方便（金剛心）故破和合識相。滅相續心相。顯現法身智淳淨故（文）疏云。依前方便能破和合識內生滅之相。顯不生滅之性。此根本無明盡故。心無所合。卽顯法身本覺義（文）青龍疏下（二四十一）云。此心若滅無明滅者。此集起心卽第八識。無明習氣恒依此心。無漏位有漏識滅。彼無明種皆已滅故（文）。
　　煩惱者。智度七（九）云。煩惱者。能令心煩能作惱故。名爲煩惱。煩惱有二種。內著外著。內著者五見疑慢等。外著者婬瞋等。無明內外共復有二種結。一屬愛。二屬見。復有三種。屬婬屬瞋屬癡。是名煩惱（文）。
　　第六（二十一）云。謂我初坐道場。以此一體速疾力三昧。降伏天魔軍衆。然是中更有難降伏處。所謂煩惱等魔。無有形相方所亦無足迹難可覺知。於一念中亦皆殄滅。故云降伏四魔（文）。
　　亦無相貌者。有云對破之相貌。恐不可。今云無無明煩惱之相貌。起信（中末八）云。所言不覺義者。謂不如實知眞如法一故。不覺心起而有其念。念無自相。不離本覺（文）。
　　暗惑自除。六（二十三）云。離一切暗者。於一切法相不如實知卽是無明。是故覺本不生時。卽生遍法界明。以一切種觀一切法。無不見聞觸知也（文）。
　　釋論亦云下。引釋論助明餘義。釋論第二（十七）云。復次頗伽名破。婆名能。是能破婬怒癡故。稱爲頗伽婆。問曰。阿羅漢辟支佛亦破婬怒癡。與佛何異。答阿羅漢辟支佛雖破三毒。亦不了了盡。譬如香在器中香雖去餘氣故在。又如草木薪火燒烟出炭灰不盡。火力薄故。佛三毒永盡。無烟無炭（此中薪烟等。梵語應考。且炭云●●●。出唐梵文字度●字義也）如舍利弗瞋恚氣殘。難陀婬欲氣殘。必陵伽婆嗟慢氣殘（文）十六（二）云。聲聞緣覺雖得清淨。未能一切清淨。以於煩惱所知二障尚未遍知故。未純淨也（文）。
　　破婬怒癡者。●字中具此義。又應●等三字如次婬怒癡義。更考。今且言●字所含。第七（二十一）云。婆字門一切諸法一切有不可得者。梵云婆嚩。此翻爲有。有謂三有。乃至二十五有等（文）第十（十九）云。所謂三世者。世名貪瞋癡。降此三毒名降三世（文）又云。三世者名爲三界（文）又七（二十一）云。婆字門以從緣有故。具足一切字門。若具一切字門。卽三昧王三昧。能破二十五有釋迦牟尼。由此義故。名爲破有法王也（文）第十（二十三）婆●（上）釋迦也。婆是三有。傍有二點。卽是除遣三有也（文）。
　　復次帝釋下。帝釋名義具如上辨。聲論者。瑜伽論十五（二十一）云。云何處所根栽。施設建立。當知處所略有五種。一相續。二名號。三總略。四彼益。五宣説。若界頌等名爲根栽。如是二種總名處所根義建立。已説聲明處樞要上（末十四）云。瑜伽第十五云。處所根栽施設建立者。如樹根栽。樹之根本故。聲根本名曰根栽。卽是字也。辨出聲處所名爲處所。本聲明也。謂劫初起。梵王創造一百萬頌聲明。後命惠減。帝釋復略爲十萬頌。次有迦多沒羅仙略爲一萬二千頌。次有波膩尼仙略爲八千頌。此上四論總名處所。今現行者唯有後二。前之二論並已滅沒。字體根栽聲明論有三百頌。波膩尼仙所成。略成聲明頌有一千頌。名爲色明略本頌。復有八界論有八百頌。名爲因緣。又有聞釋迦論。一千五百頌。又有溫那地論二千五百頌。此五聲明並名根栽。能與根本處所聲明。爲生智解所依本故。然護法菩薩造二萬五千頌。名雜寶聲明論。西方以爲聲明究竟之極論。盛行於世。然聲明論有五品。瑜伽云。相續。名號。總略。彼益。宣説。一相續。是合聲合字法爲一品。是第一分。二名號明。劫初梵王於一一法皆立千名。帝釋後減爲百名。後又減爲十名。後又減爲三名。總爲一品。是第二名號品名號分三總略。是聲明中根本略要。四彼益。是次中略之。令物生解。名爲彼益。五宣説是廣宣説。謂略中廣。是後三品卽後分（文）。
　　謂女人等者。欲求因緣等者。●是三毒三界等義。應有欲求義。●因緣者。大莊嚴經云。唱●字時。出甚深法入緣起聲（文）能息煩惱者。●是破義。應有息義。●者●字。男女根義。又●●有男女根等義。又作歡喜天種子。應知煩惱義。所從生者。●●生義也●應是所從義。皆撿女人。千字文。女●。梵語雜名又云悉咥哩。唐梵文字●（恐●字寫誤）大隨求。●●●●●母衆（文）●有女義。此女梵語中亦有息煩惱義。第十（八）毘俱胝眞言釋云。此眞言以多羅字爲體。諸字皆爲釋。此多是如如羅是塵。傍角一點是阿。阿卽行也。諸塵勞體同於如如。以此如如行能折伏摧滅一切生死見慢我執之幢。卽大摧伏義也（文）又第十（二十）降三世眞言釋。及第九（十六）怛羅吒字釋等。往見。所從生義者。亦多羅字有此義。第十（十）云。次金剛母所謂忙莽計。忙言母義。莽計亦是多義。卽一切金剛之母。諸金剛智惠從此生也。怛[口*履]（二合）吒●●（輕）怛[口*履]吒此中以上怛[口*履]字爲體。多是如如義。羅是塵垢義。伊是三昧也。卽是如如無垢三昧。諸金剛智惠由此生也（乃至）惹衍底。是勝義。亦是生義。如了達如如垢障淨除得無勝之生。故爲衆母。無勝而生。卽是生諸金剛（第十十云。金剛卽諸佛之別名也）金剛是無勝者。亦是生諸無勝人也。此無勝生亦名甘露生也（文。十三十九云。甘露者一切智智別名。文是卽生一切智智人也。次下云。生無礙知見人。卽此義也。）第十七（二十四）云。如來卽是一切善法。所從生處也（文）。
　　金剛頂宗下。卽翻此義者。翻者翻譯也。金剛頂義決云。大日尊亦名一切佛菩薩母。般若佛母者。仁王陀羅尼釋云。婆誐嚩底（敵對翻云具福智者。會意云世尊）沒駄（引此云覺）摩（引）諦（此云母也。順此方。言佛世尊母）婆伽梵者男聲呼也。婆誐嚩底女聲呼之。二俱會意譯云世尊。若依聲明敵對譯者。婆伽云破。梵翻爲能能破四魔名婆伽梵。又云薄阿梵。依聲明論。薄名破阿名無生。梵名爲證。智能證阿名爲阿梵。由阿梵故能破煩惱。故佛世尊。不生不滅。不來不去。不一不異。不斷不常。不增不減。具如是德。名薄阿梵。又云薄伽梵。薄伽云福智。梵名爲具。會意釋云。由具福智莊嚴滿足名薄伽梵。又薄伽梵是男聲。瑜伽釋云。婆字爲種子。婆字者詮一切法有不可得。由心染故有生死。由心淨故有涅槃。彼二離心俱不可得。謂由般若生了因。卽能生一切諸佛。故名佛母（文）仁王不思議品云。此般若波羅蜜多是諸佛母。諸菩薩母不共功德神通生處。又二諦品云。實相卽是諸佛智母。一切有情根本智母（文）青龍疏云。實相者卽是本覺。由本覺故發生正智。至究竟覺一切智圓。本覺卽是諸佛智母。有情智母者。有情由斯爲衆行本故。以本覺爲智母矣（文）私案。今能破義者。喩實相智。卽觀照般若。息煩從生二義。喩如實智。卽實相般若。是卽阿字義。故亦云薄阿梵。阿是實相種子。法界之體。是亦一途解也。又薄伽梵者。阿字三義。薄是有義。伽卽爲空。梵是不生義。是有不二義。不可得義。卽不生義。有是如如。空卽實智。理智冥合頓除煩惱。亦冥合故生無礙智人。●字是大日種子。卽無礙智人義也。亦上有點是●字甘露義。故云甘露生也。轉字輪品入甘露生三昧者。●字義也。●●相同。第五（十八）云。於大勤勇北置應空眼。卽是毘盧遮那母也。佛母義。如般若佛母中廣説。眞金是如如實相之體。畢竟淨句（阿字卽白色義也）是彼敎門之外飾。故云縞素以爲衣。一戲論滅時心日光明無所不照。故曰遍照。如日光。恬怕一心人。乃能見此。故其標幟猶如天女住於正受之像也（文）私云。母者是實相般若。毘盧遮那者觀照般若。實相爲定。觀照眞智。是定生智義。故名佛母。天女像者。表能生義。正受卽定。演密第五云。疏佛母義。如般若經佛母品。彼品云。佛告須菩提。是般若波羅蜜多生佛十力。乃至十八不共法。一切種智。須菩提得是法故。名爲佛等。又論第七。佛告須菩提。般若波羅蜜是諸佛母。依止此法住。乃至何以故。是般若出生一切諸佛等故。
　　無礙智見人者。智度五十（七十）云。無礙智者。菩薩得般若波羅蜜。於一切實法中無礙得是道惠。將一切衆生令入實法得無礙解脫。得佛眼於一切法無礙（文）知見者。又二十六（二十五）云。復次如從人讀誦分別籌量。是名知。自身得證是名見。譬如耳聞其事。猶尚有疑。是名知。親自見覩了了無礙是名見。解脫中知見亦如是差別（文）第七（八）云。如來無礙知見。在一切衆生相續中。法爾成就無有缺減。以於此眞言體相不如實覺故。名爲生死中人。若能自知自見時。卽名一切知者一切見者。是故如是知見。非佛自所造作。亦非他所傳授也（文）第七（三十）云。第一眞實諸佛開示。此中開示是佛之知見。與法花義同（彼四佛知見。卽四阿義也）十二（十三）云。今欲敎彼衆生令盡識心之實相開彼花臺令得佛之知見者。如俗言心開意解。此意有理也（文）第九（三）一切衆生心自本有佛知見性。但以無智翳瞙故。諸法實相不得明了現前（文）無礙知見者。卽佛知見。＊佛知見者。是四阿義。卽是法界之體。五智五眼。具此德人云無礙＊知見人。卽諸佛如來是也。
　　其志求因緣。一向志求一切智智義。卽發菩提心也。同者菩提心因句。緣者根句。
　　得相應者。方便究竟心自證心。智會於如始本不二。云相應也。第八（二十八）云。此中相應者。梵云欲吃多。是應合如是之義。卽是契合冥符之義。與瑜伽稍別也。次句由多聞此法行與理契。是大慶。故曰多聞慶（文）志求與欲求同。恐是薄●字義。伽●有十二因緣義。是因緣義如上引大莊嚴經。梵有不二義。守護經云。嚩字印者。不二之道。言語斷故。不二卽相應義。如次三字義。
　　煩惱戲論者。煩惱謂六根本煩惱。及支末一切煩惱。戲論者。慈恩理趣分述賛下（四）云。眞如之法體無戲論。戲論者謂分別相。名言相。尋思相。由戲論故。執著染淨有所分別。分別故生死生（文）故戲論通本末無明煩惱也。煩惱者婆字義。卽三毒。伽字是行義。有去有來。卽爲戲論。永息者恐是梵字義。嚩字不壞義故。故爲金剛種子具相反義故。是壞滅義。能壞息煩惱戲論故。云永息也。
　　又薄伽梵等者（云云）。帶有聲者。釋中但以●爲有。然又●●亦有義也。資財及金者。●●中義。前所引青龍疏云。薄伽云福智。梵名爲具。具殊勝德者。具是梵義。殊勝又●字義。●●●殊勝也（見義釋八）德是薄伽義。持衆德者。具有皆●字義。持亦應●字中義。衆德者●●義也。
　　釋論亦云。等者引證。然此釋薄伽梵中有三段。一能破義。是當金剛部。次佛母義是當蓮華部。後持衆德義是當佛部。故實此三義皆具此經薄伽梵稱中。然今且用實相智。破無明闇迷故。以能破義爲正也。凡此經中。或稱如來。或稱佛及善逝等。而付毘盧遮那尊者。皆應其處所説法門而稱其德號。此經旣爾。餘一切經亦然。爲西方學者。應知之耳
　　（寶曆九卯年夏五月二十四日京都延命院善住師以御本書寫之竟  順庸）


　　大日經疏私記第三

　　               沙門曇寂撰
　　經薄伽梵住如來加持等。然此經敎主古來衆論紛紛。未極經疏始終意故。無得其實者。今詳有二種佛身。一者本地身。亦名實相智身等。二者加持受用身。又名加持身。若子細分。加持身與受用身是別。然處處多以受用身爲加持身。具如次下文。本地身者所謂實相平等智身。理智五大云本地。本者諸法本源。地者生成依持義。法者可軌義。身者依止義也。且如菩薩修行功成如智證如極果圓滿是也。此時全法界而一身。未論自他迷悟耳。爾時憶往願故。法如是故。爲神變加持也。加持身者。加持護念現于摩訶薩意處身也。依世間成就悉地出現兩品意。行者初世間成就。次入出世間歷持誦階級。至正等覺句時。見心蓮佛。此佛名加持受用身等。是卽神變加持佛身也。義釋八（四十）云。次從第二正等覺等以下。方入等引地。能於觀行心中見佛眞實加持身。故法花明深信解相。則爲見佛常在耆闍崛山。普賢觀云。十方諸佛色身不滅。我濁惡眼障故不見。今此經宗以行者淨心爲因如來淨心爲緣。從於心因緣生故。名自見心佛。如是見時不離本不生句。故名眞實加持身。不同散心人等心外見佛。又不同初學觀人但得影像成就也。偈云於鏡曼荼羅者。謂如先觀自身。作本尊三昧耶身竟。又觀心處圓明清淨微妙。喩如圓鏡。鏡中有八葉大蓮華王。鮮白嚴好鬚蘂具足。如前於花臺上有種子字。轉此種子色聲義趣。卽見大日如來眞實加持身（云云）。受用身者依疏處處意。百字明門普現色身佛云受用身。第十八終云。右百字果受用品。謂隨一一門有相應者受用也（文）此品今經題云百字果相應品驗知相應受用梵語同此品説佛陀羅尼身。字輪境界普遍法界作無邊佛事。一一門者一一字門也。一一字是一一本尊種子字故。此品題義同常他受用。又第十二（十八）云。一切諸佛富財者。以入覽●字門故。離一切諸相。卽見如來。卽是平等大惠眞實實智。如是眞言之智於一切法中最在其上。一切諸佛以此爲資財。資財是受用義。如是智寶之財其數無量。自在受用成辨佛事。普施衆生。卽是法華大長者義也（文）。資及財富者。謂字門。十七（二十一）布字品。若能如是作卽是佛。卽是一切智。卽是資財（具一切法財智也。文）又第六（二十七）第九（十二）十一（三十四）等中。皆指字門普現色身爲財。此十二入●字門者。●是以●字眼觀●字至極百字三昧也。此中受用者。自受用義也。自受用作佛事。施衆生故。亦利他用也。故名義亦與常途敎少有異。然依十四（二十）意。觀本尊已。其心作圓明。其中觀種子也。種子後生受用身故。受用身者佛身也。又受用言似有種子義。第二（七）云。譬如種果已成受用其實。故云受用種子也。又云。從一種子成百千果實。是一一果實後生若干。展轉滋育不可勝數。今此受用果心海成後心種子亦復如是。故云受用種子也。第二十（三十三）云。次寶幢卽云花開敷佛何耶。此是行義。十度萬行資菩提心。次第敷榮。芽莖葉葉滋榮可愛。故得名也。次花開敷云阿彌陀何也。此是受用佛。卽是成大果實受用其果。無量不思議現法之樂。皆得名也（文）是自受用義。然阿彌陀不無他受用義。第四（二十一）云。次於西方觀無量壽佛。此是如來方便智。以衆生界無盡故。諸佛大悲方便亦無終盡。故名無量壽（文）又第一（九）云。第五善行步執金剛者。此善字梵云毘質多羅。有端嚴義種子義。譬如已得果實後還爲種子也。善行步者卽是諸佛威儀。謂善知時宜可度不可度等種種通塞。以身口意方便俯應群機。曲中規矩。皆成佛花。故以爲名也（文）此金剛有西方義。具如下解。又六（十三）云。青是無量壽色。旣到金剛實際。卽以加持方便普現大悲曼荼羅。如淨虛空中具含萬像。故第四（文）此第六文正是加持方便受用身義。此加持身隨行者位次有佛身小大國土廣狹等異。是且同常敎他受用應身相。然此實受用身稱加持受用身。疏下文（十六）云。復次此諸大衆。但以佛威神力故。得見如是不思議境界。如來捨加持卽不現前。非其自心限量之所能及。如行者內修般舟三昧。外蒙諸佛護持。能以父母生身見十方佛。如晴夜無雲仰觀衆星。聽聞法音了了無礙（文）以加持故。見自心所不及者也。●●●加持義上已廣明之。如華嚴大疏明三種加持。若神力加持草木等作象馬軍衆。是草木等能爲耶唯神變之所致而已。又當段釋云。旣從遍一切處加持力生。卽與無相法身無二無別（文）第二十（三十一）云。是等（帝釋梵天）世間以少福願。尚有如是不思議用。何況如來法身而不能成就如是自在神力加持神變耶。然常途説法或云法性。或云法身。寂靜如空。無所動作。都不説具足如是力用。以爲凡起神變皆是有爲之心。三昧之力。而不言法體如是此其未了也（文）如是等義故。與常所談他受用應身不同耳。麁論如此。宜須知此義。次略引處處文。合上所論義者。次下（六紙）文云。今者心王毘盧遮那成自然覺。爾時一切心數無不卽入金剛界中成如來內證功德差別智印。乃至若少分未等。一法未滿。卽不名一切集會也（已上明本地身）然以自在神力所加持故。卽從心王毘盧遮那。現加持尊特身。爾時無量法門眷屬。一一皆現執金剛身。顯發如來威猛大勢（已上明加持身）又（十六）云。如是毘盧遮那（本地身）普於十方一切世界（十地菩薩等行者機感萬殊故）一一皆現佛加持身等（加持身）又云。經云。非從毘盧遮那佛身或語或意生。一切處起滅邊際不可得。而毘盧遮那一切身業。一切語業。一切意業。一切處。一切時。於有情界。宣説眞言道句法。此轉釋佛莊嚴藏。所以無盡無邊際者。以不異如來遍一切處常住不滅之身也。雖常無起滅。而能以一切三業。普於十方三世一切時處。從最實道（云云。加持身）又云。又現執金剛普賢蓮華手菩薩等像貌。普於十方宣説眞言道清淨句法等者。又廣前相。言非但示現佛身（正等覺句已上行者所見加持受用身也）充滿十方一切世界所現金剛菩薩等身。亦復遍一切處也。且如十佛刹微塵數諸執金剛菩薩等身口心印差別不同。如是一一本尊像類眷屬。皆如毘盧遮那充滿十方一切世界。如因陀羅網互不相妨。今略擧三聖者。以爲稱首也。乃至所言等者乃至諸天八部五通神仙。以外現漫荼羅之所表示。例不知也（菩薩金剛諸天人部等。世間成就行者。所爲本尊也。疏中多分稱是等爲本尊）如是等種種因緣。無數方便。普門應現敎化群生。雖淺深不同麁細有異。然究其實事。無非祕密加持各能開示如來清淨智見。若離如是實相印餘皆愛見所生。與天魔外道作諸營侶。豈得名爲清淨句義耶（文）又（二十一）云。於薩婆若平等心地（本地身）畫作諸佛菩薩乃至二乘八部等四重法界圓壇（已上加持佛身及世天本尊）此一一本尊身語心印。皆是一種差別乘也。且如有人志求五通智道。卽從大悲胎藏現韋陀梵志形。爲説瞿曇仙等眞言行法。行者精勤不久成此仙身（成）更轉方便卽成毘盧遮那身也（入出世間持誦。見心八葉佛身也）第七（二十九）云。行者但一心諦緣觀此聲字。自當見佛加持身。若見加持身。卽見本地法身。若見本地法身時卽是行者自身（云云）第十四（十三）云。又字輪者梵音云噁刹囉輪。噁刹羅是不動義。不動者所謂是阿字菩提心也。如毘盧遮那。住於菩提心體性（本地身）種種示現普門利益。種種變現無量無邊（加持身）雖如是垂迹無窮盡。能實常住不動亦無起滅之相。猶如車輪雖復運轉無窮。而當中未甞動搖。由不動故能制群動。而無窮極也。此阿字亦復如是。以無生故。卽無動無退而生一切字。輪轉無窮。是故名不動輪也（文）第九（二十一）云。復次祕密主。眞言行者以初三昧耶故。得同如來祕密身口意平等之身（本地身）以第二三昧耶故。得同如來加持法界宮尊特之身（加持受用身）以第三三昧耶故。令此身（第二加持身）土（法界宮是受用身。此二身別異。如次下也）皆如金剛。與無量持金剛衆。而自圍繞（法門眷屬）略注諸文。如此諸餘文釋以此義意。往消之者無不通耳。問若爾者。依疏主意今此經爲是法身説。是他受用身説耶。答如來加持受用身説也。然此加持受用身一往似常敎他受用。而其實非同也。故疏處處釋顯此旨。故本地法身説義多順理也。何者常敎應身迂囘順機而説法。今敎主無迂囘直説本地。故五字門等雖隨所化機差別而義有廣略淺深。然在佛唯始終乃至佛地是五字門。所餘諸眞言皆爾。是漫怛羅而非隨他語。故本地身記口於如來受用身也。如世使命語是王尊語也。是疏主意也。問弘法大師意云何。答大師義依其一往。與疏不同。不可通會。何者疏主帖釋文句消解經言。然經文顯相者。有住處。有集會時。有弟子疑。而有師主爲開解説法等之相。是深理帶淺相而説。疏文亦雖顯深理而不能不帶文言顯相。故疏釋親于經文。而於説理比大師猶爲淺也。大師非解經文句。唯述其理。故從其理趣定敎主等。何者。凡有所作皆爲此一大事因緣故。故大師深於理而疎于文。天台等解法華等此例多之。疏主如諸家諸經疏及文句。大師如諸師諸論玄論玄義。故大師説理稍進而深。然不可以是消文耳。是九方[白/丰]之相馬也。理意本多含。如震多摩尼。何有一定相。若先知此意。而後讀兩祖釋。通融會同則彼全異者卽是全同。然世學局情對塞欲文文是同句句爲合問有得理乎次云如來是佛（本地身）加持身。其（加持身）所住處名佛（本地身）受用身。卽以此身（受用身）爲佛（本地身）加持住處。如來心王（加持身）諸佛住而住其（受用身）中。
　　如來者。如來品云。唯惠害無明。自性離言説。自證之智惠故説名如來。疏十九（三十一）云。惠害唯無明。離言説自性自證智。説此是如來此答如來名也。此慧能害無明故云慧害。雖不云無明然所害者卽是無明。其義自顯也。此自證境界出過語言通。以知自證非可宜説而授與人。住如是智故。得如來名也（文）第一（十九）云。梵本怛他揭多者。怛他是如義。揭多是來義。知解義。説義。去義。如諸佛乘如實道來成正覺。今佛亦如是來。故名如來。一切諸佛如法實相知解。知已亦如諸法實相爲衆生説。今佛亦如是。故名如實智者。亦名如實説者。一切諸佛得如是安樂性。直至涅槃中。今佛亦如是去。故名如去。釋論具含四義。然古釋多云如來。有部戒本云如去。阿闍梨意存如去如説。今且順古題也（文）諸法實相者。自證之智也。此自證位不可説而授人。故住此身。而爲衆生説名如來也。因問阿闍梨亦存如去意云何。答涅槃者。成就悉地品經文。及略出經●字説涅槃。直至涅槃者。使行者成就●字百字也。説如來品疏（十九三十二）云。又如諸佛所行之道自然證處。我亦如是而去。故名如去也（文）古佛所行道及自然證處者亦是●字百字明門也。是亦同前。皆是此經如來加持身之義。故阿遮梨意存此等耳。佛者題中成佛之佛。卽本地身佛加持身者依主釋也。其者指加持身。佛受用身者。亦是依主釋也。然此中細分佛身爲三。曰本地身。曰加持身。曰受用身也。加持身者。知自證不可説。而度人智前憶往願位也。次受用身者。正加群機令相應受用之身。卽是下所謂宮而古佛成菩提處也。是如來之身卽摩訶薩意處也。然云多分受用身。稱加持受用身。或號加持身。應須知之而已。次此身者受用身也。及佛加持住處者。佛者亦本地身。亦依主釋。次如來者加持身。心王者對下心數眷屬。後其中者指受用身。故此宮下文云如來身。故唯言加持位無多身。於受用身有無邊身。所應萬差故。疏云佛加持身。佛受用身。佛加持住處。三箇佛字爲令知無相法身無二無別也。
　　諸佛住者第七（十八）云。薩他娜是住處義。亦是住義。乃至後入多字門時。了知諸法皆空故。不住生死中。卽是如如亦不可得故。不住涅槃中。爾時行處盡息。諸位皆盡。遍一切處的無所依。是名以不住法住於如來大住也（遍一切處適無所依者●字百字義。故知住●字是住住也）十九（二十五）云。句是住處義。一切智之住處。卽是佛住也。當知。菩提性等於虛空。空等於菩提性。菩提性者。卽是阿字門一切智句也（文。一切智句者。亦是百字明門也。亦菩提性者。卽●字也。具如菩提性品疏）智度第三（初）復次四種住。天住。梵住。聖住。佛住。三種如前説。佛住者。首楞嚴等。諸佛無量三昧。十力。四無所畏。十八不共法。一切智智等種種諸惠。及八萬四千法藏度人門。如是等諸佛功德。是諸佛所住。佛於中住（文）華嚴大疏十二（八）云。如來常住大悲。任運利樂。又常安止聖天梵住故。云住於佛住。鈔云。聖天梵住者。智論第三云。聖謂三乘聖人。天謂六欲天。梵卽色無色。復次三昧名聖住。布施持戒善心三事名天住。四無量是梵住。釋曰。此雖二文義卽是一。前擧果位後出因住。或爲四住。謂加佛住。如來常住首楞嚴諸三昧故。雖遍住四住。智海已滿大悲深故。特云大悲。大悲卽梵住所攝（文）智度意住十力等佛功德法爲佛住也。然第七（九）廣明加持義畢。問已知所加持處。如來以何法加持耶。答擧佛無量劫所積集功德法乃至十力等。此意與智度同。又彼云。以要言之。諸如來一切智智。一切如來自福智力。自願智力。一切法界加持力而加持。此四力卽四●。引證明之。具如上解自在神力加持三昧中。四●攝首楞嚴等無量三昧及一切法門無餘故。佛住者。卽住四阿也。四阿卽與百字法門同。加持梵云●●。住云●●●。字體相同。故知住者卽加持義。
　　旣從遍一切處等者。遍一切加持者。具如上出。是●字眞言王加持也。
　　卽與無相法身等者。第二十（三十一）云。又云。法身而有自在神變加持。此不足疑也。乃至。常途説法或云法性。或云法身。寂靜如空。無所動作。都不説具足如是力用。以爲。凡起神變皆是有爲之心三昧之力。而不言法體如是。是其未了也（文）十九（十四）云。前説得虛空心。卽是菩提心生。菩提者覺也。此心豈是空耶。而實具足恒沙功德。雖具如來無量功德。而無相無名不可顯示也。如法相家説十六種空。大般若説十八種空等皆爲明是義也。若但空都無所有性者。云何成就如是不思議神變德。而度衆生。當知。此空是自證之理也（無相法身）想旣空無所有。名亦如是。是處不可示言辭相寂滅。若以如是自證之法。爲凡愚説之。終不可得也。當知。此但有空名於十八空中最在其上。卽是諸佛大空。而實不虛也（文）。
　　自在神力者。具如上明
　　令一切衆生等者。此中三密卽加持身三密也。第四（二十）云。乃至十住諸菩薩猶因承佛神力。得見加持身。其於常寂之體如在羅穀（文）十八（二十八）云。此大智之身常住寂滅離諸因緣。非有心之境。離佛神力所加持。則一切菩薩非其境界也（文）第十四（二十五）云。前所云三道者。有一釋云。此三道眞言身口意自在平等之力卽是從佛出也。由此身口意三道眞言故如來得超入三平等地。隨上中下類。普門示現種種本尊之身。種種眞言。種種印法。等同虛空無有其分限。普周法界而度群生。究竟皆令同得超入如是三平等地也（廣説）隨其根性種種不同之相彼中具明往撿。
　　卽此所住者。此者指次前以自在神力等。其以自在神力而加持所住也。加持處者。此處字恐梵音多羅。十三（二十九）薩嚩怛羅（一切處也）又華藏之藏云多羅。又多羅有心義。有三界義。故下云。如來有應之處無非此宮。不獨在三界之表也。又鉢多羅云葉。是八葉中胎。加持身爲住處義也。又或訶羅第三（三十）毘訶羅爲住處。青龍軌寶處菩薩之處云迦羅（文）訶羅與干栗太同。多羅與質多同。
　　次又下釋歎加持受用身。卽是本地無相法身也。初廣大中無邊際者。是理五大。無點五字也。不可數量者。是智五大。具點五字門也。金剛中亦有兩種五大。法界中亦爾。是卽同十二眞言王。三部各有五大。此十二眞言王漫荼羅最初事業故。此住處中義。皆十二眞言王義也。應知之。疏十五（四）云。佛告金剛手。諦聽大力曼荼羅。十二支句生明王。大力曼荼羅初業先答也。先當依之者。此卽如上所説十二支句生（從十二支時句生此大力明王）十二句法界體。彼應最初作明王也。由此明王悉攝一切世出世間所有。初作壇應先住彼明王三昧。王者只是大日也。此謂心中置十二字中最初字。以持身也。眞言悉於中攝盡故。欲作漫荼羅。要須先誦也（文）是祕密漫荼羅品。金剛手問曼荼羅何先。佛答我今略宣説曼荼羅初業。其處疏釋也。此十二眞言王者祕密曼荼本源也。又祕密曼荼羅品。説大日曼荼羅中云。十二支生句普遍花臺中。其上兩足尊導師成正覺（云云）又第十六（十七）明灌頂中以字燒字。除業壽種生佛樹芽。次置十二眞言王。成法器。是表淨心地正等覺影現故。此宮是十二眞言明矣。
　　大謂無邊際等。第九（十七）云。梵言毘富羅是廣大義。謂深橫無際不可測量。如是諸法自體名毘富羅法界（文）無邊際者量大義。不可數量者數大義。
　　金剛喩實相智者。金剛者。五智五大義。都部要目云。金剛杵者菩提心義。能壞斷常二邊契中道。中有十六菩薩。亦表十六空（中胎量爲十六指思之）爲中道。兩邊各有五股。五佛五智義。亦表十波羅蜜。能摧十種煩惱。成十種眞如。便證十地。證金剛三業。獲金剛智。坐金剛座。亦是一切智智。亦名如來自覺聖智。不修三摩地得成佛者。無有此處（文）第五（三十一）云。若法乃至少分獨如極微。是可得者。則爲無常變易諸行所隨。是故畢竟空智。於堅固性中最爲第一。所持密印卽是五股金剛也。五如來智皆兼權實二用。而以金剛惠手執持其中。故云左執拔折羅（文）此中有五大三密義。正與十二眞言王同。眞言王出疏十四（二十三）應考。十五（四）云。此十二眞言王卽是金剛三昧。必菩薩坐道場入於金剛界故。則蒙十方諸佛同時灌頂所共加持。得入佛位。入佛位者。卽是成就大悲藏生大漫荼羅究竟義也。又十一（三十三）五字眞言云金剛句。初喩實相智者。是阿字義。謂金剛者。●字義。故十二（八）云。阿字門如來金剛性。而功德藏具足無缺常住妙理門也（文）涅槃文字品（會疏八五十一）云。阿（短）者不破懷故名曰三寶（佛法僧不生有空）譬如金剛。又復阿者不流故。不流者卽是如來身。九孔無所流故。是故不流。又無九孔是故不流。不流卽常。常卽如來。如來無作。是故不流（文）仁王軌釋金剛云。依三藏所持梵本。金剛頂云。堅固利用具二義也。乃至手執金剛杵者。表起正智。猶如金剛能斷我法微細障故（文。正智卽實相智是阿字義。性堅固故。○不可破壞。○用堅利故。○能摧我法也）實相智者。卽阿字義。第十四（十一）云。此中常明卽是大惠日也。此日卽是菩薩之心。阿字之體。無生無作無有變易。非由造成。如是常住實相之惠。故名常明也（文）下疏（第一二十九）云。心實相者。無相菩提。亦名一切智智（文）。
　　過一切語言者。縛字義。心行道者。囉字義。此二字義。具如上成佛述釋下出之。
　　遍無所依者。●字門義。適語辭且與六（二十一）適發此聲時。九（十六）適發聲時。之適同。又與的通用。且如三（十四）的無所依。七（十八）的無所依之的同。●字門遠離因緣故。是無所依義。又第七（二十五）云。若見訶字門卽知一切諸法無不從因緣生。是爲字相。以諸法展轉待因成故。當知最後無依（訶字是諸字門最後）説無住爲諸法本（文）。
　　不示諸法者。示與視同。瞻也。是●字虛空義。下疏云。又如虛空遠離戲論分別故。無知解相無開曉相（文）無知解開曉者是不視諸法也。已上●●等五字門義。自下●●等具點五字門也。是色心理智等兩種五大也。凡十地等十法門無不皆然。此疏下去所有十義釋皆此義。答合後五爲一。是六大法門。然若准十二眞言王●●●●●●●●四大唯有空涅槃點二字。此中應是●●等五字●●等五字也。今且依常爲●等五字。解此耳。
　　無初中後者。是●字義。理趣釋初段。以三密爲初中後善。皆中三業也。五祕密段云無初中後。無初中後者。離身口意分別戲論。所謂越三時如來之日也。第二十（十八）云。私謂上來經文大意不過此行。謂口眞言身法印意觀佛也。然此三事皆緣生法。緣合而有。都無自性。不生不滅。卽是阿字之門。法界之性（乃至）如是觀察離於身口意分別戲論。卽得現前而證眞言實相同於佛住。自體常住同於如來也（文）第九（二十一）云。以初三昧耶故得同如來祕密身口意平等之身（文）身口意平等身者。●字遍照尊是也。
　　不盡不壞者。●字義也。第十（三）普通眞言藏品初云爾時佛彼執金剛及菩薩無盡（今經云無壞）法爾加持告諸善男子。説如所通達法界衆生界淨除眞言句者。時佛隨彼所請。以此無盡或可云無害。或可云不動。或可云不壞。以下義爲正也。如人論墮負不可復救。復有人能離彼過失。他不能伏。不壞義如此也。無盡莊嚴自在之力。法然所得無功用力。而普加持彼諸大衆。然後告言。善男子今可説之。如汝自所通達法界之門爲欲淨除一切衆生界虛妄之垢悉令同彼眞法界無盡藏故。各當自從眞言之句也（文）此中釋不壞譬説意。佛力助菩薩是如他人救負也。其體者以無盡莊嚴漫怛羅語而加之也。又義釋第八出悉地出現品初七言四偈梵文中云。●尾●補●梨（廣也）●達●麽（法也）●儼●避●囉（深也）●莽●嚩（無改反）●曳（無盡也。亦無壞也）右梵本於四偈外更有此一句助聲。今爲文便故通入四偈中也（文）今謂普通眞言品以無盡法爾加持而加而令菩薩説各眞言。及其釋中引救論墮負譬。似此無盡無壞言於言説有由。又●●者是●也。又悉地出現品四偈外一句。其句義言廣法深無盡無壞是又嘆偈言也。應知●●●無盡無壞者言説義。又無盡莊嚴者文字眞言義。字云●●●。有無盡義不動義。無盡者涅槃文字品云。字者名曰涅槃。常故不流。若不流者則爲無盡。夫無盡者卽是如來金剛身（文）不動義出第十四。上已出之。莊嚴者。十一（九）云。此諸眞言卽是如來自證之德。以此莊嚴法身。令諸衆生各從有緣之門見實相。故若入一字之時。卽具無量門功德。無二無別也（文）又普通眞言藏品無盡無壞梵言。應阿刹羅。阿刹羅梵言中有不盡不壞義。又有莊嚴義。又第十七（三）釋祕密八印中。釋嚩字印云。乃至皆如嚩字之形。此是金剛不壞印。金剛者是如來智。非從緣生。不可破壞。故名金剛不壞也。其曼荼羅形圓如嚩字（云云）。
　　離諸罪過者。是●字義也。第六（二十二）云。諸過得解脫者。一切妄想分別。名之爲過。卽是生滅斷常去來一異等種種戲論。以不知諸法實相故。悉皆可破可轉。若了諸法本無生際。卽於如是一切過失皆得解脫。是故金剛之身遠離百非也（文）。
　　不變易者是含字義。又第六云。遠離於因緣者。若法界體有生滅之相。則有因有緣可得宣説。而今法從緣生則無自性。若無自性則是本來不生因緣和合時亦無所起。因緣離散時亦無有盡。是故如淨虛空常不變易。大經亦云。唯有如來離因緣也（文）。
　　不可破壞者釵字義。下疏（第一二十八）云。譬如虛空遍一切處畢竟淨故。離一切相故。無動。無分別。不可變易。不可破壞。以如是等少分相似故。以喩無相菩提心（文）已上兩種五字五大。同十二眞言王●●●●等十二字。五大各各有五大。彼眞言王次有三密句。今中次下三義釋。是三部三密也。且如仁王漫荼羅中心●字。法界義是實相般若卽金剛也。次摩訶鉢惹等十字是十波羅蜜。卽兩種五大十金剛也。次十二字是三密。如儀軌説。是三密金剛。此次十六句者。普賢十六大菩薩位。是卽十六空金剛把處。十六大士者加持也。如理趣釋。三密五大是加持處。中央種子卽佛如來也。
　　如世間金剛等。金剛仙論第一。言金剛者從譬喩爲名。取其堅實之義。如世間金剛有二義。一其體堅實能破萬物。二則萬物不能壞於金剛（文）嘉祥金剛經疏第一（十九）云。大智度論云。外國名越闍（與●●同。●音越如●涅●槃古曰泥曰。是遍口聲字故。以入聲譯。闍曰羅也。舊譯多略也羅等韻字。下鉢闍羅侈迦者。侈迦恐●●。舊譯語。是亦略下囉。●●者輪也。金剛輪也）此言金剛。又花嚴經云。斫家羅（恐是輪也）此翻金剛圍山。又舊相傳直云跋闍羅。眞諦三藏云跋闍羅侈（壹履反）迦（居伽反）問曰舊翻跋闍羅爲金剛。出何處文。答賢愚經第二卷彼斯匿王醜女名跋闍羅。普曰金剛。問曰。汝以金剛喩般若者此有何義。答曰如世間寶金剛第一。出世間般若第一。復次如金剛寶一切世人不能秤價。般若法寶所有所生功德一切。如世人不能秤量（此第二義）復次如金剛寶悉摧破一切諸物。而已金剛無有折損。般若亦爾。悉能摧破一切煩惱。而無折損。復次金剛一切諸物不能摧破。般若亦爾。一切論者及諸煩惱不能摧破（此第二義）乃至。問金剛是天上寶。是人中寶耶。答人天具有。如轉輪王金輪是金剛寶故所擬皆碎。明天上寶帝釋執金剛與修羅鬪。卽是天上寶也（第三義）今按此中三義是嚩曰羅三字義。一不可壞者。如上取引十七（三）疏。又●字有不二義。守護經云。嚩字不二道言語道斷故。出生無邊門（八）云。嚩字者愚夫法。聖人法隨不二故（文）維摩有不二法門。而維摩誥以不二一點破諸大士而二法門。然諸大士不能破彼點。是嚩字不壞義。亦摧破萬物義也。維摩新云毘摩羅誥。是嚩字爲種子。其名亦表不二金剛義耳。是佛部義。身業也。
　　二寶中上者。是●字義。守護經十云。惹字是最勝義。富貴義。自在義。智慧義（文）最勝者。卽上義。餘富貴自在智慧三中皆有寶義。十二（十八）云。諸佛富財者。以入覽字門故離一切諸相。卽見如來。卽是平等大慧眞實之智。如是眞言之智。於一切法中最在其上。一切諸佛以此爲資財。資財是受用義。如是智寶之財其數無量。自在受用成辨諸事（文）第十一（三十四）釋降伏四魔一切智智（五字義）云。財富卽是如來法寶。以給一切衆生。猶尚不匱。如是無窮大智寶藏故名富財者也。自在者。六（二十七）云。此中自在。梵本正翻是富貴義。如人得大勢位具足財寶隨心所欲自然成就（文）智慧者。文字是智慧也。故悉曇題云一切智。文字布字品及處處文中或云資財。云財富智寶等故。是蓮華部義。口業也。三戰具中勝者。羅字義涅槃經云。囉能壞貪欲瞋恚愚癡。説眞實法（文）三毒卽煩惱魔。於四魔中尤爲難斷。囉字能壞此魔軍。是故爲戰具中勝也。第十二（八）金剛喩如來祕密惠也。金剛無有法能破壞之者。而能破壞萬物。此智慧亦爾。不爲一切之所破壞。而能摧壞一切。能壞難壞者。所謂三毒根本也（文）是金剛部義。意業也。
　　此與釋論等。引智論文。消此文者。具如杲師抄。十五（四）云。此十二眞言王卽是金剛三昧。必菩薩座道場入於金剛界故。則蒙十方諸佛同時灌頂所共加持。得入佛位。入佛位者。卽是成就大悲藏生大漫荼羅究竟義也（文）第六（十九）云。初明如來三昧印。偈云。佛説一切空者。卽是入阿字門。乃至無有少法而可得者。亦無定相可名三昧。住如是一心法界名爲正覺之等持也。○是故正覺三昧覺諸法本不生。故唯是心自證心。心自知心。○此正是毘盧遮那本尊。所現無盡莊嚴藏亦不離如是本尊。○次云。彼如是境界一切如來定者。如大般涅槃經明一切有心者悉有佛性。此佛性卽名首楞嚴定。亦名金剛三昧。亦名般若波羅蜜。佛佛道同更無異路（文）覺本不生等者。則五字門。第六（二十五）五字門偈次云。如實相智生。文是卽今所謂實相智也。此五字門云明菩提實義。是正覺三昧也。又云金剛三昧也。故十一明五字門中。五字云金剛句。又十六（二十六）云。欲於內心建立大曼荼羅者。亦先須平地去株杌等過。此云身地者。此語卽含地水火風也。○阿字是金剛地也。所以如是猶如釋迦初成正覺時。入金剛三昧。而成正覺。除金剛地。更無能勝者。今此亦如是。爲欲建立內心毘盧遮那大曼荼會故。若不先建金剛心地。則不能安立也（文）上來諸文意。十二眞言王。五大。三平等眞言。卽金剛三昧也。金剛三昧卽本有佛性。本有佛性卽大毘盧遮那也。本有佛性大日三昧者。所謂我覺本不生等五大也。釋迦如來入此五大金剛三昧。而成正覺時。所坐地亦五大金剛故。行者欲安大日曼荼羅。先器界觀以阿字地。乃至水火風空建立金剛地也。是則廣大金剛法界宮也。然涅槃二十二（三十）德王品明金剛三昧云。菩薩摩訶薩修大涅槃。得金剛三昧。安住此中。悉能破散一切諸法（是同仁王萬太良中●字）見一切法。（●）皆是無常。皆是動相（●）恐怖因緣。病苦劫盜（●）念念滅壞。無有眞實（●）一切皆是魔之境界。無可見相（●或已上皆合同●字）菩薩摩訶薩住是三昧。雖施衆生。乃至。不見一衆生實爲衆生故精勤修習尸羅波羅蜜。乃至修習般若波羅蜜。乃至修習般若波羅蜜亦復如是。若見有一衆生不能畢竟具足成就檀波羅蜜乃至具足般若波羅（十波羅蜜卽兩種五字。此同仁王萬太良摩訶鉢羅惹等十字）次有十五譬。恐是三力三昧各五大。卽當仁王曼荼羅三密十二字。卽此第十五譬中出五大。次有三喩是三密也。次有三釋名。此三箇三釋。恐是三業。各三業卽與三部各有三部同。應是同仁王萬太良十六句普賢十六行。故涅槃云。佛性亦名金剛三昧。亦名般若波羅蜜。佛性者衆生本心所具。卽今廣大金剛法界宮也。問十二眞言王。何以五大與三密耶。答五大爲金剛句見第十一。三密金剛見五祕密軌。又十六（二十八）云。身心地登昇者（此卷前釋。三身地言中含地水火風也）如一切世人。未得身口意三平等。故不能入此心地法門。如來悉離三業衆過。得三平等。至於一切諸佛地。諸得淨菩提心。毘虛遮那如來悅心地故（文）故知。三密平等時能入五字門也。又三業卽五字門也。●身。●語。●意。火必帶風。是十六（十七）疏意。心必有命息故●也。水亦帶空。是亦出第十六。語聲自在出故●也。又三密卽●●義。●是身密。●金剛義出第九（十三）金剛是佛身。故云金剛身。●是語密。●依守護經十（二）富貴義。自在義。智慧義。此三依此疏等意。皆字眞言義。眞如下辨。又不空譯。一字頂輪王經四（八）如來吉祥印。能成大人相眞言曰。曩謨三滿多沒馱南（引一）●慈。流志本三云。如來相字印。名如來大丈夫相三摩地門。百字品中云。三十二相依字門成。故知。●有文字義。●是意密。●法界心義。出時處軌。又是心行義等如常。
　　法界者等。第七（十九）云。梵云達摩馱都。名爲法界。界是體義。分義。佛之舍利亦名如來馱都。言是如來身分也。若見馱字門。卽知一切諸法悉皆有體。謂以法界爲體。所以者何若離諸法實相。則一切法體義不成故（文）廣大金剛智體者。謂廣大金剛自體也。祕密漫荼羅品云。毘盧遮那世尊纔生心頃。諸毛孔中出無量佛。展轉加持已。還入法界宮中。疏十四（十九）釋云。時諸尊等旣作種種佛事。還從本位而入毘盧遮那如來之身。亦如出時位次無異故（文）如來之身者。加持受用之身也。十二（十七）經云。廣大智五通。疏云。廣大智身卽是如來身也。十三（六）云。次外漫荼羅法界自性加持菩提心發趣者。作法界自性觀也。法界卽是如來之身。觀自身卽同一切佛法界身。以此加持住菩提心也。又（七）云。次持誦者住法界。我卽法界性。住菩提心。此菩提心卽是法界性也。向東方而作金剛印。造壇了。當壇面向東坐。想同於佛。佛卽是法界體也。疏同諸佛。然後作度人事業也（文）九（二十一）云。次句云伐折囉咀麼句痕。謂我身卽同金剛也。金剛卽是法界自性。以成就大堅固力不可俎壞故。異門説爲金剛。如來以普眼觀一切衆生金剛智體與我無異。是平等義（文）第九（十七）佛於具緣品廣明灌頂。作行者成佛種子已。次先説大力大護眞言護覆之。其次後經云（九十七）薄伽梵廣大法界加持卽於是時住法界胎藏三昧。從此定起。説入佛三昧耶持明者。梵音毘富羅是廣大義。謂深廣無際不可測量。如是諸法自體。名爲毘富羅法界。諸法實相。眞言實相。衆生實相。皆是毘富羅法界。以此更相加持故。名爲法界加持。復次如男女交會因緣。種子純於胎藏而不失壞。卽是相加持義。如是諸佛國王明妃和合共生毘富羅種子。爲大悲胎藏所持。無有失懷。故名法界加持也。世尊普遍加持一切衆生。皆作平等種子竟。卽時入於遍法界胎藏三昧。觀此一一種子。皆是蓮華臺上。毘盧遮那普門眷屬。無盡莊嚴。亦與大悲曼荼羅等無有異。而諸衆生未能證知故。名在聖胎俱舍。若出藏時卽是如來解脫也（文）依上來諸文意。金剛者卽法界異門稱。故廣大金剛法界者。卽第九廣大法界。諸佛實相。衆生實相等也。此卽諸佛平等種子。衆生本有佛性。如來藏經。所云衆生心中有如來結跏趺坐者是也。是卽今廣大金剛法界宮。卽前所云本有佛性。金剛三昧也。又是十二眞言王也。故十四（二十五）云。大日如來主道場時。平等現於法界而説此十二眞言王。卽以此力能降四魔。除其罪垢也（文）又云。佛坐於金剛道場。纔念此三道眞言謂。如所説身口意三眞言也。當如是念時。卽得身口意平等之地。身及語意皆是法界之體。無有邊際由如虛空。卽以如是之力而伏四魔也（文）是金剛三昧也。又（二十六）云。當知此十二字法門卽是法界之體性也（文）又實相者。於金剛頂是月輪也。般若譯。諸佛境界攝眞實經出生品云。是時如來入一切諸佛普賢菩薩三昧耶。出生金剛薩埵廣大威德三昧。從定起已於自心中出生祕密眞言。曰●●●●●。爾時毘盧遮那如來。説此諸佛境界眞實瑜伽祕密心地法。○我今已説是深妙法三世諸佛心中之心。一切佛法攝入此經。一切佛法從此經出。是法名爲一切如來眞實境界大乘瑜伽微妙對法。此是一切如來之心。金剛眞言最勝祕密。爾時從諸佛心出此法已。卽時薄伽梵普賢陀羅尼。此祕密法實成無量圓滿月輪。此滿月輪能令衆生大菩提心皆得清淨。乃至（此間經文廣。其略者。此無數月輪在一切如來左右。現無量大智金剛。從月輪出。後入大日心中。復此無數金剛合成一聚。量等虛空。現大光鬘）如是光鬘卽得實成一切如來妙身口意堅牢智性五股金剛。從諸佛心出。住於毘盧遮那如來兩手掌中。從此金剛出種種色。金剛相貌無量無數。光遍滿一切世界。平等無礙。此金剛光復從口出。現十方界。微塵數等一切如來無礙法身。遍法界海。以何因緣遍滿法界。謂諸如來得平等慧。及大神通現能覺悟一切衆生。令發無上大菩提心（云云）上來金剛頂文卽與大日經毘富羅法界同。如來實相智身者。如來者加持身也。實相智身者卽本地法身也。下云宮者。受用身故。如來之實相智身。依主釋。又廣大金剛法界之宮。依主釋。廣大金剛法界者是釋歎也。又廣大者阿字義。守護經云。阿字是菩提心義（文）。菩提心者廓周法界。量等虛空。是菩提心廣大義。金剛者嚩字義。第九（二十一）云。金剛卽是法界自性（阿字義）以成就大堅固力不可俎壞。故異門（嚩字義）説爲金剛（文）法界者囉字義。囉字淨法界種子故。此三義阿嚩囉三字義。依第十六（十七）風屬火。空屬水。故阿嚩囉三字成。則五字義足。又廣大者。歎橫竪無邊德。是身密也。最廣大身遍滿法界故。金剛者歎堅固德。●字是金剛種子。亦卽言説義。是口密義。法界者正歎智德。是法界故。下云實相智卽意密也。又百八契印云。臍輪次上（胸也）金剛宮。心王明月藏中住（文）。
　　以加持故等者。上廣大金剛法界之言。嘆加持受用身卽實相智身。今此宮字正是加持受用身。故云以加持故等.
　　眞實功德者。干栗太有眞實義。是干栗太心法身。本具功德義也。十二（十六）云。此心處（干栗太心）無垢清淨猶如圓鏡常現前當知。此是先佛共所宣説。眞言之心也（文）又十七（十四）云。眞實心者。此心梵音干栗太之心。卽是眞實心也（文）又十二（四）云。訶字第一眞實者。此是風漫荼羅也（文）涅槃師子孔品（會疏二十五。三十四）善男子譬如初月。雖初不可見不得言無。佛性亦爾。一切凡夫人雖不得見亦不得無佛性也。善男子。佛性者所謂十力四無所畏大悲三念處。一切衆生悉有三種。破煩惱故（三點祕藏卽三密金剛也）然後得見。一闡提等破一闡提。然後能得十力四無所畏大悲三念處。以是義故。我常宣説一切衆生悉有佛性（文）功德者。三十七菩提分法等也。具如第七卷明。依常途義。菩提分法爲有爲功德。今此宗意不爾。無相法身法爾本具功德故。云眞實功德。金剛頂三十七尊者。卽是祕密三十七菩提分法也。如聖位經中明。此經爲花臺中鬚蘂德。第五（十八）云＊鬚蘂是一切三昧陀羅尼門六度十八空等。如大般若之所説。從此一一＊鬚蘂。以加持神力故。現三重曼荼羅中一種莊嚴眷屬也（文）故知。此經意。皆是如來本具功德。一種三昧耶眷屬也。以要言之。此功德者福智二嚴。智德現第一重金剛眷屬。福德現第二重菩薩眷屬。故云眞實功德。然此功德以五智爲體（五智卽一切智智）第四（三十一）云。所云略此造立名數者。如以阿字五轉統如來無邊內德。以字輪百明攝如來普眼法門。此則名之略也（文）第五（三）云。五色綖者。卽是如來五智。亦是信進念定惠五法。以此五法貫攝一切敎門。是名爲修多羅（文）入祕密漫荼羅位品云。爾時大日世尊入於等至三昧。觀未來世諸衆生故。住於定中。卽時諸佛國土地平如掌。五寶間錯。懸大寶蓋。莊嚴門標。衆色疏蘇。其相長廣。寶鈴白拂名衣旛珮綺絢垂布而校飾之。於八方隅建摩尼幢。八功德水芬馥盈滿。無量衆鳥鴛鴦鵝鵠出和雅音。種種浴池。時花雜樹。敷榮間列。芳茷嚴好。八方合繫五寶瓔珞。其地柔軟猶如綿纊。觸踐之者皆受快樂。無量樂器自然諧韻。其聲微妙人所樂聞。無量菩薩隨福所感宮室殿堂意生之座。如來信解願力所生。法界標幟。大蓮花王出現。如來法界性身安住其中。隨諸衆生種種性欲令得歡喜。時彼如來一切支分無障礙力。從十智力信解所生。無量形色莊嚴之相。無數百千俱胝那由他劫。布施持戒忍辱精進禪定智惠功德所資長身。卽時出現。疏十六（二十一）釋曰。從此以下一一莊嚴皆有義釋。今此中不解。別處一一對其法門也。又云。四方之門卽是四念住標。是四梵住也（文）又曼荼羅位品。諦聽內心曼荼羅。乃至。方壇四門。四向通達。周旋界道。內現意生八業大蓮華王。抽莖敷蘂綵絢端妙。其中如來一切世間最尊特身。超越身語意地。至於心地。逮得殊勝悅意之果。於彼東方寶幢如來。南方開敷花王如來。北方鼓音如來西方無量壽如來。東南方普賢菩薩。東北方觀自在菩薩。西南方妙吉祥童子。西北方慈氏菩薩。一切蘂中佛菩薩母六波羅蜜三昧眷屬。而自莊嚴。下列持明諸忿怒衆持金剛主菩薩。以爲其莖。於無盡大海一切地居天等其數無量而環繞之。第六（十七）云。阿闍梨言。若作深密釋者。四面方相正直均平等。是四念住義。四阿是四靜慮亦是四攝法。門標是四梵住。廂曲是四正勤。四維是四眞諦。金剛緣卽是修多羅。以此連持三十七品作法門分齊也（文）第十（十九）云。謂此無相無礙之法。等同義釋。於空無量無礙無所不遍。然後有異義。所以者何。若一切法直爾如空者。卽是無過患無功德。今此中雖無相無礙。猶如虛空。而具一切如來眞實功德。無所不備故。次明第二句義也雖擧此空爲況。然有無量無邊離相之德。非虛空所能喩也。此功德卽是等如來。是一切如來所至之處也（文）守護經第一（十五）云。無量菩提眷屬。如來十力四無所畏四無礙解（云云）然此諸功德法門等此宗意皆以三密行成之。且如三十七尊印契眞言觀念成祕密三十七菩提分法也。又如第七及上所引第四（三十一）第五（三）文是也。第七（十）云。復次世尊於法自在。或以一字攝菩提心等種種一法門。或以二字攝止觀等種種二法門。或以三字攝三空等種種三法門。乃至或以十字攝十力等種種十法門等（云云）又云。若就眞言通相。如行者持一阿字門時。隨彼性欲機緣。或悟四念處。或悟四神通等各各不同。然隨解了一法門時。卽具諸餘法門。種種法寶不求自至。若就別相。如以四字攝四念處門。若如法修行時。雖自昔未曾正觀身受心法。自然悟念處門。而入法界諸法門（文）故知。以眞言修得之。所莊嚴者。以此法身功德遍施他義。第七（二十七）云。一一聲字實相。如來本地法身。爲欲以此法身遍施衆生故。還以自在神力。加持法爾聲字（云云具如上引）第十七（三）云。第四印如前第三印。其二地指相並。雙屈入掌。此是佛音莊嚴印。亦是萬德莊嚴印也。亦云內外莊嚴也。如世間人有種種室宅衣服車乘等衆寶之具。無所不有以。莊嚴之則名萬德皆具。今此若內若外如來衆德莊嚴皆具也。曼荼羅半月形而側以點圍之。餘如前思之也。眞言●憾●郝（文）●字是眞實功德義。又有莊嚴義。半月形者●字輪形也。又第十（四）云。莊嚴者卽是如來自證之體。體有無量德。德各有無量名。以無量莊嚴而自莊嚴也。十八（二十九）云。莊嚴謂以語言莊嚴其相。○諸言音中佛爲最上。種種莊嚴率種種等。以要言之。以無相莊嚴也（文）今云。如來自證無相無依離因緣。此一一切德亦無相無作不出第一義。故云無相。與常途所謂有爲功德大異耳。嘉祥金剛經疏三（二十六）云。莊嚴者第一義眞實莊嚴。正以諸法實相無德不備無累不淨。故名莊嚴也（文）慈恩理趣分疏中（十七）釋經衆德莊嚴。悲智薰修得是身故（文是他受用相也）今此實意。阿字是無相法身。阿字門出諸字門。還莊嚴無相法身也。第十九（十八）云。祕密主乃至三十二大人相等。皆此中生。經文也。卽此一一字有三十二三昧門。此三十二門互相入故。能成三十二相也。謂上迦等二十字。也羅等八字。及此四字并爲三十二也。一一字中三昧皆具此二相也。次俄若娜那麼五字。一切法中自在而轉。此等正等覺成隨好形成就隨好經文也。此五字遍於定惠中。亦能成三昧亦能成智惠能遍成如來八十隨好也（文）涅槃如來性品（二十九）云。迦葉復言。佛性（入中惡字）如是不可思議（卽阿字義）三十二相八十種好亦不思議。爾時讃迦葉菩薩。善哉善哉善男子。汝已成就深利智惠。文（諸字門皆不離阿字義）佛性者。花台之藏。噁字是本地身也。三十二相等者。諸字門也。如是諸字門卽如來身故。涅槃文字品云。字者名爲涅槃。常故不流。若不流者則爲無盡。夫無盡者卽是如來金剛身（文）此經云無盡莊嚴者。無盡阿字以諸字門莊嚴義也。
　　妙住之境者。妙者下釋十九執金剛中妙執金剛云。妙名更無等比。更無過上義。猶如醍醐融妙已極不可復增。常不可變易。無間無離。如來亦爾。一切功德悉皆無比無上。諸有所作亦唯爲此事因緣故。名妙執金剛（文）是以妙法蓮華義。解之。更無等比者。漫荼羅。梵言中義。醍醐亦漫荼羅義。漫荼羅者四阿也。四阿是開示悟入。佛之知見。唯以一大事因緣故出現於世是也。此中妙住之境者。亦是四阿漫荼羅開示悟入於行者之受用身也。又十（十五）云。提字有駄聲。卽是法界加伊。是三昧。所謂法界三昧也。鉢底名住。住此法界三昧名爲妙住也（文）法界三昧者。所謂諸法實相四阿三昧也。又十六（八）云。蘇唎多金剛住妙住也。謂共住安樂也（文）共住者法界義。安穩者所謂我此土安穩也。
　　心王者九識心王也。所都者。淨土義林（十二）云。土主者佛地。經云。如來所都。謂諸佛土。諸佛爲主。以殊勝故非餘所都。唯屬世尊（文）然第五（二十）云。如來五智皆兼權實二相（文）此疏中旣明五智義。今試以五智八識配宮殿集會樓座。無不相當者。宮云●囉●演出演密。又十六（二十四）云。藏者梵云阿賴耶。此翻爲藏。或云。宮室舍宅之義也（文）是第八賴耶。亦大圓鏡智也。安怛陀那儀則一字頂輪王經云。光明心殿者。卽是菩提心義（文）（菩提心者。是大圓鏡智也）樓閣者是第七識。梵語雜名樓閣云微麼曩（文）是與末那字體同。又上生經（三十）云。額出摩尼。化爲樓閣（摩尼與末那同。又四禮南方以額禮）併思。又此疏下釋樓閣中。出摩尼喩。又高無窮等釋意。是平等義。樓閣者南方平等性智義也。大衆已集等者第六識。妙觀察智也。西方是法部。大衆卽十佛刹微塵數智印。有法必有人。故此大衆者卽法部義也。師子座者是前五識。成所作智也虛空藏經五（三）云。師子離怖畏義（文）施餓鬼軌。不空成就云離怖畏如來。十四（十一）云。世尊號爲釋迦師子。能獨步無畏救護世間（文）下疏釋師子云救世者。救世者。於九十六種外道中。得獨步無畏義也。寶窟上本（六）云。外國云呵梨。此云師子。漢書中説師子。作黃色。然實應具五色。但見其黃色者耳。形貌亦不過大。但以威猛能伏諸獸。爲獸中王（文）迦羅此云黑。與呵梨同。黑色者是重五色。是北方涅槃色。故知師子座是北方義也。問四智是有爲心品。今此法界宮云實相智身。云何會之。答所言是權門義。何關此宗。此宗意中是總德。四智爲別德。離總無別。故第三（十五）云。本地常心卽是華台具體。四佛四菩薩醍醐果德。如衆實俱成（文）又上所引第五（二十）疏。此等釋意與權門義大異耳。此宮下。結大界眞言尾云（疏十二十）●（種子三也）●（長引）●●。句義是宮也。處所也。以眞法除垢相。卽是諸佛所住之宮。令同此界也。更加微矩麗字也。但以此最後句中隷字爲種子。羅是相。加此翳聲卽是三昧。離相三昧具一切相。而離諸相。此界之體相也（文）第十二觀意處之極在無相●字。能住如來以無相爲極。故所住處亦以無相爲極也。
　　古佛成菩提處者。然依此經處處説。古佛先佛皆是本淨菩提心。實相智名古佛等。是深釋也。故今古佛成菩提者。本有佛性本覺之所。故引經處處文者。住心品云。越世間三妄執出世間心生。謂如是解唯蘊無我。根境界淹留修行。拔業煩惱株杌無明種子生十二因緣。離建立宗等。如是湛寂一切外道所不能知。先佛宣説。離一切過（文）此依疏意（二·二十五）是卽第三無畏行者。於瑜伽境界不生愛慢。觀本不生遍悟諸法實相。是離一切過也。離諸過者。灌頂檀中央●字法界不思議色義。於此灌頂出三界。是最初開諸法實相。此本不生不同外道斷空二乘折空。故云所不能知也。是本淨菩提心實相智云先佛也。具緣品云。染彼衆生界以法界之味。古佛所宣説是名爲色義。疏六（十三）釋云。染彼衆生界等者。猶如世間染色能染淨疊使同味。故以味解色。如云袈裟味者。卽是染作袈裟色也。今此漫荼羅色義亦然。以法界不思議色。染衆生心。同一淨菩提味。復次如世間染衣先以灰水洗則易受染色。今以囉字門焚燒弟子心垢使成灰燼。然後以嚩字門大慈悲水洗之。使純一清白離諸戲論。然後染作法界漫荼羅。令種種普門身皆同實相色也（文）此中云同一淨菩提味及實相色可見。又具緣品云。汝摩訶薩埵一心應諦聽。當廣説灌頂。古佛所開示。灌頂者。顯現淨菩提心開必實相之法門也可知耳。息障品云。祕密主復聽。繫除散亂風。阿字爲我體。心持訶字門。健陀以塗地。而作大空點。依於嚩臾方。闔以捨羅梵。思念於彼器大心彌盧山。時時在其上。阿字大空點。先佛所宣説。能縛於大風（文）第九（二十九）息障品疏云。佛言。一切障法雖復無量。以要言之但從心生。又由行者過去世隨順慳法故。今世多有諸障。當知。亦是從心因緣生也。當知。彼慳貪等是諸障之因。若除彼因諸障自息。此中對治卽是菩提心也。若念菩提心故。卽是能除諸障之因也。又復一切諸障由分別生。此之分別由從妄心思有者。思卽是障。謂心中煩惱隨煩惱等。若能離諸分別卽是淨菩提心。由行者憶念此心。卽能離一切過也。又（三十）云。此阿是金剛不動義。加一點是遍一切處。令此金剛不動遍一切處。卽是增廣之義也。又云所謂不動者。卽是眞淨菩提之心。爲表是義故因事立名也（文）是亦淨菩提心鎭散亂業風可見（矣）世間成就品偈云。諸佛兩足尊。宣説於彼果。住是眞言行必定當成佛。應一切種類常念持眞言。古佛大仙説。故應當憶念（文）義釋八（十九）云。爾時世尊。欲結會此中大成就義故。更説偈言。諸佛兩足尊（云云）此中一切種類者。卽是開方便門。示眞言實相。以一一之眞言門悉具淨菩提之三句之義故。當知。十方三世諸佛種種方便。究竟歸會皆趣其中。是故於一切種類中。盡應照見眞言之實義。復次敦信勿令失墮於心也（文）此中盡應照見眞言之實義者。當常念持眞言古佛大佛説二句。釋實義者。卽前所言淨菩提心三句義也。是古佛説也。成就悉地品云。無垢妙清淨。圓鏡常現前。如是眞實心。古佛所宣説。照了心明道（文）疏十二（十六）云。如上所説眞言方便。乃至此心處無垢清淨。猶如圓鏡常現前。當知。此卽是先佛共所宣説眞實之心也。如是心性常恒安住。無有變易。不可破壞。卽是諸佛大涅槃。故名眞實也。以囉字門等淨此心故。生眞實智惠光故。卽見古佛所行之道。所謂祕密藏眞言門也（文）祕密漫荼羅品明見諦偈云。於諸法本寂。常無自性中安住。如須彌。是名爲見諦。此空卽實際。非虛妄言説。所見猶如佛。先佛如是見（文）疏十五（二十四）釋云。由是因緣。卽能現覺一切法從本以來常寂滅相（文）又云。卽於此中而了知本寂。住於自證之理也。已得安住如是法體。實智慧中疑怪永除。猶如須彌山王。無有動搖（文）又云。猶覺了無性空本性淨故。當知諸法皆空。空謂離虛妄分別。而住諦理俱是爲實也。見此理者卽是見古佛所見之道。解與諸佛玄同。往昔如來亦從此路去成正覺。旣得如是自然之智。後當轉授衆生（云云）此中疏分明（矣）又祕密漫荼羅品。説金剛手漫荼羅中文云。先佛説是法。勤勇曼荼羅（文）金剛手者佛實相智印。故云先佛説。其前説觀音曼荼羅中云。布一切種子。善巧以爲種。又云巧惠者安立。善巧梵語●●也（大力大護明）巧惠者語門眞言。●●●●也。皆有財富自在悲門義。故知。次説金剛部是智門故。云先佛等也。持明禁戒品。願佛説其量。先佛所宣説（文）疏十七（六）云。旣問始終。次問其量。問此離相之戒其量幾何而可得也。金剛手言。我已於過去先佛所。已了知此法（云云）又經云。所説殊勝戒古佛所開演（文）疏十七（八）云。佛離一切相而住淨戒。所謂離諸相一切一味。若能離一切相而住於戒。此戒卽是佛戒也。其所作業卽佛業也。其所得果卽佛果也以其一相無相離作業故。若行者分別此是戒。此是持者。此是所持法。以此不眞實故。有所得故。卽非持佛戒也。又此戒者卽是如來無師之惠也。由住如來智故。卽於一切諸法而得自在。以於法自在故。照了一切衆生眞實之性亦能如實而利益之（云云）一相無相無師之惠等。是實相智惠戒也。金手於先佛所聞之者。實相智具之也佛答云。古佛開演。又心實相淨菩提心本來持之也。據此類證。今文古佛成菩提處者。本有淨菩提心。實相之佛。本來成佛之處也。是成就悉地品所云摩訶薩意處也。然是本有本覺佛故。廣大金剛法界宮。亦爲持業釋。毘富羅法界者。衆生實相故。又法界生眞言云。我卽法界。自性轉法輪眞言。我身卽同金剛。是廣大金剛法界宮也。故知。不思議微妙法其義無極而已。
　　魔醯首羅宮者。華嚴探玄記第九云。魔醯此云云大。首羅此云自在。唯識述記第一（末之七一）云。若言莫醯伊濕伐羅。是大自在。若長言摩醯伊濕伐羅是事大自在者。如言佛陀者是覺者。抱徒憨（●抱●徒●憨。●●佛也。●●我也。●下長●點。是奉事義。下●點與●我也。我奉事佛義也。）是事佛者今破事大自在天者執。彼計。此法身遍常身如空量無別居處。其變化身別有住處（文）俱舍光記第七（三十二）云。又解。塗灰外道説。自在天出過三界。一法身。遍滿法界。二受用身。居色界自在天宮。卽佛法中説魔醯首羅。三目八臂身長萬六千踰繕那三化身。隨形六道。種種敎化（文。此説似同智度論説也）敎時義引劫章云。第四禪有五種名。一名色究竟（梵云阿迦尼吒）二有頂。三名首陀會（此云淨居）四魔醯首羅。五名阿那含天（文。第四二十。明中胎尊云。此是首陀會天成最正覺之標幟也。第十四二十四云。如毘盧遮那於阿迦尼吒天坐於道場云云）悉曇藏第一（二十六）云。魔醯首羅亦有三種。一四禪主名毘舍遮。此乃金剛頂經。佛初成道時。令不動尊降伏三千主大我慢者也。二初禪主名商佉羅。此乃大日經中商羯羅天。於一世界有大自在。非三千界主者是也。三六天主。名伊舍那此乃壽命經中説。下須彌頂令降三世降伏剛強難化天王后妃是也（文。壽命經説卽色究竟。非第六天。經文分明。讀者自知耳魔醯首羅。經軌異説。悉曇藏不足爲證。別應悉之。）入大乘論下云。淨治第十地。得無量無邊禁呪方術。能令一切自在無礙。作摩醯首羅天子。亦爲一切世界依止（依仁王説。斷神通障。得業自在也。）問曰。言魔醯首羅者。爲同世間魔醯。更有異耶。答曰。淨居自在。汝言魔醯首羅者。名字雖同而人非一。有淨居魔醯首羅。有毘舍遮魔醯首羅。其淨居者。如是隣佛地。猶如羅穀障。於一刹那頃十方微塵法悉能了知。能以口吹。十方世界皆大震動。又以一身遍一切佛國。亦皇太子受職時。以己業力故。大寶蓮華自然化出。受一切種智位。坐寶蓮華。十方世界諸佛放大光明。照此菩薩受灌頂位。如轉輪聖王長子受王位時。受灌頂已。卽於彼座斷除智境微細之障。得首楞嚴三昧（文）按毘舍遮者。與智論五淨居中第五同。淨居魔醯首羅者。與智論名淨居。號曰自在天王同也。釋論云下。論第九（六）云問曰。何以故名爲淨居天梵世天。答曰。四禪有八種。五種（無煩。無熱。善見。善現。色究竟）是阿那含住處。是名淨居。三種凡夫聖人共住（三種無雲。福生。廣果）過是八處有十住菩薩住處。亦名淨居。號大自在天王（云云）今解云。亦名淨居者。亦言對五淨居。是十住菩薩淨人所居故。亦名淨居也。號自在天者。對實類天亦云號自在天。此大自在者。唯識第九（三十五）明十障中云。十於諸法中未得自在障。謂所知障中俱生一分。合於諸法不得自在。彼障十地大法智雲。及所含藏。所超事業。入十地時。便能永斷。由斯十地説斷二愚及彼麁熏。一大神通愚。卽是此中障所超事業者。二悟入微細祕密愚。卽是此中障大法智雲及所含藏者。此地於法雖得自在。而有餘障。未名最極。謂有俱生微所知障。及有任運煩惱障種。金剛喩定現在前時。彼皆頓斷入如來地（文）今雖未見古德有此解。而入大乘淨居魔醯首羅言及此論文。旣非世間自在義。若爾非此義而何耶。思之此界內界外兩義。天台等乃界外義。法相家立界內義。第五（二十五）次於東方最近北方。布列五淨居衆。第一自在天子。二普花天子。第三光鬘天子。第四意生天子。第五名稱遠聞天子。當次第列之。其印相具如圖説。阿闍梨言。此是五那含天子耳。過此已上有菩薩受職位處。亦名淨居天。多是一生補處菩薩。是第二院所攝。非此中所明也（文）演奧第四云。三界諸天第三院釋迦眷屬中攝之。補處菩薩出過三界。淨土聖衆故爲第二院也（文）今謂不應得以此第五文言菩薩淨居是界外。何者青龍疏（菩薩行品）云。據隨助緣卽界外。體是異熟故非外也。若相宗以此意會。在第二院何難之有。佛地論第一云。如是淨土爲與三界同一處所。爲各別耶。有義各別。有處説在淨居天上。有處説在西方等故。有義同處。淨土團圓無有邊際。遍法界故。如實義者。實受用土周遍法界無有不有。不可説言離三界處。亦不可説卽三界處。若隨菩薩所宣説者。或在色界淨居天上。或西方等處所不定。如是淨土方所圓滿。旣超三界。異熟果地。如涅槃等應無有因業。若有因者應三果攝（文）心地觀經第二云。自受用身。三僧祇劫所修萬行。利益安樂諸衆生已。十地滿心運心。直往色究竟天。出過三界。淨妙國土坐無數量大寶蓮華。而不可説海會菩薩。前後圍繞。以無垢僧繫於頂上。供養恭敬。尊重讃嘆。如是名爲後報利益爾時菩薩入金剛定。斷除一切微細所知障煩惱障。證阿耨多羅三藐三菩提。如是妙果名現利益（文）十地經云。有淨妙土。出過三界。十地菩薩當生其中（文）天台仁王疏四云。三界外無衆生下明説聽。説云界外有衆生可化者。此外道説非佛説也。問界外實無衆生耶。答聖敎不同。有無量説。此經則云界外無衆生。餘經則有。法花云。餘國作佛。三百由旬外界置化城。淨名云。上方界分度如四十二恒佛土。有佛名香積。若界外無人。豈容三界內上更有爾許佛土耶。故知亦有。問此經云無餘經云有。如何會通。答此經云無無變易衆生。餘經云有有變易衆生。故大論云。聲聞生界外白銀世界。無煩惱名。只約無煩惱卽云無衆生。而聲聞無明未斷。豈實無耶。此文正是通敎意。偏論界內煩惱衆生也。衞世央外道。説有六諦大有經。是其一諦。彼經説云。此三界外別有世界。若云三界外別有衆生。同彼外道説也。實理而論。若言界外有衆生。卽同外道。若言無卽同二乘。諸佛菩薩見者卽不有不無（文）已上諸文入大乘。智度。及第五卷疏。佛地論第四禪外別有淨土。其文分明。心地觀。及十地輪文不分明。似約離繫云出過三界也。述記七末（五八）云。大自在宮者。謂淨居土有實淨土。卽自受用身。初於彼起證。是第十地菩薩宮。舊言魔醯首羅。今應言莫醯伊濕伐羅。卽大自在也。此出華嚴經十地經第十二卷。摩醯首羅智處生也。解深密瑜伽七十八九。對法第六。顯揚第六。瑜伽第四等中有大自在宮文。此唯他受用土。十地菩薩（不云第故通十地也。）報身往彼。然由異熟同一地故。論説爲生據實受變易在下三天處（無雲。福生。廣果）未得生淨土。今往故名生瑜伽第四説。超過淨居。大自在住處。第十地菩薩極薰修故。得生其中。故旣成佛已。身充法界（文）意云。自受用者。正成覺時。在于此宮成已遍滿法界。故自受土無有限量。他受用土者。卽自受成覺之處。非是別土。還在此宮。對十地菩薩故云他受土。是正第十地菩薩報土也報身往彼者。隨十地菩薩受變易身。在下三地故。不可云生自在宮。今云生者。以身神通往于彼土故云生也。故述記下云。成佛時必要往自在宮成佛。就勝處故。故知受變易已後。往色界及諸淨土。當知唯此身神通力故得往。非更受生。又（六十三）云。其淨居上有實報土。第十地居爲三界處。爲不爾耶。佛地論説此他受用身所居淨土。爲第十地諸菩薩等。説法處故。卽色究竟天攝。以極勝處淨居不知。亦不至彼。是故經云。有如淨土出過三界。第十地菩薩當生其中。是也（文）意云。實報土在五淨居上。故淨居諸天不知其土。亦不至彼。然非三界外別有土。故卽攝色究竟也。淨土義林（十一）云。從有三釋。有義各別。有處説有淨居天上。有處説在西方等。故。有義同處。淨土周圓。無有邊際。遍法界故。如實義者。自受用土周遍法界。無處不有。不可説言離三界處。亦不可説卽三界處。若他受土或在色界淨居天上。或西方等處所不定。法華亦云。衆生見劫盡大火所燒時我此土安穩。天人常充滿。十地所見乃是報土。地前所見乃是化土。隨宜而現。何得定方別指一處。欲令衆生起勝欣心。別指處所。隨心淨處卽淨土處。化土必隨三界處所。任物化生卽便現故。古人於此種種分別。三界之外別有處所。以爲淨土理必不爾。所化必有異熟識在。異熟識在必是三界攝。何得出界。土非界繫。言超三界。非處有別。隨所化故（文）仁王菩薩行品。善男子。諸衆生類。一切煩惱。業異熟果。二十二根。不出三界。諸佛示導。應化法身亦不離此。若有説言於三界外別更有一衆生界者。卽是外道。大有經説。大王我常語諸衆生。但斷三界無明盡者卽名爲佛。（文）青龍疏云。若爾。二乘無學十地菩薩所居報土。豈非界外。答據隨助緣。卽居界外。體是異熟故非外也。了義燈六本（七）云。論大自在宮者。對法第六。解深密經。瑜伽七十八九。皆總相説。如瑜伽七十九所説。淨土或三地菩薩等往生。十地亦在其中。對法但明佛之淨土。云唯佛所覺。非得靜慮者。靜慮境界總相説土。不簡何佛。亦通菩薩而得往生文中亦含大自在宮菩薩生處不爾。十地菩薩不生。由文隱故。要集家説。餘本不獲。然自在宮受佛位處。居他變土處所不定。何以得知。准十地經。是時菩薩三昧現前。時有大寶蓮花王。周圍如十阿僧祇。百千大千諸佛世界。是時菩薩其身殊妙。稱可花坐世界旣有十方。非同有部部傍布。故自在宮處所不定。然十地經論。後報利益。摩醯首羅智生故者。據十地初往而説。第十地滿。欲受佛位所居之土非必往生自在宮處。問如初地菩薩見他受用土如百三千。已上漸倍計。第十地所都淨土無量無邊如何。猶生淨居之上大自在耶。又初地已去。無惡道畏。以常生佛土。非彼佛土唯淨居上故。答佛土雖大小有殊。菩薩有漏諸現起識。猶是有漏屬界地故。非離三界。有別衆生隨生何土。約第八識。皆屬界故。約此而言十地菩薩。由極熏修超五淨居生自在宮。故。亦無失。然自在宮非淨居攝。瑜伽第四云。色界之中十八住處。無想天者。廣果天攝。非別處所。旣云十八住處。後言無想廣果天攝。故自在宮非五淨居若淨居攝。處所十七非十八故（文）義灯意。與述記有少異。謂於第四禪中。淨居之外別有自在宮。非淨居攝。屬界繫故。非界外也。瑜伽意。此十七天加自在宮。爲十八。故大乘義章第八云。色界天者。經論不同。若依雜心持論等有十八天。初二三禪各有三天。第四禪中猶有九天。故合十八。若依花嚴。立界具有二十二天。初禪有四。一是梵天。二梵衆天。亦名梵身天。此前兩天小梵生處。三梵補天。梵生處。四大梵天。是中間禪。梵天生處與前梵輔同在一處。君民之別。二禪有四。一是光天。二少光天。三無量光天。四光音天。三禪有四。一者淨天。二少淨天。三無量淨天。四遍淨天。四禪有十。當分有四。一者福天。二福生天。三福愛天。四廣果天。依地持等。此四禪中皆無初天。當應隨近攝屬第二。故不別論。此等差別合有十二。第四禪中隨其別修更有六天謂無想天及五淨居。無想天者與前廣果同在一處。有諸外通。取此無想以爲涅槃。修無想定趣求斯報。是人命終生廣果處。初後有心。中間無心。經五百劫。以此別得無心法。故別爲一天。五淨居者。一無煩天。亦名無丸。二無熱天。三善見天。四善現天。五阿迦尼吒天。此名無小阿那含。人以無漏道熏。第四禪熏有五階。是故得此天之報。何者。五階謂下中上上中上上。下皆無煩。乃至上上得無小天。熏之云何。那含先得第四禪竟。爲熏禪故。於四禪中先入百千無漏之心。次入百千有漏禪心。後入百千無漏之心。以漸略之。乃至先入二無漏心。次二有漏。後二無漏。是爲熏禪方便道成。然後復入一無漏心。次一有漏心。如五遍合十五心。十是無漏。五是有漏。是爲熏禪。故是爲熏禪究竟成就。此五遍中。初品爲下。乃至最後以爲上上。以純熟故。如是熏修第四禪竟。次熏三禪。次二次初。熏法同前。然後坐彼五淨居中。此五淨居那含住處。是故亦名五那含天。以此通前爲二十二。依大智度論。五淨居上別更有一菩薩淨居。名摩醯首羅。此方名爲大自在天。是第十地菩薩住處。以此通前色界合有二十三天（文）此説與義燈同。五淨居外別有一天。通爲色界也。因解。摩醯首羅智處生者。探玄九（二十六）云。摩醯此云大。首羅此云自在。智度有四義。一以下三禪慧多定少。令智不勝。四無色義中定多惠少。智亦不勝。此第四禪定慧等故。是故智勝故云智處。二此處五那含天是聖人所經處。聖人勝智故。云智處。三如處有十地菩薩。攝果報。彼菩薩攝十度行。別成智度故。名彼處以爲智處。四此處以成報身。得一切智。一切種智故名此處。以爲智處。此是世間中最高勝處。於彼現成佛故。云世間高大之身（文）大疏三十四上（七十五）云。論云。摩醯首羅智處生故者。智處亦二義。一摩醯首羅智自在故。二攝報智滿。成種智故。鈔云。論云。以下三引論釋。從智處二義。卽疏釋論二義。亦順上高大二義。一卽就攝報之身。智便自在故。賢首品云。摩醯首羅智自在。大海龍王降雨時。悉能分別數其滴。於一念中皆辨了。卽其文也。然此天何以爲智處耶。以下天定少。四空定多。以四禪中定惠均等。色界中極故。文約二乘之人。多無漏之智熏習禪定故。二攝報智者此有二意。一約未成佛。但是十地攝報居彼。智度已圓故云攝報智滿。二就彼天上得成菩提。具足種智名爲智處。然論成佛通説有三。一寄化顯實。在閻浮提卽周法界。二寄報顯實。在色究竟成便遍法界。三就實顯實。妙出三世。不可定其時處身相。今就中義（文）今按理趣釋云。金剛加持者。表如來十眞如十法界十如來地。以成上下十峰金剛大空智處（文）此中十眞如十法界十如來地者。五相成身是也。略出經第二。常五相成身處有十段。一從座起印言。二遍禮眞言。三通達菩提心。四修菩提心。五成金剛身。六廣金剛。七斂金剛。八堅牢金剛。九證金剛。十四佛加持。灌頂繫鬘。大日釼印。四明拍掌。百字。佛身圓滿。諸佛加持等。十眞如者●字義●是眞如義。十法界者●字義。●法界種子也。又金剛也。金剛者法界異名也。又此中兼●字●字法界也。十如來地者●字義。●●治地。●字義故。又此中兼●字。●地天種子也。眞如者十段眞言下所證理也。法界者十段眞言中無盡法門。理事皆具。如來地者十段次第證入地位也。上下十峰金剛大空智處者。須彌頂是也。金剛頂經初一切義成就菩薩。經五相成金剛界如來已。往詣須彌頂金剛摩尼寶峰樓閣是也。次釋文云。加持者表如來於中道十六大菩薩普賢智從此展轉流出。共成三十七位。以成解脫輪大曼荼羅（文）是金剛如來入一切如來普賢摩訶菩提薩埵三昧耶。現祕密神變相也。略如前加持中辨之。上下十峰金剛者。略出經一（十四）云。又想琰字。爲黑色（文）義訣（二十）云。如上入大定三摩地已。卽以決定妙智。於下分空際。想有琰字。黑色流布變成風輪。風輪大力持於地輪。輪皆黑色。是名風地種也。此中與毘盧遮那經（文）安立世界別也。應如彼説具足修行。祕密曼荼羅品。眞言者圓壇先置於自體等（云云）疏十四（二十一）釋。阿闍梨先住於瑜伽。而觀自身從臍次第至頂。觀地水火風空輪（文）十六（二十六）中。祕密檀身地觀亦同。是卽法界宮也。亦金剛頂所言。金剛摩尼寶峰樓閣也。又十四。次觀檀地。所翻倒置之。謂地水火風空次第下成。所以者何。以一切世界皆是五輪之所依持。世界成時先空次風火水地次第。卽是曼荼羅安立次第也。壞時地輪先壞。乃至但有空在。卽是師自加持次第也。師如是加持已。卽當安置諸尊。如是作五輪。當知上下皆有虛空輪也。作曼荼羅時師應自觀其身及地弟子。是如法也（文）又略出云。毘盧遮那佛●字大海中想●以爲龜形。○於龜背上想●字。變成赤色赤光蓮華。其華三層。層有八葉。臺蘂具足。其臺上想●●●等三字。以爲須彌山。其山衆寶所成而有八角於山頂上。又想●●●●●等五字。以爲大殿。其殿四角正等。上有五峰樓閣（文）是卽當此經師自加持。祕密曼荼羅身地。義決云。想鉢羅（二合）吽鑁等三字放雜寶色光。成妙顯山（舊云妙高）名堅勝法界座種也（其相如經説）今人共號爲須彌座者。從此立名。非是須彌盧山。四寶所成者。此妙座高顯猶如彼山。故以喩之（云云）又云。又想●等五字者。謂於臺上以此五字上隨位而安布之。五字放光和合共成四方大殿於大殿中隨於字位結成五峰樓閣。名爲五峰大殿也（文）此須彌號金剛峰。亦此峰上號金剛頂。●●五字五峯。與器界五字號上下十峰。於大日經師身五字壇地五字也。大空智處者。略出經云。於如來部論中。想三種子字。中央想●字。其字左右想●字。以此三字成就天之微妙四面方等師子之座。又於金剛部中。想三種子字（云云）又於寶部中想三種子字。又蓮華部中有三種子字（云云）又羯磨部中有三種子字（云云）。旣想如上諸部已。各於座上又想日輪形。復於彼上想蓮華座。毎一一蓮華座上佛坐其中。又想四面毘盧遮那佛。以諸如來眞實所持之身。乃以如上所説一切如來師子之座。而坐於其東方如上所説象座想阿閦鞞佛而坐其上。乃至於其北方如上所説迦樓羅座。想不空成就佛而坐其上。次想一切如來及十六大菩薩并四波羅蜜施設四種內供養四種外供養。又爲四門四菩薩。隨方安置。又如上所説諸佛及菩薩守門菩薩等各各以本三摩地。各各自心及隨已記印相貌如下所説。皆想毘盧遮那佛身中出現。而其毘盧遮那佛未久成等正覺一切如來以普賢爲心。復用一切如來虛空所成大摩尼寶以爲灌頂。復獲得一切如來觀自在法智究竟波羅蜜。又一切如來毘首羯磨不空離障礙敎令所作已畢所求圓滿（文）已上所引經文不次。且依義訣改其文處。爲煩所略文。考經看之。五智三十七智云大空。十四（八）云。若見仰等五字。當知卽大空之點也。大空離一切諸相。卽是成佛義也。智處者五智三十七智。現等覺處故。今摩醯首羅智處是亦同一切智智現等覺處故。卽探玄第四釋意也。摩醯首羅者。●●者大空也。具第十普賢眞言釋。●●●自在也。自在●。●末音也。又伊濕嚩羅賊富義。是普現色身義也。普現色身者一切智願也。證此一切智智處故云智處也。帝釋云金剛。●●自在義。種種●是又有自在義。故須彌順色究竟處雖是別。所表深義無大差異。問今此中是他受用土義。略出及探玄等自受土義。何混同耶。答約內證自受也。就外見他受也。非是有二。又約其自證如義訣釋。須彌峰非常須彌。如慈恩解。周遍法界是色究竟。若約他應周遍法界卽成一處色界頂等。又按。●字有五智義。文殊問經云。稱捨字時是出信進念定惠聲（文）第五（三）云。五色綖者卽是如來五智。亦是信進念定惠五法。以此五法貫攝一切敎門。是故名爲修多羅。（文）故知。●字有五智義五智卽大空智。前釋住處云實相智身。實相智者是大空智。又大莊嚴論云。唱捨字時。出一切奢摩他（止也）毘鉢舍那聲（觀也）前引賢首清凉二師釋。俱云此第四禪定惠等。故卽●字義可見。又按如來第四禪定而般涅槃。●字寂靜涅槃義。涅槃之色爲黑。黑具五色。五色卽五智義。捨字是五智義。又按三千界主摩醯首羅者根本無明。今所明淨居上摩醯首羅者是本覺智。所謂實相智也。第九（三十二）云。大自在天三千界之主。卽是衆生自心。所謂無始無明住地。於諸惑中而得自在。唯除大菩提心無能伏者（文）第七云。又若諸法本性寂者。於四十二地中何者非是如來地。何者非是凡夫地。若彌勒菩薩以本性寂故。得一生記者。一切衆生皆亦應得記若一切衆生於本性寂中不妨修學凡夫事。彌勒菩薩亦應修學凡夫事。而今作差別想。豈非戲論耶（文）五重結護釋五股義云。上下同者。衆生界同具五智故。上下同也（文）。起信不覺義章云。所云不覺義者。謂不如實知眞如法一故不覺心起。而有其念念無自相不離本覺（文）依此等文無明與本覺同名大自在。生佛不二。所云無明本際性本解脫義也。故是自在宮者。卽衆生自心卽諸佛住處。一切諸佛皆於此處成正等覺也。淨居者經音義二十曰。首陀婆娑或云秫陀婆娑。私陀首陀此譯云淨。婆娑此云宮。亦云舍。或云處。卽五淨居天也（文）按第四禪離水火風三災。此三災者卽三毒也。涅槃經。奢者遠離三箭。是故名奢（文）大元軌（十三）云。三毒箭。（文）悉曇藏云。奢（舒可反）奢利翻云刺。刺者三毒之刺也（文）今按首陀婆娑中有離三毒義。●是寂災義。卽離義也。●是施義也。施能破貪。不施是貪故。●有貪義●。是瞋義。集經第五（十三）毘居唎多瞋也。●字著義。著卽癡義。十五（八）云。癡是執著也。有執著則不能住離癡。離癡卽不動也。有所觀有所得皆是癡也（云云）又第十降三世眞言釋。降三世尊降大自在天。三世卽三毒義等。當併思耳。若約五淨居天者。不還果人卽盡欲界九品修惑。是淨義也。今此中意究竟離三毒根本故云淨。外離三災內斷三毒。是第十地宮故。云淨居也。
　　今此宗下。自在者●●。財富普現色身義。加持者底瑟姹四阿流出。發生普門示現義。是如上悉。自在加持之神心之所宅皆依主釋。神心者如來加持。所宅者自受用身也。卽與上所云大者大空。伊濕嚩羅者滿一切智願。普現色身是摩醯首羅。同也。第十一（九）云。如摩醯首羅天王有一明。名曰勝意生明。以此眞言力故。能於一時作大變化。遍此三千大千世界現爲一一衆生現所愛樂諸利益事。隨彼受用皆實不虛（云云）又（十丁）云如來現證如是不思議法。所謂阿字自體從本以來具足無量自在力不思議力。此悉地體常住不變。但由行人不自了知故。不得如是之果以此行淨其身口意業。若能與法相應卽自成就。諸法自爾終不虛也。文前引俱舍光記外道三身説。今此中亦對自在天明法身加持義。法門表示非徒設耳。如來有應之處者。悉地出現品正等覺句。心鏡深窟。入祕密曼荼羅位品。一切世間最尊持身等。是眞實受用身之處也。若論其流類。世間本尊海會現前無不皆爾。云三界之表者約非界繫云表也。
　　（寶曆第三年酉正月初六日於阿州池島甘露寺寫）
　　（小野末資沙門善住誌）


　　大日經疏私記第四

　　             沙門曇寂撰
　　一切持金剛者下。具依文旨。但以執金剛爲妙眷屬。經文但云一切持金剛者故。若尋義意。妙眷屬者指內大二眷屬。疏云一切持金剛等及金剛菩薩。無其異。故下疏（第一十一）云。又般若釋論。生身佛成道時阿難密迹力士等是名內眷屬。舍利弗目健蓮等諸聖人及彌勒文殊阿毘跋致一生補處菩薩等是名大眷屬。今謂加持身亦復如是。諸執金剛各持如來密印名內眷屬。諸菩薩大悲方便普門攝受無量衆生。輔作法王。行如來事名大眷屬（文）第三（十五）云。然以如來加持故。從佛菩薩自證之德現八葉中胎藏身。從金剛密印現第一重金剛手等諸內眷屬。從大悲萬行現第二重摩訶薩埵諸大眷屬。從普門方便現第三重一切衆生喜見隨類之身。若以輪王灌頂方之。則第三重如萬國君長。第二重如朝廷百揆。第一重如宗枝內弼。中胎如垂拱之君。故華臺常智爲大曼荼羅王也（文）妙者。今此眷屬皆悉如來內證一德。與實相法身華臺之性無二無別。乃至世天等悉是毘盧遮那已體。而非常途故云妙也。故第十三云。如是大曼荼羅王清淨法界之體。是一一菩薩。各從一門而得自在。稱其所解而廣説之。若有衆生。從彼一門而進行者。不久卽得同彼菩薩。此諸菩薩皆是大日如來內證之德。欲廣開是知見門故。一一菩薩各演一門也（文）六（十）云。祕密主。以普眼觀此一一諸尊。皆不見根本。亦無住處。悉是蓮華臺藏寧相身。出生種種方便不可窮盡（文）第二十（二十八）云。金剛手者卽是大日如來。文殊師利者亦是大日如來。乃至鬼神八部亦有此義。亦卽是大日如來。體雖是一而義各異（文）然非謂斯集會卽無大悲曼荼羅。應謂此金剛菩薩等與曼荼羅衆不異耳。人多迷此旨。應知之也。
　　如來在此宮下。如來者加持身。此宮者受用身。引證如上。常所集會者。此眷屬者謂心數義。是普門一德。然心王毘盧遮那成自然覺。皆成不可説不可説智印功德。又心王住加持門。一一內德皆成無量金剛菩薩莊嚴説聽之會。卽是內大二眷屬也。然在衆生謂之百法等。卽五十一心所等是也。又得初地淨菩提心時爲百法明門。乃至成正覺時成不可説不可説法門。具如仁王等所明。此加持主伴下從凡夫上至成佛。終無相雜故云常所集會也。上云隨如來有應之處無非此宮者卽是也。
　　梵云下。金剛杵者五股杵等也。五股義如上引理趣釋及都部要目也。十六（八）云。復次此説我金剛執自在者。如前大悲藏大會中。毘盧之下不動降三世中間盡諸金剛者。皆不列名。今方列之。故云復次也。謂虛空無垢金剛。金剛輪。金剛牙。蘇喇多金剛（妙住也。謂共住安隱也）名稱金剛大分（謂大者分。卽是大心衆生之體分也）金剛利（謂極也。謂之稱）此壇總以印爲之。寂然金剛（寂靜義。如涅槃義也）大金剛（名也）青金剛。蓮華金剛。廣眼金剛。執妙金剛。金剛金剛（慧。以金剛單爲名）住無戯論金剛。虛空無邊遊步金剛（以上列名也。各在一處。在大壇中安之也）如是等檀方圓等。依前順其色形亦如此也。依名爲次也。周而復始也。白黃赤黑等隨文次第。最在前者白。次黃。次赤。次黑。次者又白。如是次第也。及諸所不説者准此例解。隨其本類形色而作之也。此金剛有十佛刹塵數。前列衆與此中互有出沒。或此有彼中無。可知又此等金剛所持之印。或三古或一古卽針也。此准前次第初作三股周而復始。或兩頭。此兩頭卽五股也此印周匝作四鐮狀如四金剛。其中有一。狀如五股而不開也。或鬘者或持金剛鬘也。此等金剛各以其本名爲眞言。卽此名最上字爲種子也。次隨別字及通用各於心上置吽也。其手印通用上五股金剛印也。又第十三（七）云。作事金剛謂諸事業金剛。卽是三股拔折羅印是也。微妙曼荼羅經云。有四面作十二股。自蓮華中出股頭不相著。此名羯磨金剛（今羊石也）或有三股亦是羯磨金剛（疏所云事業金剛卽三股也）金剛童子軌上（十四）云。底里賞俱金剛杵（是三股梵名也。二四字云八角棒不可也）底哩三昧耶經上（四）云。三股除去邊支卽獨古金剛。其最小者名金剛針。息除一切障難（文）如是等總名金剛杵。是內眷屬所持表示也。兼得淺深者。古解（云云）今云。梵音陀羅具執持二義。漢言不能具二然新翻爲持。則兼執義是謂得淺深二義。故新翻爲勝也。二釋者。演密云。淺謂執持。執持金剛杵也。深謂任持。任持金剛印也（文）意云。執者唯是手持義若云持者兼得手持金杵及心持惠印內外深淺兩義也。故第十（十右）云。由現覺諸佛金剛之體能持諸佛智故名執金剛。歸命諸金剛者金剛卽諸佛智印也。卽法佛之別名也（文）第十二（八）云。時執金剛吉祥希有華開敷眼者。金剛喩如來祕密惠也。金剛無有法能破壞之者。而能破萬物。此智惠亦爾。不爲一切之所破壞。而能破壞一切能壞難壞者。所謂三毒根本也。復次此菩薩身卽是金剛之體。而十方一切佛同以如來金剛智印授其手中。故名持金剛也（文）十六（十五）云。又所以名執金剛者。猶能持如來身密口密心密。故名持金剛智印（文）故隨文便者。故與固通茍且也。
    若世諦下。如杲師解。
    然此宗下。金剛智印者。五祕密軌云。三密金剛智印者。智者謂一切智願。印者謂記印契印。佛內證一切智智有各別記契相貌也。理趣釋云。得一切如來智印如來者不空成就之異名也。智印加持者是三密身口意金剛也（文）。理趣釋云。三密爲三金剛爲一。以爲四方。金剛者總合三密爲一也。但是總別成四耳。釋又云。持一切如來金剛印卽成就一切如來身口意最勝悉地者。由修瑜伽者得金剛奉菩薩三摩地能成就一切眞言敎中三密之門。是故廣瑜伽中説。身口意金剛合成名爲拳。一切如來縛是爲金剛奉。又云。由持金剛印得一切事業皆悉成就。廣證無上正等菩提。此段種子●也。釋云。●字是涅槃義。四種涅槃攝一字中（文）理趣釋第二段釋云。第四●字者涅槃義。由斷二種障。謂煩惱所知之障。證得四種圓寂。所謂一自性清淨涅槃。二有餘依涅槃。三無餘依涅槃。四無住涅槃。前三通異生聲聞緣覺。第四唯佛獨證。不同諸異乘（文）不空成就者。一切無空過令成就之義。是大般涅槃建立大義也。今金剛智印者。佛信解中以三密金剛方便所成一切智願。殊別萬種各成一門。是涅槃果中大解脫門。無量智惠功德也。謂持如來內證無量慧印。隨其表示持五股三股等金剛。故瑜祇經云。時金剛手菩薩。以右手所持五峰金剛擲於虛空。寂然一體還住手中。説此金剛曰吽。次王菩薩持金剛鉤等乃至十六大菩薩皆持惠印表等。卽是也。
　　如是下。其數無量者。次下經云。如是上首（十九執）十佛刹微塵數等持金剛衆俱（文）心王所住等者。此初泛明王所法爾相。在纒出纒皆然故。今者下。次明本地身王數也。然以自在神力下。明加持身王數也。自然覺者。第五（十七）云。內心妙白蓮者。此是衆生本心妙法芬陀利花。祕密標識。花台八葉圓滿均等如正開敷之形。此蓮花臺是實相自然智惠。蓮花葉是大悲方便也。正以此藏爲大悲胎藏曼荼羅之體。其餘三重。是從此自證功德流出諸善知識入法界門耳。正方四葉是如來四智。隅角四葉是如來四行。約此現爲八種善知識各持金剛惠印（文）第十四（二十九）云。於此無相法中。無人能説無可表示。而能令一切得之也。亦自證佛。當知是卽大方便力也。此法無人能敎授者不由他悟。而得證之。卽是自覺無師之智。自然成佛道。於道場觀寂。覺如是法之實相也。下疏（一四十）云。自然智是卽如來常智。唯是心自證心不從他悟（文）金剛界者。所謂●●●●。佛自然覺實相智境界云金剛界。卽法界體性也。漫荼羅方壇卽是表識也。故第八（二十）云。此灌頂壇又在火壇之北。亦令四方均等。祕釋者。方壇者卽是大因陀羅心王金剛界（文）此壇上有四伴侶。四奉敎。及四執金剛。八葉方隅等所表也又十四（二十三）云。暗此字本體是金剛界體（文）●字是大因陀羅座也。然他化自在天理趣會軌等。歸命五佛偈中央云祕密金剛界大悲救護者。者是以總爲中義也。成內證德者。第十二（十六）云。以羅字門淨此心（于栗太）故生眞實智惠光（平等大惠光卽成自然覺義）故卽見古佛所行之道所謂祕密藏眞言門。門者見此道之時。識亦發光。識謂六識（文）是得六根清淨義。如六識者一切心數亦可知耳。唯佛與佛等者。解云。心生遮那成自然覺塵沙心數入金剛界悉成智印。持此智印者唯是如來境界。等覺已還非能所及。故云唯佛等唯佛與佛言。本是法花説諸法實相文。故疏中往往證此心。入佛境界時。嘆稱之語用之也。故第十二（二十）。若證無相無礙理卽是於法而得自在成就菩提。如是無相卽是如來甚深境界。唯佛與佛乃能知之。故言佛境界也（文）。
　　約菩提義等。菩提者智也。卽佛所具覺智也。此智無量故。佛陀者能覺之人。此人有無量眷屬。故是有法必有人故。然此段成佛自然覺位釋畢。次明加持身主伴故。此無量無邊持金剛者。佛自證位眷屬也。不同第三（三十）中以本地身對加持身明二重釋耳。第三（十五）云。今此中妙法蓮花曼荼羅義。毘盧遮那本地常心卽是花臺具體（本地身也）四佛四菩薩醍醐果德。如衆實俱成。十世界微塵數金剛密惠差別知印（因德）猶如鬚蘂。十世界微塵大悲萬行波羅蜜門猶如花藏。三乘六道無量應身猶如根莖條葉發暉相間。以如是衆德輪圓周備故。名曼荼羅也（本地曼太良也）然以如來加持故。從佛菩薩自證之德現八葉中胎藏身。從金剛密印現第一重金剛手等諸內眷屬。從大悲萬行現第二重摩訶薩諸大眷屬。從普門方便現第三重一切衆生喜見隨類之身（文。加持曼荼羅也）又第四（三十）云。如來昔行菩薩道時。普門親近如是等佛刹微塵數諸善識。於彼一一功德藏皆至極無等比無過上味。以如是內證之德無量無邊故其所加持現作法門眷屬。亦復無量無邊也（文）由此衆德下。已上釋持金剛者句畢。自下釋皆悉集會句也。衆德者。曰智印曰持金剛人法異名。體唯佛德故云衆德。衆謂十佛刹微塵數也。一相一味者。一相者謂無相也。智論五十（十九）云。此中言一相所謂無相。無相則無有出至佛道（出至者。出三界至一切智也）爲引導凡夫人故説言一切（文）下疏（第一。二十八）云。復次經中自轉釋云。何以故菩提無相故。如釋論云。佛智惠清淨故出諸觀上。不觀諸法常相。無常相。有邊相。無邊相。有去相。無去相。有相。無相。有漏相。無漏相。有爲相。無爲相。生滅相。不生滅相。空相。不空相。常清淨無礙如虛空（文）又文云。一相無相謂虛空相（文）起信相大章（下本二十三）問云。上説眞如其體平等離一切相。云何復説體有如是種種功德。答曰雖實有此諸功德義。而無差別之相。等同一味唯一眞如。此義云何。無分別離分別相。是故無二（文）一味者十四（二十八）云。時執金剛具德者猶手所持如來智印。卽是具足一切諸佛種種功德。皆同一味。所謂如來解脫之味。以彼智印卽同於如來故言具德者也（文）。成就悉地品云。諸佛如是更無過上句（●●●有無過上義也）一切法歸趣如衆流赴海（●●●有海義。●●●海也）疏第十二（九）釋云。如是甚深法性猶如大海萬流之所歸趣也。此萬德歸趣正順於大般涅槃。卽是發行義也。如世間大海種種色味入大海之中皆同一色一味無有差別不可變。如來大海亦如是。一切萬法萬行入此中。皆同一不思議解脫之味。無有差別也。第三（十八）云。如前所説從一一門各流出種種門等。其中從因向果。則三密方便屈轉不同。容極至心王大海。方一味無別耳。第十七（八）持明禁戒品疏云。菩提心法修學業果。若一相和合。作業離戒。佛所得智不異。戒一切法得自在者。菩提心卽是如來正因（謂心王也）法謂心法。卽是一切地波羅蜜自在力等。以要言之。一切功德之法皆是也。此法皆是佛之眷屬。亦是菩提心之眷屬。如花臺之有葉蘂也。此之妙果卽同於佛。所謂業者一向是善業。私謂卽如來妙業也。以此修行等同於佛。從初發心乃至戒乃業等皆等同於佛。佛離一切相而住淨戒。所謂離諸相一相一味。若能如是離一切相而住於戒。此戒卽是佛戒也。其所作業卽佛業也。其所得之果卽佛果也。以其一相無相離作業故（文）又（十）云。復次如上所云一味一味。眞實之相難信難解（云云）如上者。卽指前所引無相戒也。又下疏（一之二十一）經云。而此一切智智同一味。所謂如來解脫味。疏釋云。復次此中問意。卽是發起大悲胎藏曼荼羅也。於薩婆若平等心地畫作諸佛菩薩乃至二乘八部等四重法界圓壇。此一一本尊身語心印。皆是一種差別乘也。且如有人志求五通智道。卽是從大悲胎藏現韋陀梵志形。爲説瞿曇仙等眞言行法。行者精進不久成此仙身。更轉方便卽成毘盧那身也。如是或現佛身説種種乘。乃至現非人身説種種乘。隨類形身悉是眞言密印。或久或近無非毒鼓因緣。故經云。皆同一味。所謂如來解脫味也。所以然者。一切衆生色心實相。從本際已來常是毘盧遮那平等智身。非是得菩提時強空諸法使成法界也。佛從平等心地開發無盡莊嚴藏大漫荼羅王已。還用開發衆生平等心地無盡莊嚴藏大漫荼羅。妙感妙應皆不出阿字門。當知感應因緣所生方便。亦復不出阿字門。譬如大海中波濤相激迭爲能所。然亦皆同一味。所謂鹼味也（文）已上文中漫荼羅言一味也。又十三（二十一）如來牙印眞言云。●●●●●●（三合牙也）●●●●味也。味中之味也。故重言之。卽如來法味也。●此字與前句相連。前句末卽阿聲。與阿相連也。是勝上之義。勝上之味也。●●●●得也。●●●●如來●●（上）●境界也。●●●生也。謂此勝上之味。從如來境界生也（文）。從實相無相諸佛境界生。法味者所謂無比味。無過上味。曼荼羅也。又唯識述記二（末二十七）云。梵云便善那。此有四義。一者扇。二相好。三根形。四味。此卽是鹽。能顯諸物中味故。味卽文是。如言文義巧妙等。目之爲便膳那。此中四義總是一顯義。古德説名爲味。對法云。此又名顯。能顯彼義故。爲名句所依。能顯義故（文）按便善那者與阿叉羅同。便此●字。往往與●通替用。善卽叉同●那與●通替用。●●等六字韻礎多通同。然一相一味者。是成就悉地品中●字義。是至極證●字百光王處。●相義。又●●味義。●●二字義處處多通用。悉地品第四藍依餘軌等中似●字。又●字異體有●形。一相者無相也。無相三昧品以三平等爲無相。悉地品●字中云。離一切諸相卽見如來。卽是平等大惠眞實之智。又曼荼羅云無比味無過上味。今恐一相一味者。漫荼羅中義。●相義。味義故。漫荼羅恐應有同一義。解脫味者。解脫梵云●●●與●同。故與●●●同有文字義。故維摩云。文字性解脫（文）又●●通故與●●●同有味義。又●有解脫義。云諸過得解脫。又●●味也。又涅槃第五（二十八）云。眞解脫者卽是如來。如來卽是涅槃。涅槃者是無盡。無盡卽是佛性。佛性卽是決定。決定者卽是阿耨○菩提（文）阿刹羅文字有無盡不動不壞等義。又涅槃經有文字品故。解脫者是文字義也。普現色身相好也。一相一味也。是涅槃三德義。實相者卽法身德。智惠者般若德。智印功德卽解脫德也。在橫在竪所有三法皆是此三故。此中一相一味者。本地身自覺聖智位漫荼羅耳。實際者眞如實相之異名。智度五十一（十九）云。實際者是諸法末後實相無出（文）虛空藏經第六（五）云。無自性者無有所住。是一切法際。實際邊際。際偏一切處。由證實際猶如虛空平等。是則我際。有情際。證此理者名得涅槃（文取意）第六（十一）具緣品中。佛説曼荼羅諸尊圖位説。時金剛手更欲問深義。先説偈中。經云。若修如是行妙惠深不動者。若具存眞本應言惠極深不動。如大海之心以極深廣故。又極遠離二邊故。乃至大風起時不能動搖。若行者入此眞言大海心時亦復如是。以妙惠甚深無量又極遠離二邊故。一切諸法不能動搖。如娑竭羅龍王降雨六天時。於自宮。三業都無動作。若解如是義者。則知漫荼羅方便。皆悉住於實際也（文）故知實際者。曼荼羅眞言。大海中心卽花臺之體也。是所謂諸法末後也。第二（十）云。未至自心實際大金剛輪中間。更無住處。雖果復成種展轉滋長。然亦不出阿字門也。
　　若少分下。少分未等者。一相一味義。一法未滿者。到於實際也。集會者曼荼羅義。第四（二十一）云。所謂無量門進趣者。卽是兼釋漫荼羅名義。夫曼荼羅者名聚集。今以如來眞實功德集在一處。乃至十世界微塵數差別智印。輪圓輻湊翼輔大日心王。使一切衆生普門進趣。是故説爲漫荼羅。同（二十九）云。梵音漫荼羅是攅搖乳酪成酥之義。曼荼羅是蘇中極精醇者浮聚在上之義。猶彼精醇不復變易復名爲堅。淨妙之味共相和合。餘物所不能雜故有聚集義。是故佛言極無比味無過上味。是故説爲曼荼羅也。以三種祕密方便。攅搖衆生佛性之乳。乃至經歷五味成妙覺醍醐。醇淨融妙不可復增一切金剛智印同共集會。於眞常不變甘露味中最爲第一。是爲曼荼羅義也（文）。
　　然以自在等。已下明加持身王數也。此中心王者。加持位大日也。加持尊特者。入祕密曼荼羅位品。説祕密曼荼羅中胎尊云。其中如來一切世間最尊特身（文）是行者眞實加持受用身云尊特身也。第三（十）云。然以加持故從佛菩提自證之德現八葉中胎藏身（文）卽此義也。從自證內德現佛身義。現者卽加持義。流出及生起卽加持義故。
　　爾時下。法門者。法謂自證內德十力·四無畏等無量功德法。門者。無擁爲義。從此門入至法界也。是法卽門。持業得名。又者流出義。第十一（四）云。此流出名爲門。是梵音多含。今此中意明流出也。謂從自證法界佛心而流出無量巧智之門。卽是如前。一一菩薩金剛各是如來內證之德。從此現法門。門有傳法攝衆生者。引彼一類從此門入而到一切智智之地（文）六（二十）云。三重曼荼羅所示種種類形。皆是如來一種法門者。是故悉名爲佛。此等一切諸佛各於本所流通法門。自説彼三昧道。若現世天身則説彼天三昧道（乃至）若現持金剛身。則説金剛三昧道（云云）法門眷屬者。守護第一（十五）云。惟願諸佛諸大菩薩。起大慈悲哀愍護念。與我爲主爲救爲歸爲依爲趣。願令我等速得圓滿大菩提道。及無量菩薩眷屬。如來十力。四無所畏。四無礙解。十八不共。四攝三昧解脫總持。六通諸度。福德智慧。如是一切功德海。願令我等皆得滿足（文）眷屬者。分德義。此三十七品佛自證內德。譬之鬚蘂。從此法門現無量身。卽是普現色身也。今此中就佛無量功德。唯取智印差別。餘屬菩薩衆在于後也。威猛大勢者。謂如來內證智力之殊勝也。顯發者。各擎一種智印顯發於外也。杲師云增長勢力者不可也。
　　譬如帝釋下。智論第四十七（十八）云。論者言。如金剛三昧者能破一切諸煩惱結使。無自遺餘。譬如釋提桓因手執金剛破阿修羅軍。卽是學人末後心。從是心次第三種菩提。聲聞菩提。辟支佛菩提。佛無上菩提（文）修羅者（具如有人解）青龍疏上（十五）云。阿修羅者訛也。新云阿素洛。阿者云非。素洛云天。云多滔詐無天行故。故曰非天。佛地瑜伽云天趣攝。雜心鬼趣。正法念經鬼畜趣攝。伽陀經云鬼畜及天三趣攝。故羅睺阿修羅是師子兒。畜生所攝。十地經説。此有五類。一極弱者住於人間深山大窟。非天宮也。妙高山北大海之下二萬一千由旬有羅睺宮。此云執目。次下復有勇健之宮。次下復有華鬘之宮。一一相去二萬一千由旬。其次下有毘摩質多羅宮。新云吠摩質咀利。此云綺羅。盡以文身故。或云寶飾。寶冠飾服此爲最大。帝釋婁翁設支父也。居大海下。時復大唱我是毘摩質多阿修羅王（文）此中若約法説者。帝釋阿字大因陀羅。是喩心王毘盧遮那實智。金剛喩差別智印。阿修羅者喩煩惱也。第十七（十七）云。蘇羅多（字體與修羅同也）是著義。著微妙之法故名蘇羅多（文）十一（三十四）云。蘇羅多害煩惱義第十（十二）云。娑者漏義。亦是堅義。入阿字門卽無漏無堅。若有堅牢卽是生滅壞破之法（文）羅字卽是塵垢義。●●二字皆有煩惱義。又素羅云妙戲者戲論卽妄執分別。通本末無明煩惱。又修羅云非天。天有光明義。非天反之。卽是無明。又華嚴大疏十四（上二十五）云蘇利耶此云日（文）月是光明義。蘇利蘇羅字體是同。上加阿言卽爲無明。又覆障日月亦是無明義。當併思（矣）。
    大空戰具者。理趣釋。五股金剛云大空智處。大空者三十七智也。此中大空者佛差別智印也。戰具者。智論云。金剛爲戰具中勝。已見于上。無相之煩惱者。一本作無明者非也。無相煩惱者。上薄伽梵下云。以大智明破一切識心無明煩惱。此等本自無生亦無相貌。然慧日出時暗惑自除（文）十二（十七）明●字云。所謂第一無相之法。諸相本空也。以一切相者。皆是不堅固法。以此相當體不生。故。同於大空。卽是堅固實相之法（文）以大空戰具壞無相之煩惱者。大空與無相元是眼目異名。是煩惱卽菩提義。不斷而斷之意也。若言無明煩惱者之字無要。
　　如來信解下。上云法界宮者。總明其都城此下正明所居樓觀。上雖略辨今具明之。敎王經云。住阿迦尼吒天王宮中大摩尼殿（文）理趣經云。欲界他化自在天王宮中大摩尼殿（文）上疏此空是古佛成菩提（文）處所謂摩醯首羅天宮（文）又云。以加持故。卽是眞實功德所莊嚴處。妙住之境。心王所都。故曰宮也（文）佛地經云。如來所都謂諸佛土。諸佛爲主。以殊勝故。非餘所知。唯屬世尊（文）此等文意云天宮等者。皆指其所居處。故釋云所都。所都卽都城。明其都城云宮也。此下古德存二義。大原長宴僧都義。經文皆悉集會匂爲有亂脫。一義云。無亂脫。杲師判取後義。今云。杲師判實爲當理。今前解此文。配當八識法界宮爲第八識。皆悉集會爲第六識。樓閣爲第七識。師子座爲前五識。是東西南北之次第也。今正明説法相。説法必對機故。初明敎主法界宮（加持身）次明聽法衆。故知。經文連續無亂脫。故疏顯此意云。大衆已集應有説法處。故次明所住樓閣及師子座也（文）其義已明。云何妄云有亂脫耶。又杲師對具緣品中造壇。解此中説。甚有義也。問若爾與前所言當八識配東西南北之説相違。何得意乎。答各是一解。良以此經含多義與常途不同。不可以局情疑之耳。大衆者。十（十八）云。大衆是十佛刹微塵數金剛等會（文）。
　　信解者下。第三（二十八）云。有大信解者。此信解梵云阿毘目底。謂明見此理心無疑慮。如鑿井已漸至泥雖未見水必知在近。故名信解也。乃至若人聞説如上不思議法界。以宿植善本神明利故。卽能忍受其言知衆生心中決有此理。名爲信解（文）第十三（十八）云。怛他揭多（如來）提目吃底（信解生也。亦是發諸佛本願也。諸佛行菩薩道時。立於大誓。盡度一切衆生也）（文）智度第四（六）云。復次若得二法。是時是阿毘跋致相。何等三法。一切法實知空亦念不捨一切衆生。如是人名爲阿毘跋致菩薩。復次得三法。一者若一心作願欲未佛道。不可動。不可破。二者一切衆生悲心徹入骨隨。三者得般舟三昧。能見現在諸佛。是時名阿毘跋致（文）唯識第六（十三）云。有義（大乘異師）此疑以慧爲體。猶豫簡擇説爲疑故。述記云。以惠爲體。何故大論説猶豫簡擇説爲疑也。大論第八。異覺爲體。覺卽是慧。決斷名惠。然簡擇猶豫。異決斷覺説爲疑。故此以文證。又訓釋中。論云。毘助末底是疑義故。末底般若義無異故。述記曰。所謂末底是惠異名。與般若而無別體。於慧上加毘字助之。毘是種種義。卽種種慧也。大論言異慧疑。異者是種種義。故知疑體卽慧。以末底般若但慧異名。以毘助之。豈別有體。此是大乘異師。非是別部（文。是大乘性宗義也）阿毘目底。阿毘跋致。毘末底。本是一種梵言字體相同。此中阿毘跋致此云不退。初地已上證不退義。阿毘目底者卽毘末底加阿之言。阿是無義。卽爲無疑。無疑卽智義。故知。信解者卽證智義。然唯識異師是性宗義。彼云不正。彼不正義。卽與此中同也。又信解謂決定。信卽證。信解謂勝解。勝解卽忍智故。唯識第六初云。忍謂勝解。此卽信因（文）今與證信。俱勝解。云信解也。智度十五（八）云。復次佛法甚深清淨微妙。演暢種種無量法門。能一心信受不疑不悔是名法忍。經云。如來信解者。指心及勘注有二解。一唯在因。二通果位。今按。信解者正在因位。如上所引梵釋明矣。問若爾云何云如來信解。答此有二義。一當體得名。謂初地以上如實知自心心自證心。是分證如來故號如來地。故因與果名云如來信解。下云一切智信解地。又生在如來家等。皆此義也。二在果指因云如來信解。謂如來昔因信解力故。今至果位有不思議神變之事。是酬因起用也。當段如來信解也卽此義也。故次云毘盧遮那本行菩薩道等。指昔因可見。今具引諸文辨之。下疏（第二。二十六）云。此經宗淨菩提心以上十住地。皆是信解中行。唯如來名究竟一切智地（文。信解者卽證智義。是證智中行也）又（第一。三十七）云。於如是諸事（花嚴十種信義）其心畢竟不可破壞。不復隨他緣轉。故名信解行地（文。是與智度上引不可動不可破意同。信解卽證智不退義可見）第十六（二十二）云。復生無量隨諸菩薩福德。所感意生之座及宮殿。從如來信解生（指昔因）其座羅列亦作三重。如上大悲藏生曼荼羅布列次第也。然各隨菩薩淨妙而德。五塵樂具。而生有種種差別。擧要言之。則有十世界微塵等。各各不同而布列其位也。此等皆在八寶幢柱之內。並從如來信解力生。以本願力故。於等至三昧中普門示現也（又是昔因云如來信解。文明可見）下疏（第一。三十八）云。今此菩薩以照見心明道故。卽時無礙智生。於一切法悉皆現前。通達無有錯謬。猶如明目者於日光中覩見種種諸色。雖無量天魔皆悉化作佛身。各説相似波羅蜜。終不能動其少分疑網之心。故經次云。復次祕密主。住此除一切蓋障。菩薩信解力故。不久勤修滿足一切佛法。以如是正見（信解）猶如金剛。卽是最上堅信解力。依此（信解）進趣如實巧度故。得諸佛力無所畏解脫三昧。及餘無量佛法皆悉成就也（文。此釋證智義明矣。不能動疑網心者。疑網是末底。上云不動故。是卽不疑也。信解梵言中有不疑義可知。矣）第十三（十四）釋大惠刀印云。其眞言曰。南謨三曼多佛陀喃（如上）大刀無垢法現俱生身見截斷。如來信解生。無貪法生（乃至）如來信解謂是何法。謂無貪等善根也（文）按非信解脫無貪等。故眞言中云。尾目吃底（信解）儞佐多。生尾囉誐（無貪）達磨（法）儞惹多。生（文）信解證智無貪等卽三善根。此智能滅三毒生三善根。故云信解。謂無貪等也。且如初地一分證如實慧。知三平等時。檀波羅蜜圓滿。得無貪善根。成就于地稱信解。此地中所得法無貪等故。云如來信解謂是何法。謂無貪等善根也。演密抄第九（初云）問前云。初地乃至十地名信解地。度於信解方成如來。何故此云從佛信解生耶。答前據因稱此言果德。以前經云。如來信解遊戲神通（指當段文）豈因相耶。又信解者。謂如來昔因信解願力故今至果位。酬因起用（文）信解爲果德。恐不可也。且如引諸文解。又當段如來信解爲果相甚誤矣。當段旣云毘盧遮那本行菩薩道時等。是在果位指昔因時。云何爲果相耶。眞正發心者。是初地淨菩提心。眞者眞實知眞實處。謂心自知心義也。是簡第二劫攝相歸性義。故下疏（第二三十四）云。前劫悟萬法唯心心外無法。今觀此心卽是如來自然智。亦是毘盧遮那道一切身。以心如是故。諸法亦如是。根塵皆入阿字門。故曰離於根境（文）正者簡邪。謂凡夫二乘也。下疏（第一四十一）云。當知是心從緣起故。卽是不生而生生而不生。無相之相相常無相。甚深微妙難可了知。諸佛祕密之印。是故凡夫二乘兩種外道然但不識無生滅心。亦復不識生滅心。故云諸佛大祕密外道不能識。我今悉開示一心應諦聽也（文）然智證抄云凡位發心等者。非疏主意也。下疏云。此經宗從淨菩提心以上十住地。皆是信解中行。唯如來名究竟一切智地（文。信解言是初地。疏釋明矣）智度第四（六）云。從初發心（初住也）到第九無礙入金剛三昧中。是中間名爲菩提薩埵。是菩提薩埵有兩種。有鞞跋致。有阿毘跋地。如退法不退法阿羅漢。阿鞞跋致菩提菩薩名實菩薩。以是實菩薩故。諸餘退轉菩薩皆名菩薩（文）阿鞞跋致（不退）與阿毘目底（信解）其體相同。可知。實菩薩者卽眞正發心也。若他師釋中意。眞正菩提心者。或應有有地前住前者。今疏意始終不爾耳。
　　梵云下。次上云。始從眞正發心乃至成佛。於（此是）中間通名信解地者。信解者發菩提心因句也。微吃哩抳多者正明信解中行。自利利他行卽根句也。次樓閣者是得果義卽方便句也。故次云言毘盧遮那本行菩薩道時等（云云）若如上一解意者。樓閣者南方平等性智寶生佛三昧也。樓閣梵云微麼曩。與末那體同。卽是第七識也（具如上辨）●●●●初●字爲種子。卽南方種子也（五字如次東南西北中種子也）下云智寶者卽如意寶珠義。次有摩尼喩卽與末那同也。祕密莊嚴者。禮懺經云。福德莊嚴聚身寶生佛（文）此等義皆南方義。思之。是踴躍義等者。杲師云。遊戲約喩神通約法者。恐不可。此梵語中具含三義。梵言多含故有踴躍遊戲神通三義。只是多含中各一種義也。然疏釋中三義成一神通義。謂初踴躍義。如人掉動報舞等故。此騰躍卽遊戲。此遊戲卽菩薩神通故。三義遂歸一義耳。
　　謂從下。釋踴躍義。是十地間轉勝進趣義故。次云超昇騰躍也。初發心以來者。謂初眞正發心乃至成佛此中有五字義。初從初發心來者。●字義●字金剛地。始終不離此地故。深種善根者。植唐梵文字云●●。千字文云●●。善根者●有善義●●●善義。●●●善巧也。根依智度三十（二十三）釋。以藥樹草木根喩樹木之根。梵云●●。●●通同故。深種善根者。●字義。次起種種願行者。●●願也。●●行也。●字義也。莊嚴佛土者。●●莊嚴也●●心。佛土也故●字●字義也。成就衆生者●字義也。●字大空增長養育佛母義。見第九大護眞言釋。信解地行者智大悉五字門也。此中又有三句義。初發心者因也。善根願行者根也。嚴土成生者究竟也。有五字義必有三句義。例爾。深種對地前云深。下釋十喩中云。今此中云深種觀察者。卽意明第三劫（文）第三（二十一）云。初劫智惠猶與二乘共行非深般若。二劫智惠尚與二乘共聞。亦非深般若。第三劫等虛空心。無邊智惠。一切二乘不能思議。乃至甚深般若（文）十三云。如來信解者。謂無貪等善根（文）（信解是證智。卽菩提心。三善根智。菩提心德也）大曼拏經（天息災譯）第二云。金剛手白佛言。世尊云何名爲三界。佛言金剛手。心卽是三界。金剛手白言。云何名心。佛言。心者本無色相。不可取捨。由無色相遍行諸根。由行諸根遂著境界○金剛手白佛言（云云）三界者云何説。佛言。金剛手。三界者所謂貪界瞋界癡界。金剛手。彼若無心卽無貪。若無貪卽無瞋。若無瞋卽無癡（文）此中意者總是本有心。貪等心相若修證。則此心名淨菩提心。無貪等卽心三德。卽法身般若解脫也。虛空藏經第六（八）云。善根者。謂諸有情最初發阿耨菩提心者。卽此義也。又智度三十（二十三）云。善根者無貪善根。無瞋善根。無癡善根。一切諸善法。皆從三善根生。增長。如藥樹草木自有根故得生成增長。以是故名爲諸善根。今善根者。善根因緣供養之具。所謂花香燈明。及法供養持戒誦經等。因中説果。何以故。香花不定。以善心供養故名爲善根。布施非卽是福。但能破慳貪。開善法門。善根名爲福。如針導綖縫衣縫非針也。一者若花若香若燈明若禮敬若誦經持戒若禪定若智惠等一一供養。及法供養植於諸佛田中。佛田十方三世諸佛。若佛在世。若形像。若舍利。若但念佛。植者專心堅著（文）起種種願行者。第十（五）虛空藏眞言。吠質怛纜雜色衣也。是種種奇妙顯色之義也。嚩囉（衣也文）第七賛云。尾尾馱種種色（文）起唐梵文字云●●●。願行者第七（二十九）云。此中勝願梵云嚩囉是具足種種功德。所謂三昧總持力無畏等所願已滿。所求備之義（文）第十八（三十）云。爾時世尊於無量世界海門法界。殷勤勸發成就菩提。滿足普賢菩薩行願（普賢卽如來功德也）○以種種性清淨淨除佛刹。現菩提場而作佛事（謂加持作佛事。無不遍也）復次菩提如已無異。同入法界。此乃是大菩提之行耳。若如是發行卽是普賢之行。如是起願卽是普賢之願。菩薩爲此事。由是初發心也○如是發心卽是初地位也。莊嚴佛土成就衆生者。第十八（三十）云。此普門身。隨衆生種種心行差別性欲各異。卽以清淨妙門而淨其心。無得究竟。如是淨其心。卽是莊嚴一切土也（文）。普賢行願賛云。以一刹那諸未來。我入末來一切劫。三世諸有無量劫。刹那能入俱胝劫。所有三世人師子。以一刹那。我咸見。於彼境界。常得入。如幻解脫行威力（已上莊嚴淨土願也）諸惡趣苦願寂靜。一切群生令安樂。於諸群生行利益。乃至十力諸刹土。常行隨順諸衆生。菩提妙行令圓滿。普賢行願我修習。我於未來劫修行（已上成就衆生願也）恒殊勝進等者。正釋踴躍義。恒修者。恒唐梵文字云●●。千字文云●薩●嚩●迦（引）●攞（又一切時）文殊者。第八（二十六）云。鉢囉（二合）嚩㘕（殊勝也）第十（十六）云。迦羅增進也（文）同（十四）云。釋迦於五部中乘迦婁羅座。卽是虛空進行之義也（文）第五（二十四）云。微吉羅拏譯云捨除頂。是棄捨一切煩惱。亦是摧碎義也（文）第十（四）云。拏竭多（進也。去也。往也）微囉闍（微是離也。羅闍是塵垢也。謂除一切障也）乃至次釋言。以能離垢除一切障。卽是勝進之義。無行而進最爲善逝也。以如是進行能成法生。卽是從平等法性而生佛家也。超昇騰躍者。卽踴躍義也。騰韻會云。音藤。躍也。升也。踊也。躍又云。音藥。跳也。超也。進也。又止也。踴俗踊字踊音勇説文跳也（文）騰躍者卽勝進義也騰唐梵文字云●●●●。躍千文云●●郝乞灑。如人下。掉動者。韻會云。徒弔切説文●搖也。從手卓聲。春秋左傳。尾大不掉。廣韵搙也（文）字彙云。搖動也（文）今云。掉亦是動。謂動搖身體也。鼓舞者鼓動也。非擊鼓義。且如韻會小補中注鼓字。初引説文云擊鼓。又引周禮鍾問名也。又引易鼓舞也。次又扇也。又治鑄也。有五義。皆要又字分其諸義。鼓舞非鼓擊義可見。易繫辭云。子曰。書不盡言。言不盡意。然則聖人之意其不可見乎。子曰。聖人立象以盡意。設卦以盡情僞。繫辭焉。以盡其言。變而通之。以盡利。鼓之舞之以盡神。乾坤其易之縕邪。正義云。鼓之舞之以盡神者。此一句總結立象盡意繫辭盡言之美。聖人立象以盡其意。繫辭則盡其言。可以説化百性之心。百性之心自然樂順。若鼓舞然而天下從之。非盡神其孰能與於此。故曰鼓之舞之以盡神也（文）讀此繫辭及正義文。則鼓舞之義委見。今按。鼓從壴支。支手持杖也。舞説文從舛無聲。徐曰。扞兩足左右也。故鼓者手鼓動也。舞之足振舞也。若然掉動者約身體。鼓舞者就手足也。善巧三業者第十一（三十一）云。此中一一須入阿字門卽見本不生理。如是見已。卽三業皆通以身通故。普現色身。隨類普現所喜見身。以語通故。能以一音遍至十方佛刹。亦能普應一切衆生語言差別。以心通故。乃至一切衆生心所動作。心所戲論無不明了知之。亦能知諸如來祕密事。卽是究竟六根淨成種智也（文）故此騰躍卽名遊戲者。此騰躍者指上初發以來深種善根等。下云如是遊戲等者。指此遊戲卽神通也。第十一（三十一）云。諸如來有意生名業作戲行舞者。從佛心業而作種種戲行。現種種戲舞類之相。卽是普現色身隨類作六道之形等也。舞謂種種神變幻作之事。隨事亦現。其類衆多。不可備言也（文）十四（八）云。舞者如世人舞。而於大衆中動種種身業。屈伸俯仰。又出種種微妙巧便之音曲。順衆生之所欲樂。彼大衆或令歡喜。或令悲思。或令恐怖。以一身口所出方便。令諸衆生所益不同。由彼善知去就。能順衆生心故菩薩亦爾。現種種威儀。無不成印出種種妙法音。皆是眞言。圓應無方皆得大利故。名菩薩舞也（文）第八（三）釋五供養義畢云。若竪説者。一一地中皆具如是五義。若橫説者。一一門中皆具如是五義。例如上文所明諸食。雖適口則一。然隨調膳人身手。有種種滋味不同。餘香花等當知例爾。若行者。善能以五字門作金剛舞戲。普應衆生。譬如和五味布五綵韻五音調五藥雖性分不過五種而千變萬化巧轉不窮。當知是人則解塗香三昧義。亦解花三昧。燒香三昧。飮食燈明三昧義。亦解此五種陀羅尼義。以如是種種法門供具。供養心王如來。能令諸尊歡喜。所求必獲。若以此中意趣。反觀世諦香花等。自然知彼色香性分所應用處。無量方便觸物而生也（文）。此遊戲者五字門等義。上約五義釋。卽此義耳。如是下。虛空藏經第一（十一）云。世尊遊戲者於諸神通得自在故（文）。
　　言毘盧下。以上訓釋梵名。此中述釋其相也。本行菩薩道等者。毘盧遮那是越三時如來之日。何云本行等耶。答若約佛。則常恒三世常無增減。何有因果之差。然約機感因緣。則何無轉迷開悟修因感果之義。今於無因果中而説因果。因果共不出法界。又若約迷悟。橫全三世。是如來之日。併存生佛。皆毘盧果海也故第十一（十一）云。此眞言道卽不可思議法生處。由不思議因故得不思議果也（文）眞言道者。卽阿字義。因是不生。果亦不生。故云不思議。不思議卽阿字義故。又（二十六）云。經云。説因非作者。彼果則不生者。意明。因者因空。因因旣空。何有果也。中論智度中廣破。當知。此因以智觀察。尚不得其原。此因無依。卽是本來不生。本來不生之因何能生果。故本不生也。經云。此因因尚空。云何而有果者。謂明因非實有。因旣非眞實。終不能生實果。當知。果本不生也。又復因本性空寂。當知。果相亦復如是。若於如是緣起法中。而言有因有果。卽是遍計所執。墮於斷常一異不入中道。是故證知。如是眞言永離因業故。卽是法界（阿是法界體性義）也（不思議界也文）不思議卽阿字義。又且如菩薩修因圓滿證毘盧果海。指其昔因。言毘盧遮那本行菩薩道時耳。一體速疾力者。第六（二十一）云。經云。時佛入於一切如來（五智）一體速疾力三昧者。謂入此三昧時則證知一切如來皆同一法界智體（阿字義）。於一念中能次第觀察無量世界海微塵等諸三昧門。知如是如是若干衆生於彼彼三昧門中應得入道。知彼善知識已爲若干衆生。作種子因緣。未爲若干衆生作種子因緣。或有衆生。入如是法門可得超昇成佛。入餘法門久遠稽留不得成佛。如是等種種根性不同進趣方便皆亦隨異。乃至遊戲其中。次第修習出入超間。於一一門各得成熟無量衆生故。名一體速疾力三昧也。爾時世尊遍觀察已。了知種種三昧道同歸一體皆是佛乘。復爲執金剛説一切三昧道中成菩提印（文。經此次説我覺本不生等五字門偈。是成菩提印也）解云。一體者卽五字門義。五字是轉釋阿字義。其實阿字一實諦義。故云一體。阿字是速疾神通法門。故云速疾。故下疏（第一二十五）今眞言行者。於初發心時直觀自心實相。了知本不生。卽時人法戲論淨如虛空。成自然覺不由他悟。當知此觀復名頓悟法門也（文）。文中云證知一切如來皆同一法界智體者。一切如來者。五佛及無盡佛。智體者卽阿字法界體性義。理趣釋云。一切如來者。准瑜伽敎中。五佛是也。言五佛者。卽盡虛空遍法界無盡無餘佛聚成此五身也（文）無盡佛者卽與此微塵等諸三昧門同。諸三昧者卽諸法門身也。此諸法門身不離毘盧遮那本地身。是一體義也。故下疏（第一十四）云。如是加持受用身。卽是毘盧遮那遍一切身。遍一切身卽是行者平等智身（文）又下疏（第三十二）云。眞言行者。若於瑜伽中隨心所運無不成就。乃至。於一阿字門旋轉無礙成無量法門。爾時當造斯觀。但由淨菩提心（阿字）一體速疾力功用使然。不應於中作種種見計爲勝妙而生戲論也（文）問所引第六文是佛三昧也。當段約菩薩本行。其別云何。答依五字門普現色身。菩薩亦依五字門修供養時。因果雖異俱是五字義。故同云一體速疾力三昧也。今引其文。下疏（第一二十六）云。且如行者修供養時。若奉一華或塗香等。卽以遍一切處淨菩提心。具供養雲。普作佛事。發起悲願。迴向群生。拔一切苦。施無量樂。由自善根。及與如來加持。法界力故。所爲妙業皆得成就。卽是於一切智地乃至無餘有情界皆悉生根也。隨行者以無住心所修萬行。卽由大悲地界所執持故。大悲火界所溫育故。大悲水界所滋潤故。大悲風界所開發生故。大悲虛空不障礙故（已上五字門）爾時無量度門任運開發。由如牙莖枝葉次第莊嚴。卽是於一切心法具足因緣之義也（文）又如上引第八卷五供養釋。亦此義也（具如下十喩段記解）無量善知識者。漫荼羅聖衆是也。自利利他法者。如上所引。下疏於一切智地生根者。是自利具足。無餘有情界者卽利他具足也。
　　能得下。正明酬因所得樓閣也。然此樓閣在行者意處者。是如來功德行者福力感應相合。隨分見之故。祕密曼荼羅品云。無量菩薩隨福所感宮室殿堂意生之座。如來信解願力所生（文）如來智寶者。第七（十一）云。又一切如來本行菩薩道時。所集福聚發生無盡大願。至薩婆若中究竟圓滿。是故皆得智名（文）祕密莊嚴者。理趣釋云。其宮殿大樂金剛薩埵大漫荼羅。皆從毘盧遮那佛福德資糧出生大妙金剛五寶（五寶）所成金剛峰樓閣。其曼荼羅四方八柱列八位四門中位毘盧遮那遍照內證之智解脫是也（文。四方八柱等各有所標。故云祕密莊嚴也）華嚴入法界品云。善男子於此南方（樓閣是南方三昧可見）有國名海岸。有園名大莊嚴。其中有一樓閣。名毘盧遮那莊嚴藏（福德莊嚴寶生佛義也）從菩薩善根果報生。從菩薩念力願力自在力神通力生。從菩薩善巧方便生。從菩薩福德智惠生。善男子住不思議解脫。菩薩以大悲心故。爲諸衆生現如是境界。集如是莊嚴（文）法界樓觀者。然上法界宮者約佛。是三句中方便德所成也。下釋方便句。云醍醐果德三密之原是也。此樓閣佛大悲萬行之所成也。下師子座佛勇健菩提心之所成也。樓閣云●微●磨●曩。又梵語雜名●復●麼●曩。樓雜名●迦●麼。閣雜名云●迦●訶。然寶樓閣眞言中。無樓閣言。唯云●●●●●。廣博藏也。此蘗陛卽樓閣也。眞言終又云●●（祕密）●●●（加持善住也）●●（藏卽樓閣也）此陀羅尼云大寶廣博樓閣善住祕密根本陀羅尼。上所引雜名●●與●●通同。●●亦云●●也。●●同喉內字。往往通用。●●同唇內字。意亦通故。樓閣者毘富羅法界藏也。毘富義如第九釋。諸佛實相。眞言實相。衆生實相。云毘富羅法界。又毘富羅有種子義。種子云●●●●。一字頂輪王經第二（十六）以虛空藏轉明爲寶樓閣眞言。十一（二十）云。爾時如來復説虛空等力虛空藏轉明妃眞言。曰者。如虛空不可破壞。一切無能勝者故。名虛空等力。又藏者如人有大寶藏施所欲者自在取之不受貧乏。如來虛空之藏亦復如是。一切利樂衆生事。皆從中出。無量法寶自在受用。而無窮竭相。名虛空藏也。轉順明者。轉順能生之義。此藏能生一切佛事也。如前所發悲願。謂如以一花供養時。運心遍一切佛及凡聖皆供養已。卽迴向一切智智。請諸受我施者。願以此力令我得如上願。如是願訖。以此眞言加之無不成也。初敬禮一切如來等。微濕嚩（二合）目契弊（毘也反。巧門也。亦是種種門等也）薩嚩他（一切也）欠（平聲空也。通上言一切智空也。此是種子字也）鄔特揭（二合）底（生也）薩泮（二合）囉醯門（普遍也）伽伽那劍（虛空也）此是虛空藏虛空等力之義。等一切法空中而生。此物普遍一切虛空也。持此三轉者。謂隨以一花奉獻無不遍法界。上獻一切聖賢。下施一切有情也。隨彼所生善願皆亦成就。謂以此眞言加持皆得成就。如從藏中自取寶物無不隨心也。若誦之三遍隨所念彼皆成就也。凡所獻花等以三力迴向。而以此明加之一切隨意成也。謂悲花獻一切佛等自在成也（文）虛空藏等力虛空藏眞言中●●●●●●虛空等也。力者空藏眞言中●●力義也。疏十云虛空藏卽大悲胎藏。此尊印頂輪王經中。佛慈悲印也。胎藏者卽大悲萬行也。虛空藏轉明者。此虛空藏卽虛空庫也。虛空庫梵名云●●●●●。眞言中終●●●●卽虛空庫藏也●●藏●●藏有異。而●字同。虛空庫菩薩供養行三昧也。是萬行。此眞言種子●。第九（十五）云。訶字門是菩提心寶。與佉字門虛空藏和合故。得成巧色摩尼。能滿一切希願。又云。訶字自在力與佉字無量巧度門合故。猶如力士具足千種伎能（云云）以此●字眞因具修●字萬德一一皆如金剛不可破壞（云云）是故樓閣及虛空藏者。卽大悲萬行也（文）寶樓閣經初説驚覺眞言。其言與觀智軌慈三昧眞言全同。慈三昧印輪印也。觀智軌意與常大金剛輪同。大金剛輪大輪金剛眞言也。此金剛彌勒菩薩也。又與金剛因菩薩同。因菩薩三形輪也。又寶樓閣經云。爾時大地變成金剛。於如來前從地涌出七寶蓮華。其花百葉。於其中有贍部金剛千輻寶輪。光明赫變如日。其光遍照三千大千世界。於輪臍中出微妙聲作如是言。善哉善哉釋迦牟尼如來（云云）廣嘆佛功德及陀羅尼功德。次佛説根本呪。又寶樓閣經云。生三竹。金爲莖葉。七寶爲根。變爲七寶樓閣（文）竹千（文）云●●與●●同。祕密八印第八迅疾持印。廣大軌等云彌勒。此疏云觀音疏十七（四）釋云。此是如來迅疾持印。如來祕密神通之力。加持迅疾之義也（今樓閣如來遊戲神變一體速疾力三昧之取得。應思之）眞言曰。此●字也。加三昧是種子也。瑜伽謂諸佛瑜伽也。摩訶瑜祇（上）儞。此眞言主住大瑜伽也。未得瑜伽令得之。謂能授與修行者願。於瑜伽而得自在也。瑜藝洗伐哩（三）欠（平）空也。闍哩生也。謂空生也。迦是作也。作此生等於空也。鶏（四）莎訶（文。●彌勒種子也）又十七（十四）云。相應者。梵音瑜祇有●字義相應卽瑜祇之義也（●亦彌勒種子也）花嚴入法界品樓閣亦彌勒居之。又瑜祇瑜伽男女根義。古來有此口説。●布字品根處字也。●●●生也出梵語雜名●女聲也。男女根義分明。男女根●●修行者。卽理趣釋觀音段云。以自金剛與彼蓮華二體和合成爲定惠。是故瑜伽廣品中。密意説二根交會五塵成大佛事是也。瑜祇五字門。信解行中皆以五字。五塵爲大佛事也。瑜祇經云金剛峯樓閣。亦是樓閣瑜伽之證也又二十（二十七）云。次西北方彌勒卽是大慈大悲。俱是第二句中之義也（大悲爲根萬行句也。卽是如來信解地行也）以此大悲藏增長成就妙菩提樹枝花葉。次説彌勒也。若惠而無悲。則方便不具。則不得成菩提。不能具六度攝衆生也（文）又下四菩薩段云（十二）慈氏菩薩者謂佛四無量心。今以慈爲稱首。此慈從如來種性中生。能令一切世間不斷佛家。故曰慈氏（云云）第十（四）云。時彌勒菩薩住於普遍大慈發生三昧自心説者（文）經云發生普遍大慈三昧。●●●（普）●●（遍唐梵文字）●●(大）●●(慈)●●●●（發生）又十云。普謂平等遍滿一切法界也。稱法界而生大慈能遍與一切衆生正法之樂。是彼所入門也（云云）普平等遍滿一切法界等者。卽法界樓觀義也。大慈發生者●●●●●●●花鬘眞言也。●●中有花義。大慈生菩薩三形花也。印持花印也。●●嚴也。花嚴之嚴也。故大慈發生者。卽花嚴也。又樓閣●●之●字與●同。●點與●同。●點與●通。是常例也。故●●有嚴藏義也。花鬘眞言釋云。以●爲眞言體。卽是●字上加三昧畫。是故轉聲呼之。●是心義。我義。亦名大空（●者自性清淨心。普賢也。十三。大慈生菩薩眞言釋。大慈從自性清淨心生。文第九云。自性清淨者金剛薩埵也。所以加三昧點。是慈行也。彌勒也。故慈無量心普賢也。）言。此心蓮華爲妄我所纒。不得增長（是彌勒眞言中。衆生根性●●●也）今自證知心實相故。從慈悲藏中八葉鬚蘂次第開敷。故曰從大慈生也。復次淨菩提心樹王種子。從慈悲地中滋長茂盛開萬德花。以方便故成實。故曰從大慈生也（文）又第十（四）彌勒眞言云●●●●●。此謂無能勝也。闍耶是勝。阿是無（文）釋迦牟尼大慈三昧中現無能勝明王。無能勝明王印右手持花印。花大慈也。左手舒五指。五指五大。五大者慈也。無能勝明妃印內縛立二大指如口形。此印頂輪王經五字眞言印也。與塔印同。十三（十二）彌勒印塔印也。彌勒所問經論云大慈法界塔。又塔印分兩手持花手印也。不動立印軌。花鬘印似塔形。眞言如常。彼軌云。塗香供養印二羽芙蓉合。風各如彈指。空並押風輪。以前塗香印二空住風側中節之下際。名華供養印（文）彌勒種子●。十三疏云爾故。●●●●●者。大慈行一體速疾力三昧也。●●●●一切衆生也。●●●心性也。謂彼先世所習行。諸根性欲。●●●知也。謂能了知衆生諸根性行（文）●●●有多義。進義。去也。往也。了知也。隨也。如也。起也。得也。至也等。疏釋云。然此眞言以●字爲體。卽是本不生義。生者生老病死。一切流轉之法。彼卽體常自不生。是阿字義也。以知諸法自性不生。是故一切衆生爲無有上。勝上無等也。又能知法體不生故。達鑒群機一切心性無所不了了現覺。隨彼所應得者而成就也。卽是慈中之上。遍施衆生無有窮盡也（文）。達鑒群機等者。華嚴入法界品。德生童子有德童女告善財言。善男子。彼菩薩摩訶薩通達一切菩薩行。了知一切衆生心。常現其前敎化調伏（文）又從衆生心性發起者。下四菩薩段云。此慈從如來種姓中生。能令一切世間不斷佛家（文）又●●者●我也。●三界也。●七母種子也。皆大惡也。下云●●●。是發生也。故彌勒所入三昧中義。從衆生衆惡心住中生義也。是本性所具妙功德開敷作大慈行。而隨機與願拔苦與樂也。又華嚴入法界品云。於西方有國名海岸（文）千字文●●●國也。境界也。●●●海也。●●岸也。●●●圍繞。●●●牆也。然●●●衆生義也●蘊義也●●多通同。●●●有蘊義。故海岸者有衆生蘊義。又云。有國名大莊嚴（文）國云●●●（千文）或云●●●。大莊嚴者大●●也。莊嚴者●●。七母義。●●●●也。莊嚴七母也。故園者。衆生心品。阿賴耶園。名大我八風也。理趣釋云。七母天者。并梵天母表八供養菩薩。以事顯理也（文）。八供養鬘香花等卽是世間五塵。衆生染此。菩薩以此成佛事。又云。其中有一廣大樓閣。名毘盧遮那莊嚴藏。毘盧遮那莊嚴藏者。卽大悲胎藏義。第九（十八）云。世尊遍加持一切衆生。皆作平等種子（此種子。卽彌勒眞言中●●●心性也）竟。卽時入於遍法界胎藏三昧。觀此一一種子。皆是蓮華臺上毘盧遮那普門眷屬。無盡莊嚴。亦與大悲漫荼羅等無有異（文）莊嚴藏者。●●嚴藏也。胎藏也。卽樓閣也。又云。●●與●●同。●是●同。其如前。理趣釋七母天段。釋●字云。毘字一切法三有不可得。欲字一切我不可得。由三有有情種種愛樂勝解不同。是故如來出興于世説五乘。所謂天乘。梵乘。聲聞乘。緣覺乘。大乘。是故佛楞伽經中伽陀説。乃至心流轉故。我爲説諸乘。若心得轉依。無乘及乘者（文）彌勒樓閣中皆●字諸乘也。入法界品善財入樓閣中所見相説五乘等。其廣可撿。又●彌勒種子也。故應驗衆生性圓諸乘耳。又諸天部有佛慈護呪。寶樓閣初有驚覺慈心三昧眞言。及常行軌地結方結前有大金剛輪。金剛界入智合智後有降三世。大日經三三昧耶前説無堪忍大護。皆同相也。此樓閣中有彌勒。是慈護也。又寶樓閣根本陀羅尼門印。經云。二手作合掌。應置於心上。屈於二頭指及以二大指。相捻猶如環。二中指蹙屈猶如寶形。竪合二無名搩開二小指。是名根本印（文）此印寶樓閣形也。似塔形。又兩手持花印也。持花印大慈印也。心印。隨心印。平印。釋迦寶處三昧。智吉祥印相也。依上諸文意。法界樓觀者。五乘等五大五字智行之寶言法界也。金剛頂略出經云。於山頂上（須彌山也）又想鍐吽多囉（二合）奚哩（二合）惡（重呼之）等五字。以爲大殿。其殿四角正等具足四門。其門左右有吉祥幢。軒楯周環四重階道。於其殿上有五峯樓閣。懸雜繒綵珠網花鬘而爲莊飾（云云）義決云。又想鍐等五字者。謂於臺上以此五字。上隨位而安布之。五字放光和合共成四方大殿。於大殿中隨於字位結成五峯樓閣。名爲五峯大殿也。其中莊嚴如經廣明之。乃莫呼羅伽等奏妙歌舞等。各於樓閣下隨五字位。成金剛輪漫荼羅等（云云）●●等五字卽與●●●等五字同（又入法界品。摩邪夫人樓觀云普十界藏。是毘富羅法界蘗陛也）實報所生者。古鈔（云云）今直依疏意解。旣上擧菩薩因行畢。云實報等故明。是酬因感果義。然本是衆生心性。如來種姓大慈行故。是佛德法門也。眞陀摩尼等者引文如有人注。今按摩尼與微麼曩（樓閣）梵語體同。故以爲喩。具如上辨。摩尼此云離垢。離垢卽南方三昧也。又云增長。南方增益義。理趣釋云。義平等現等覺以大菩提一義利故者。第七無漏末那與第八淨阿賴耶中無漏種子（卽第九無垢識也）能緣所緣平等平等離能取所取。故證得平等性智。流出隨其衆生爰樂身。由如衆色摩尼能作無邊有情義利（文）此等文意。樓閣者南方三昧可見矣。
　　其高無窮下。高無中邊者。高者●●義也。●●云最高顯。中者●字義。理趣釋初段。●字下釋出中邊義。邊者●字義。●邊際義。●字同●字大空故。●●●●。高無中邊義也。●字自具故。卽五字門也。此是遍一切等者。明能住旣無邊故所住亦無邊。遍一切處者。是本地身。所住者卽樓閣加持身也。下疏（第十十四）云。謂以身平等之密印。語平等之眞言。心平等之妙觀。爲方便故。逮見加持受持身。如是加持受用身卽是毘盧遮那遍一切身。遍一切身者卽是行者平等智身（文）次明樓觀莊嚴之相等。高無中邊金剛樓閣者。五字門三密金剛行體也。種種雜色金剛者。各各本尊法。其各息增降等諸行也。
　　今亦下。合法也。還者便也。出禮檀弓疏。凡語辭還者皆爾。非是還歸義。種種功德者。十一（三）云。無盡莊嚴者。定慧神力妙嚴之藏。謂過去菩薩名爲勝生嚴。此卽佛子也。卽是先修行者。如言先生也。梵云避部是不久滿足諸財寶。謂法財也。卽此德以嚴身也。下疏（第三十三）云。毘盧遮那佛以此十緣生句不思議法界。作無盡莊嚴藏。從十世界微塵數諸世界門。常出生根力覺道禪定解脫諸寶遍施諸衆生。猶尚不匱。故曰具足法財（云云。文。法財者。諸字門也。具如上明）智度第三（初）云。從佛住者。首楞嚴等諸佛。無量三昧。十力四無所畏。十八不共法。一切智智等。種種諸惠。及八萬四千法藏度人門。如是等諸佛功德是諸佛所住處。佛於中住（文）次上引理趣釋等皆此義也。如是寶性者。謂五大金剛寶也。
    然此第一下。結加持相。第一寂滅等者。明相不離性故加持卽本地也。第一寂滅者。曼荼羅中胎藏義（卽本地身）又阿字義。翻梵語云。優留曼荼山。優留者大。曼荼者第一（文）法華方便品偈云。天人所供養。現在十方佛其數如恒沙。出現於世間。安穩衆生故。亦説如是法。知第一寂滅以方便力故。雖示種種道。其實爲佛乘。知衆生諸行深心之所念。過去所習業。欲性精進力。及諸根利鈍。以種種因緣譬喩亦言辭隨應方便説。今我亦如是。安穩衆生故。以種種法門宣示於佛道（文）第十六（二十二）云。從第一無相之法（中胎藏也）而出生如是大悲藏生之相（四重圓壇）普現色身種種方便説無量法。是雜色義也。又（二十三）云。法界體性本來常淨第一無相。還用法界（種種功德）而莊嚴之。中有大蓮華王。此華卽同法界遍一切處。自性清淨也。當知。彼中如來止住者。花旣量同法界。當知。佛身亦復如是。此卽中臺八葉之花也。然生大蓮華。如來住彼法界第一。隨意信解令得歡喜。極微細之意最難見之性。故極微細也。此第一者。義謂當云性也（文）法華方便品云。十方佛皆現梵音慰喩我。善哉。釋迦文第一之導師得此無上法。隨諸一切佛而用方便力（文）第六（三十三）云。第一無垢者。此最實事。更無過上。亦爲第一實際（更無過上者。漫荼羅義。第一亦曼荼羅義）所謂自性清淨心以離一切暗故。佛之知見復無垢汚。皆是轉釋本不生義也（文）寂滅者。守護經云。啊字一切法寂靜體。本不生亦不滅故（文）二十（二十七）云。若如來怛住自證法。則不能度人。何以故。此處微妙寂絕出過心量（文）第一寂滅有第一義空義。寂滅有空義。阿字本不生大空。所云花臺之實相。法界法性也。相者加持身義。卽相而性故。云第一寂滅之相也。法門表像者。法門謂法身內德。卽十力四無所畏等。表像謂樓閣莊嚴。卽五峯八柱。半月滿月珠鬘瓔珞等。皆雜色金剛以此爲門者。以加持身爲所入門。入法界藏也。第十八（二十九）云。門者所從入處之義也（文）第七（五）云。謂一一字皆是一種入法界門。如言阿三迷者。阿字是無生門。娑字是無諦門。麼字是大空門也（文）又（二十九）云。復次如來一一三昧門。聲字實相有佛無佛法如是故。卽是常故。不流。卽是本地法身。爲欲以此法身遍施衆生故。還以自在神力加持如是法爾聲字。故此聲字卽是諸佛加持之身。此加持身卽能普作隨類之身。無所不在。當知加持聲學亦復如是。是故行者但一心諦緣。觀此聲字自當見佛加持身。若見加持身卽見本地法身。若見本地法身時卽是行者自身。故此一一字門卽是如來不思議果。不從別處來也（文）然此宗義。宮室殿樓以至莊嚴皆無不以種子變造。一一本尊皆悉從種子生。況其所居處所乎。如善財等者。入法界品七十九云。時彌勒菩薩前詣樓閣彈指出聲。其門有開。命善財入。善財心喜入已還閉。見其樓閣廣博無量同於虛空。阿僧祇寶以爲其地。阿僧祇門闥。窓牗階階欄楯廣説。乃至。無量阿僧祇諸莊嚴具以爲莊嚴。又見其中。有無量百千諸妙樓閣。一一嚴飾悉如上説。廣説乃至。復聞一切樓閣內。寶網鈴鐸及諸樂器。皆悉演暢不可思議微妙法音。説種種法。所謂或説菩薩發菩提心。或説修行波羅蜜行。或説諸願。或説諸地。或説恭敬供養如來。或説莊嚴諸佛國土。或説諸佛説法差別。如上所説一切佛法。悉聞其音。敷暢辨了。又聞其處。有某菩薩。聞某法門。＊其善知識之所勸導。發菩提心於其劫＊其刹＊其如來所某大衆中聞於＊其佛如是功德發如是心。起如是願。種於如是廣大善根。經若干劫修菩薩行（云云）。又見一切法寶鏡中種種形像所謂或見諸佛衆會道場或見菩薩衆會道場或見聲聞緣覺衆會道場（云云）又見一切諸寶柱中放摩尼王大光明網或青或黃或黃赤白（云云）又見彼眞珠瓔珞常出香水其八功德（云云）又見彼淨瑠璃地一一步間現不可思議種種色相（云云）又於寶樹枝葉花果一一事中悉見種種半身色像（云云）。又見諸樓閣半月像中出阿僧祇日月星宿種種光明普照十方（云云）菩薩之身等。解云。法界宮樓閣及師子座此是加持身如來住處。故云如來身。今歸實義故云爾。問此三同是受用身。唯至師子座云菩薩身何耶。答雖同加持身法門表示而各不同故。云菩薩身。是表勇健菩提心也。疏釋意亦爾。又云。師子座者卽北方不空成就三昧也。具如上解。
　　所以下。惠琳此經音義云。菩薩之身爲師子座。師子座者。轉法輪人所坐之座。俗名高座。經文有密説。如來往昔因地行菩薩道時。次第修行地波羅蜜。從初一地二地乃至十地等覺妙覺而成正覺。當知以前地行業爲臺。積累前十一地之功德以成妙覺。而坐其上。地皆轉勝妙法輪安座其位。故云菩薩之身爲師子座（文）。次第修行者。初地修成檀度。二地修成戒度。等故云次第也。釋論第七（十三）云。何以名師子座。爲佛化作師子。爲實師子來。爲金銀木石作師子耶。又師子非善獸故。佛所不須。亦無因緣故不應來。答曰是號名師子。非實師子也。佛爲人中師子。佛所座處。若床若地皆名師子座。譬如今者國王坐處亦名師子座。復次王呼健人亦名人師子。人稱國王亦名人師子。又如師子。四足獸中獨步無畏能伏一切。佛亦如是。於九十六種中。一切降伏無畏故。名人師子。
　　今此宗下。師子座者。約佛三力。是菩提心因功德所成也。勇健者。第三（二十七）云。住勇健菩提心者。勇健是雄猛無怯弱義。所以須此心者。以眞言行者未見眞諦以來當有違順境界。或現種種可畏形色。或作異聲。乃至震動大地。或有大力毘那野迦。現作留難。爾時安心不動無有退屈。依於法敎而淨除之。猶行者見此淨菩提心有大義利。故自然出生入死無怖畏想。彼彼魔事不能留礙也（文）又第九（十四）明法幢高峯觀三昧中云。如是淨菩提心爲萬行幢旗。亦復如是。住中道第一義諦山上。安固不動。以健行三昧。普觀十方。悉見無量度門材性優劣所應用處。及與諸地通塞障道因緣。故能攝持無量功德普護一切衆生。凡有所爲不可俎壞也。爾時世尊作如是念。我從初發意以來。常以此勇健菩提心護持正法及與衆生。於種種難行苦行事中。猶如金剛無有退轉。正爲成就如是三昧普護十方諸佛刹故。今我所願皆已滿足。作所應作。今正是其時（云云）法華玄賛第五云。勇者進也。銳者利也。善精進也（文）。華嚴音二（初）云。毘梨耶此云精進（文）師子座眞言云。●●●（不動）●●（文）●●與●●。字體相同。故師子座是勇猛精進義也。●阿（引）●薩●曩座也（梵語雜名）與●●●通。●行也。金剛三昧也。空也（皆出第十）十三（十五）云。次金剛不壞座印。此是蓮華之坐。亦名金剛座。猶坐此座故生諸佛。諸佛皆由此座。卽名吉祥之座也。故名金剛不壞座也。眞言歸命如前。阿此是眞言之心也。此長阿字爲行。傍二點爲三昧。爲令此法堅固故。後有點也（文）百八契印。金剛座者不空成就也。此尊種子●也。釋迦牟尼號釋師子救世者。十八（二十五）云。三三昧耶坐者。謂身口意三三昧耶也。口眞言。身法印。心本尊也（座義更問之）今謂。卽金剛座也（文）依十六。釋●字爲金剛地。金剛座又云。三平等人坐此地。衆生三不平等故不能也。故五大卽三平等也。又此●具五大義也。故爲中胎種子。本體●也。傍點●也。●涅槃點。是果果義。必兼菩提故。傍二點●●也。以總爲中央空。轉字輪品云。我一切本初。號名世所依。説法無等比本寂無有上。時佛説此伽陀。如是而作加持故。執金剛者及諸菩薩。能見勝願佛菩提座。世尊猶如虛空無戲論。無二行瑜伽相是業成熟（文）。疏十二（二十三）云。此阿字卽是一切佛心也。今佛偈中説此阿字者（云云）乃至佛雖自歎美。卽是稱歎此阿字也（云云）。乃至謂佛説此偈已。以佛神力加之。爾時諸金剛菩薩卽能現菩提座也。此座者。但以世間意但是座處耳。然西方名此座爲滿荼。滿荼者是堅固義。是不動義。是更無等比義。是周遍法界義。現此菩提座。亦如酪中現酥諸味共會一處而不相離（更問）加持故能現也。此座卽是如來功德之所莊嚴。無量大願之所成就。卽同佛身。普現一切衆生界中。而作佛事。故云勝願也。佛虛空如無戲論。從行無二與理相應相。成就是業者。卽此座者。猶如虛空離一切分別雖諸菩薩如是修行種種方便。然亦無二無別不離如是妙理。故云理相應也。如行行者。彼得果亦如是。卽同彼座。無二無別。成就者。謂修行者之所成就悉地也（文）此中滿荼四義堅固者。●字金剛義不動者●字到金剛實際義。更無等比義者。●字證菩提無上義。周遍法界者●字涅槃。無住普遍義。故知菩提座者四阿。又曼荼羅者●字異名也。又十六（二十六）明阿字是瑜伽座金剛座義。又十一（三十五）明●字瑜伽座往見。從初發意者。菩提心論云。若有上根上智之人。不樂外道二乘法。有大度量。勇銳無惑者。宜修佛乘。當發如是心。我今志求阿耨多羅三藐三菩提。不求餘果。誓心決定故魔宮震動。十方諸佛皆悉證知。初行願者。爲修習之人常懷如是心。我當利益安樂無餘有情界。觀十方含識猶如己身（文）自在度人等者。百八契印。金剛座眞言●●●●●。不空成就也。●師子種子也。●●●者不空敎義。十八（二十四）云。此是●字一切眞言之心。於一切眞言最爲上首。當知此卽不空敎眞言也。不空者隨一切衆生有見聞觸知。無空過者。皆必定於無上菩提。故名不空也。復次。隨彼善願皆能滿足。如大寶王在高幢上充足一切。故名不空也（文）。又同（二十八）云。釋迦牟尼者。卽是不空見之身。普入世間而作佛事。又十（十七）云。時毘盧遮那佛。自敎迹不空悉地樂欲一切菩薩母明妃説者。自敎迹者卽是法佛自證之敎。卽祕密平等敎也。諸爲修行者。皆悉不空。不空者是不唐捐義。隨彼力能。皆向法身之理。卽同彼佛。故云不空也（文）故不空義通佛因果也。又按前云修行地波羅蜜等者。師子座眞言中。有菩提心義修行義及精進義等。眞言中●●●者。此云不動。卽菩提心義。第九（三十）云。阿是金剛不動義。加一點是遍一切處。令此金剛不動遍一切處。卽是增廣義也（文）又（三十一）云。今此不動明王。卽是一切智智大菩提心。當知。此心卽是大力威猛。能永害一切隨眠等過令彼永斷。卽是死義也（文）。又修行。梵云折利耶與●●字體通同。故有修行義。●●者卽精進義也。又無量壽軌明花座曰。由結印誦眞言故。獲得十地滿足（文）花座眞言卽阿字。●●●。初●字卽座種子。是阿字勇健菩提心爲座也。故第十三（十四）云。次金剛不壞座印（云云）具如上引（文）又●●●卽阿遮梨耶也。與●●●通同。此云字故。阿闍梨眞實智品有布字義。●●●此云正行（修行義）又云軌範師。是自在度人等義也。眞言●●中皆含此等義故依菩薩因位淨菩提心行願精進力證得佛果其本行爲基是座義也。
　　寶曆第三建酉二月七日敬寫交合畢。住河內州池島甘露密寺沙門寶如善住爲報師德也。
    同第九卯年夏六月十七日以善住師御本書寫之畢


　　大日經住心品疏私記第五

　　                     沙門曇寂撰
　　其金剛下。如是上首者。此有二義。一此十九執爲上首。如文可知。二總十佛刹微塵數皆爲上首也。第十二（二十一）云。上首者非但祕密主。一切皆入阿字門。卽是無二體主而已。十佛刹土諸執金剛皆是上首也（文）然此十九執金剛者。是佛三句德差別智印。於中分三。初六金剛是因句。曼荼羅外院。次四是根句。第二第一院。次九方便句。八葉中臺也。或第一院攝此方便句。故抄記云。且如最外院八部等世天。卽是前八心中。從初解守齊已去乃至受用果等也。然有善根開發與正道相應。卽是大悲胎藏之因也。如來以方便力而引導之。乃至令成就世間八心以來。卽是外院之位。次漸漸向裏也。及二乘亦在此內。次又知有勝法無上心。稍進引入第二第三皆是大悲句也。次成佛果入中台。卽是方便句也。然此八葉及中台五佛四菩薩豈異身乎。卽一毘盧遮那耳。爲欲分別如來內證之德表示于外故。於一法界中作八葉分別説耳（文）就初六因句中。初虛空無垢是本有菩提心種子德。阿闍梨所傳漫荼羅等。外院中三途及人中異生凡夫等也。餘五卽牙等七心。在文明矣。次四是佛四德波羅蜜也。後九方便句中終金剛手祕密主中胎德。餘八葉也。然依抄記意立八心。其説如上。若依此疏顯文相。三劫六無畏至極無初地。立八心爲菩提心因句。初地已上地立大悲句爲四金剛四德波羅蜜。第十一地立八葉中台也。良以三句義趣無窮故。建立非一途也。細旨應明之。因明十九執金剛與不動十九布字同。此已見古德説。今詳之。十九布字。此十九執成三句次第。有向內向外異。此執金剛向內。因根究竟。第三二一院八葉次第也。布字向外。究竟根因。八葉第一二三院次第。故頂相欠字與今祕密主同。是中胎。卽●字頂相也。最後●字本有菩提心。與虛空無垢金剛同。卽不動明王也。故初九字。與此中後九金剛同。是在佛卽醍醐果德三密之源。是至極淨菩提心也。從此現三重漫荼羅。在行者成佛果入中台是方便句也。次四字與此中第七已下四金剛同。是大悲根句。在佛在衆生皆是第二也。次六字與此中初六金剛同。是在佛。究竟方便至極普現色身第三院也。若在行者是初發淨心順違八心等。是故十九字後六字中●●●。是涅槃所云現半身義也。後三●字是因種義也。就中第十九●字布足。是不動本有菩提心也。是卽足下輻輪也。一字金輪軌云。涅槃分布舍利已。成●字者。卽與此●字同。●字與●字同。●●亦同。故佛滅後使迦葉禮足下。是佛滅後唯有本有佛故。又地藏種子●。佛命佛前佛後衆生而付屬之。是又衆生性內佛種功能也。中四字三●吾我義。●三界義。是亦佛大我。四德波羅蜜也。以成萬行。初九字●●●等皆證空字。有證果義。又十四字輪品疏（十一）云。頭爲初分。是阿字菩提心位。從迦佉俄伽仰等乃至奢沙娑訶。凡是第一聲者。皆屬菩提之心也。當從行者眉間白毫相處而觀迦字。從佉已下當右旋逐日而轉。以次一匝布之。令環轉相接。次從咽以下爲第二分。屬長阿字門。亦當中與白毫上下相連右行布之。一匝相接。此是菩提之行也。次從心以下爲第三分。屬暗字門。從心上布於欠字。以次右旋一匝相接。次從臍以下屬噁字門。是大涅槃亦從中而置迦（入）字。以次右旋一匝也。頭爲上分。咽心爲中分。臍爲後分（私謂。發菩提心爲初。行果爲中。大寂爲後也。文）此十九布字與此次第異。大寂爲頭初。行果爲咽心中分。發菩提心爲臍以下後分。具如上辨。又（十四十二）云。凡布漫荼羅亦爲三重。第一重迦字乃至訶周匝內重名爲金剛輪也。此金剛輪持一切法猶如世界。金剛之輪持世界也。卽是行者最初菩提心輪。謂欲堅固菩提心故作內重也。次第二輪謂（阿暗）此是長阿及暗二輪。同是中分。若用阿爲輪。卽不須用暗字輪也（私謂阿是行者因。暗是證是果也）次第三輪用噁字輪。亦順中加上布之令環合也。其伊等十二字在外散布。猶如光焰也。此卽是三轉法輪之義也（文）十九布字●●●●●●●●●●已上九字。頂相頭上頂左額耳眼鼻口舌九處皆頭分也。●●●●四字。肩喉乳心四處。是咽心中分也。次●●●●●●六字。臍脇腰髀膝足六處。爲臍以下後分。不動有纔發心卽轉法輪菩薩説。又慈救呪有十二字。是三轉十二行也。仁王軌云。不動是轉法輪菩薩。三形輪也。又三句三重漫荼羅是四十二位故。疏第十（十九）云。如來説此二明（不動降三世）皆是彼法佛三昧。爲令行人從初發菩提心守護增長。令生成佛果圓。終不退失。不墮在非道者。卽不動明王是也（文）又第五云。此尊於大日華臺久已成佛。以三昧耶本誓願故。示現初發大心諸相不備之形。爲如來僮僕給使。執作諸務（文）又此尊經云底哩三昧耶經。是三三昧耶也。又有三三昧耶攝召印。三三摩者卽三句。見三三摩耶品也。
　　問曰下。●●抄云。外朝者記會處也。敎命者所説法也。大臣時史者同聞衆也。聞者生信者布敎利益也。此中無外民。無當機之意也（文）今言國王者喩本地法身。外朝者加持處也。所謂如來有應之所也。旣有能應如來。豈無所應當機乎。聞者生信者卽當機衆也。故下疏（第一十四）云。然此法解脫門所現諸善知識。各引無量當機衆。同入法界漫荼羅。爲饒益此初入法門實行諸菩薩故。如來加持奮迅示現大神通力也（文）。何云無機乎。若達下諸品意者。自無此差誤也。凡諸如此問答釋。皆淺略一相而順世諦耳。若不然者。如此住處及眷屬豈但爲證信耶。若上來下去釋出之。有甚深標法微妙法門故。第三（二十）云。然以解二種義故。得阿闍梨名。所謂淺略深奧分。若觀前人未有深解之機。則順常途隨文爲釋。若已成就利根智惠則當演暢深密而敎授之。
　　虛空無垢執。●●●（或●●●）●●●。云虛空無垢。出疏第五（七）演密二（二十九）云。誐誐曩（虛空）尾羅惹（無垢）旣違第五疏不可用之。次金剛亦爾。此金剛爲本有德。文有五義。卽本有五字五大。若約八心則爲種子心也。然釋初六金剛中正釋意。第一金剛菩提心體義。第二菩提心德相。第三以下是用也。復次釋意。第一爲種子。第二是牙。第三疱。第四葉及敷花結實。第五受用果。第六無畏依。是八心次第至文可知。虛空無垢者。具緣品偈云。有無悉超越。無垢同虛空。諸法甚深奧。難了無含藏。離一切妄想。戲論本無故。第五（八）云。次有一偈半。顯示淨菩提心如實相印。卽是開佛知見使得清淨也。有無悉超越者。卽是從衆緣生。不可思議中道（阿字義）出過斷常非有非無。一切心量所不行處。故名無垢虛空金剛智印。諸法甚深奧者。以心性甚深故。當知陰界入等。乃至。一切種智皆亦甚深。以一切法不出實相故。如是實相。唯佛與佛乃能知之。非思量分別之所能及。故云甚深奧也。世智不能了者。言此心性非一切世間聰惠利根者所能思議。縱令長爪梵士等諸大論師。以種種因緣譬喩莊嚴比況量度。終自非其境界。苦思惟求徒令發狂。獨有信力堅固者。依此祕密方便乃能入之耳。無含藏者所云難可了知者。正在如是無含藏處。以如實知蘊阿賴耶本不生故。無所執受。亦無含藏。爾時一切心意識妄想戲論。皆悉清淨法界。圓照如秋月在空。故次句云離一切妄想也。梵本云離一切戲論妄想。今以偈中語略。又意義無異故不具存。次句云戲論本無故者。若具存梵本應言戲論無戲論故。以一切戲論皆悉從衆緣生無有自性。無自性故卽是本來不生。是以釋前句云卽此戲論自無戲論也。今以會意言之故曰本無（文）此一偈半虛空無垢大菩提心之本相也。下疏（第一三十二）云。經所以者何。性同虛空卽同於心。性同於心卽同菩提。如是祕密主。心虛空界菩提三種無二。此等悲爲根本。方便波羅蜜滿足者。如上種種入清淨門。皆爲發明自心求菩提義。今復結言虛空無垢卽是心。心卽是菩提。本同一相而有三名耳。卽此一法界心雖因緣畢竟不生。而不壞因緣實相。以不生故則無能所之異。以不壞故亦得悲爲根本方便波羅蜜滿足。卽是究竟不思議中道義也（文）。
　　菩提心體者。虛空無垢本有菩提心。亦卽阿字義。阿字卽菩提。心體。故第十四（六）云。第一阿字卽是菩提心體（文）第十二（八）云。如上所説卽是阿字門。如來金剛性。而功德藏具足無缺。常住妙理之門也（文）。
　　離一切下。釋名義。至如淨虛空是。●●●虛空義也。無有障翳下。釋●●●無垢義。離者●字義。一切亦●字義。●與●通同故。執諍者●字義。●●云執。●●通同故。戲論者。●字義。●●●戲論。淨者●字義。虛空卽●●也。●障翳義。與●同。無垢●字義。無染●字義。無分別●字義。又此中有五字門義離一切執諍戲論者。●字義●●執義。●●議也。●●●●戲論也。如淨虛空者。●字義。淨者●義。●與●同虛空也。已上皆●字義。●字者以●●二字成。如別記之。翳障者●字義。●●通同。垢者●字。染者●字●字煩惱欲染義也。無分別者●字虛空義。口分別也。口口通同故。此五義本有所具德。卽此五義攝盡萬德。故云功德藏具足無缺。又名金剛寶藏也。
　　復次虛空遊步。有云。復次恐衍。三十五佛名云寶連華遊步佛●●●●●●●●（文）演密二（二十九）云。誐誐曩（虛空）尾紇哩抳多（遊步）千字文步●訖羅（二合）●摩。唐梵文字云進●●（文）華嚴大疏第三（三十一）云。大勇健者。卽是定用健則堪能。勇則無畏。見佛淨機遊戲神通故名勇健。亦遊步（文）。
　　不住義等者。卽三句三大義。不住者阿字本不生義。又是●字義。是遊步體（體大）菩提心因句。勝進義者遊步相（相大）是自行勝進。卽根句也。神變者（用大）卽化他事業方便句也。淨菩提心者是虛空也。都無所住者。謂不住義。第七（十八）云。復次入多字門。了知諸法皆空故。不住生死中（空義）卽此如如亦不可得故。不住涅槃中（有義）爾時行處盡息。諸位皆盡。遍一切處的無所依（本不生義）是名爲不住法。住如來大住也（文）是●字義也。進修萬行者。是勝進義。卽上所云微吃哩抳多。具如上疏釋。起大神通者。是神變義。亦如上疏釋。●●字中有增進義事業義等。
　　復次虛空下。阿字門平等種子者。一切衆生本具佛性故。第七（二十八）云。且如阿字門無生妙惠。一切衆生等共有之。但以不自證知故。如貧女寶藏不能得其勢力。發行時如方便開發。入證時如寶藏現前。爾時隨意受用所求必得（云云）下疏（第一三十一）云。謂自性清淨心。金剛寶藏（阿字義）無有缺減。一切衆生等共有之。又（第一三十二）云。行者最初開發金剛寶藏時。見是心性如淨虛空超諸數量。爾時離因業生。佛樹牙生（云云）涅槃如來性品云。佛性眞我譬如金剛不可毀壞（文。阿字義）第十二（二十四）云。復阿字是開口聲也。若無阿聲卽不能開口。口若不開者。一切字皆無。是故阿字爲一切字之種子。當知一切萬行亦如是。以阿字門而爲種子。若離阿字亦不成也（文）下疏（第一十七）云。復次行者初發心時。得入阿字門。卽是如來金剛性生牙。當知。此牙一生運運增進更無退義（文）又（第一十八）云。今修平等三業清淨惠門。一切蘊阿賴耶業壽種子。皆悉焚滅。得至虛空無垢大菩提心。一切如來平等種子從悲藏中生法性牙。乃至莖葉花果遍滿諸法界。成萬德開敷菩提樹王。然以四不生義觀之。都無所起。亦無起處。當知。此生卽是大空生（云云文）平等者●●●義。又●●●者普義。平等義。皆普賢金剛薩埵義。義決所謂如來神變相。祕密加持相是也。修無住行者。釋第二遊步執義。無住者。以阿字本不生無所得心所修行也。所謂十緣生句心續生勝上大乘句也。下疏（第一二十七）云。隨行者以無住心所修萬行。卽由大悲地界所執持故。大悲火界所溫育故。大悲水界所陰潤故。大悲風界所開發生故。大悲虛空不障礙故。爾時無量度門任運開發。由如牙莖枝葉次第莊嚴。卽是於一切心法具足因緣之義也（文）。
　　第三下。萠牙已生者。對上根牙漸生。牙種云已生。是明疱種也。生者生長義也。第四（二十九）云。夫漫荼羅者是發生義。今卽名爲發生諸佛漫荼羅也。下菩提心種子於一切智地中。潤以大悲水。照以大惠日。鼓以大方便風。不礙以大空空。能令不思議法生牙。次第滋長。乃至彌滿法界。成佛樹王。故以發生爲稱（文）四大時節者是與力之緣。虛空者是無障之緣。時節者是又五大也。謂東風春。南火夏。西空秋。北水冬。及中上上用也。菩提心亦復如是等者。合中初一句總合。次以無所得爲方便者。合萠牙已生。古人以此句合虛空不礙。甚無義耳。以無所得爲方便者。是淨菩提心所見無住德故。此心纔生卽以無得爲方便。是此金剛之體也。故今合萠牙已上也。萬行爲緣者。合四大時節乃至虛空不礙。次得直實生者。合念念滋長。以無所得爲方便者。無所得者卽不可得也。謂●字義。卽是●字。十緣生勝上大乘心續生是也。般若心經説諸法空已。云以無所得故。卽與今同。無所得梵云●●●。●勝義上義。●無也。謂無上最勝義也。方便梵云●●●●。此中有大乘義。故無得方便者。勝上大乘句義。所謂無得大乘也。又●不動義。●圍繞義也。中心不動而諸法圍繞者。而字輪是也。不空羂索經十四（十五）云。佛言蓮華手。字平等性。語平等性。言説理趣平等性。入陀羅尼眞言一切字門。以無所得而爲方便。入阿字門解一切法本不生故。入迦字門解一切法離作業故（云云）廣説字母無所得者。●字門也。餘卽百字輪也。百字門卽萬行是也。又華嚴十住品初云。爾時法慧菩薩。承佛威力入菩薩無量方便三昧。大疏（十六下三紙）云。任性能知觀解善巧故名方便。十住各攝多門善巧故云無量。鈔云。任性能知下解方便言。此有二意。一以絕分別心名爲方便。如下文云。以無所得而爲方便。初地經中。無分別智名大方便。二約善巧事理無礙故如常所明（文）又十囘向中經云。佛子菩薩摩訶薩。以諸善根如是囘向時。用無所得爲方便。大疏二十四（三十九）釋云。用無所得爲方便者。略有二義。一以無所得導前隨相。則涉有不迷於空。爲入有之方便。二假無得以入有。不存無得。卽此無得亦是方便。此爲入空之方便也。今文正用前意。義兼於後。欲顯隨相離相無前後故然略云無得。準大般若。亦以無生無滅無住等皆爲涉有之方便也。鈔云。此爲入空之方便者。眞空非得而無不得故。欲顯隨相等者。釋上正用前意也。欲將離相無得導前隨相之有故。言義兼於後者。前意是結前此意是生後。亦不住於離相故。准大般若下。例釋無得爲方便。如清淨歷一切法則以清淨爲方便也。若云無生。卽云得般若波羅蜜時。知一切法無生。所謂色無生。受想行識無生。眼無生。耳鼻舌身意無生等。今此猶是略。擧能入方便。廣更有多。故復有等言。等取無依無作清淨不增不減不垢不淨不可取不可見不可動不可壞等（文）今謂諸無依無作等諸門皆●字無所得異門之稱耳。第十五（二十二）云。旣得如是與法相應。得見本尊無量境界廣博嚴淨不可思議。行者爾時卽以無所得而爲方便。以智惠觀察。如是法從內生耶。從外來耶。從內外合生耶。行者自身心卽名爲內。本尊境界是所對境。名之爲外。是二合緣名爲中間。如是觀察了知。此法種種不思議境。不從內出。不從外來。亦非內外和合中間而有。當知。本來清淨畢竟無所得。無所生也（外境內心。以此身心觀照爲中間）此三事悉除。卽是本清淨一相平等也。所以者何。以行者內心外境及心緣和合。正觀察時。此三事和合。卽有不思議觀境現前。以三事和合。從緣起故。當知。卽是無生無性不可得也（文）依此文。無得方便者。卽四不生觀。第一（十六）又云。然此境界由行者心淨故生耶。由佛加持故生耶。若由內心卽是從自性生。若由佛力卽是從他性生。悉皆不異外道論議。以自他無故。和合亦無。又復非無因緣而成就。何以故。內因外緣隨有所欠。卽不現理前（文）此四不生者。卽四阿義也。故勝上大乘句也。爲方便者。古師解爲三句中之方便是不可耳。祇是謂以無得爲善巧方術耳。非當三句義中第三方便也。萬行者攝爲十度。十度卽理智五大。故萬行者以五字五大爲體下疏（第一二十四）云。復次金剛手説此五喩。卽是發起下文五字義也。阿字門爲地。嚩字門爲水。羅字門爲火。訶字門爲風。佉字門爲空。又如世間種子。地水火風爲緣。虛空不障。然復得生。隨欠一緣終不增長。一切智性如來種子亦復如是。卽用一切智門五義。自爲衆緣。能至菩提常住妙果。所謂不可思議不生不滅之因緣也（文）時者。三劫也。卽經三劫修於萬行。三劫卽三妄執義。至下可知（矣）眞實生者。眞實謂大空義。淨菩提心義。第十五（二十四）云。以此實如空者。實卽如空。猶空也。無自性名實。實者卽如空也。實非妄語也（乃至）夫見住者。卽是安住實智惠中故。名實也。猶覺了無性空本性淨故。當知諸法皆空。空謂離虛妄分別。而住諦理。俱是爲實也（文）華嚴大疏十九上（五一）云。佛性卽是眞實之性。眞實之性卽第一義空（文。干栗太眞實心也）第十六（十七）云。所謂燒者。卽是字義。當以阿字爲弟子身。使以阿字遍作其身。次此惠火之字（●字）。焚彼菩提之性眞金之鑛（阿字卽眞實心也）令垢穢無餘故。以羅字而焚阿字也。然旣焚竟。豈如二乘斷滅灰盡而不復生耶。不如是也。諸垢之薪已盡更有妙生。所謂淨菩提也。眞實生也。此生卽是清淨之性。如來種子也（文）又下疏（第一十八）云。緣業生者。謂爲有情癡愛因緣。造身語意種種虛妄不清淨業。乘如是業生六趣身。增長輪迴備受諸苦。今修平等三業清淨惠門（乃至）此生卽是大空生也（文。具文如第二金剛下引之）第五（四）云。次云成辨大事者。卽是能成大事。成辨大事因緣。所謂開示悟入如來知見故。經中會意之。次云。汝等於明日（指第七夜）得大乘生（大乘之體。卽菩提心也）謂入大悲曼荼羅得灌頂已。生於一切如來種姓之中。復次離緣業生得大空生。故云大乘生也（文）解云。眞實生者。衆生本性干栗馱眞實心。所云花臺實相。常途所謂眞如也。大空生者述眞實義。衆生本心卽第一義空。故云大空。又妙生者。妙謂不思議。不思議卽阿字義。阿字卽自性清淨心。自性清淨心卽第一義空。不生而生故云妙生。又若準妙執金剛下釋。以開示悟入四阿爲妙。若准十羅刹眞言釋。以法界三昧爲妙。皆●字義。又大乘生者。大乘者菩提心爲體。具如下七大中大乘者卽第一義空。故十二門論云。大分深義空卽是也。總言之。則皆淨菩提心生義。心佛顯現名爲生也。所云心自證心。心自知心。謂之菩提心生也。
　　第四被雜色衣下。此中初約十心釋。復次下正釋被雜色名。莖葉花實者。葉及敷花結實三心也。具種種色者。今按被雜色梵言中含攝此義故云也。●●●者。●有具義。隨求陀羅尼具云●●。又上疏釋薄伽梵中。●有有義。疏云具殊勝德。有卽具義。種種色者卽●●●義。故知是釋出梵言所含義也。
　　復次下。正釋被雜色衣名。第十五虛空藏眞言釋曰。吠質怛纜（雜色衣也。是種種奇妙顯色之義也）縛囉（衣也）馱（是執持義也）羅（被着也。此德生卽是被種種衣也）雜色衣卽是種種萬德莊嚴法門。若人能證此三昧。卽能萬德莊嚴其身。如淨虛空明覩顯色也（文）又十三（二十三）云。鞞質多是種種義。麼縛羅是衣義也。又云。馱羅（著也）謂著種種衣也。如虛空無色而能現種種形。此菩薩亦爾。猶如虛空而能滿種種願。現種種形。利益衆生也。
    以種種法界等者。第六（十三）云。初偈答色義。云染彼衆生界以法界之味。古佛所宜説。是名爲色義。猶如世間染色能染淨疊使同味。故以味解色。如云袈裟味者。卽是染作袈裟色也。今此漫荼羅色義亦然。以法界不思議色。染衆生心。同一淨菩提味。復次如世間染色先以灰水洗則易受染色。今以羅字門焚燒弟子垢。使成灰燼。然後以嚩字門大慈悲水洗之。使純一清白。離諸戲論。然後染作法界漫荼羅。令種種普門身皆同實相色也（文）十六（二）云。迴此心之無自性者。心名質多。質多者猶如衆緣莊嚴積聚。名爲質多。猶衆緣所成故卽是無有自性。此卽是因也。本因旣無自性。當知所生之果亦無自性。所以者何。若因有生者果可有生。今旣因尚待緣而成。無生無性。當知生不可得也（文）解云。種種法界者●是種種義。法界是心。謂質多心是八識也。無垢菩提心者菴摩羅無垢識。又是干栗多心也。染者莊嚴義（如次上引第十六疏）染無垢菩提心卽是萬德開敷義。成大悲等者。四重曼荼羅義。夫衆生心如合蓮華。心自證心時心蓮開敷而成四重圓壇。是好萬德開敷故。云成大悲等也。雜色者五色五字義。五色卽一切色。五智卽一切智故。五佛云一切如來。五穀云一切穀。等卽此義也。第六（十四）云。世間綵畫不過五色。然更相涉。有種種深淺不同。巧惠者善分布之。出生萬像。無有窮盡。法界不思議色。亦復如是。統而言之。不過五字門。然亦更相發揮。成種種差別智印。如來以普門善巧圖畫非生曼荼羅。乃至出生世界微塵隨類之形不窮盡（云云）。又下疏云。用一切智門五義。自爲衆緣。能至菩提常妙果（文）。
　　第五善巧步。約八心義。第七受用果。果還成種子者。卽是受用義也。第二十（三十二）云。次花開敷云阿彌陀何也。此是受用佛。卽是成大果實。受用其果無量不思議現法之樂皆得名也。端嚴義者。是成果義也。華嚴音義。質多羅云種種嚴義。種子義者。還爲種子義。千字文云。●味●惹（種）●補●怛羅（二合）子文。今云。此中種子者。成果名種。是受用種子義也。譬如已得等者。擧喩釋受用果義。下疏（第二七）云。復次祕密主彼護戒生天。是第七受用種子者。謂已能造齊施。見其利益。卽知三業不善皆是衰惱因緣。我當捨之護戒而住。由護戒故現世獲諸善利。有大名聞。身心安樂（受用果義）倍復增廣（●義）賢善（●●義）命終而得生天。譬如種果已成受用其實。故曰受用種子也。又云從一種子成百千果實（已得果實義）是一一果實復生若干（果還爲種義）展轉滋育不可勝數（●●●增廣義也）今此受用果心。復成後心種子。亦復如是。故曰受用種子也（文）。然今此第五金剛非護戒生天受用果。第六旣是極無心故。此中三劫六無畏至極無心立八心。具論前如（矣）。
　　善行步已下。釋行步二字。●訖羅（二合）●麼此云步。亦云威儀。亦云事業。卽佛事業。第六（十三）云。青是無量壽色。旣至金剛實際（南方如前引文）卽以加持方便。普現大悲曼荼羅（是普現色身。佛事業也）如淨虛空中含萬像故（文）第十（二十一）費只多羅（二合）揭帝種種行也。亦是巧色之義。隨類示現一切可愛樂身名巧色也。亦是雜色義。以種種行種種雜色法門。而除世間之暗。卽諸明中無比義也（文）謂善知時宜者。時有二種。此是迦羅時也。●●之中有時義。又●有宜義。●●●宜也。出唐梵文字。●善也。●●者有知義。十三（十）云。世尊今正是時。佛今正是時者。此兩語有意也。初説迦羅之時。意言。今此四衆無有支葉。純是眞實堪受大法。如來應機而説。正是其時也。次三摩耶之時卽時分之時。今正是時。説法之時也（文）虛空藏經一（十一）云。世尊知時者。不越時授記故。世尊知宜者。於諸有情隨宜説法故（文）可度不可度者。智度五十（八）云。順入衆生心者。菩薩住是八地中。順觀一切衆生。心之所趣。動發思惟。深念順觀。以智慧分別。如是衆生永無得度因緣。是衆生過無量阿僧祇劫然後可度。是衆生或一劫二劫乃至十劫可度。是衆生或一世二世乃至今世可度是衆生或卽時可度者。是熟是未熟。是人可以聲聞乘度。是人可以辟支佛乘度。譬如良醫診病知瘥久近可治不可治者（文）。以身口意方便者。十四（二十五）云。前所云三道者。有一釋云。此三道眞言身口意自在平等之力。卽是從佛口生也。由此身口意三道眞言故如來得超入三平等地。隨上中下類。普門示現種種本尊之身種種眞言種種印法。等同虛空無有分限。普周法界而度群生。究竟皆令同得超入如是三平等地也。身具無量功德。猶如虛空不可知其限量。語意亦爾。由觀此眞言故得如是功德。同於如來也。由三業無盡故。若應以身度人卽普現種種色身。若應以語度人卽普門示現種種語言。隨宜導示令得入於佛之知見。若非直身語意。無有限量。具足一切功德由如虛空。當知智慧亦得如是無有限量猶如虛空也。若得如是無礙妙智。卽是於一切法中而得自在。同於世尊也（文）成佛事業者。第十九（五）云。經云自業者。卽是佛事也。隨普現色身。或示處處行菩薩道八相成佛。諸本生事業無量無邊。以要言之。皆是如來自業也。
　　第六住一切法。此金剛卽第八無畏依也。下疏（第三三）釋第六一切法自性平等無畏云。謂觀自心畢竟空性時。我之與蘊法及無緣皆同一性。所謂自性無性。此空智生。卽極無自性心生也（文）又（第二二十四）空性卽是自心等虛空性。上文無量如虛空（乃至）正等覺顯現。卽顯此心也。前劫悟萬法唯心心外無法（攝相歸性）今觀此心卽是如來自然智。亦是毘盧遮那遍一切身。以心如是故。諸法亦如是。根塵皆入阿字門。故曰離於根境（文）謂住一切佛平等性者。卽五智義。本有五智卽清淨體性。清淨體性心蓮華藏（干栗太）自性清淨大涅槃義。平等性者。謂一切衆生等同具足涅槃所謂一切衆生悉有佛性者卽是也。下疏云。謂自性清淨心金剛寶藏（是如實智卽佛性義）無有缺減。一切衆生等共有之（文）住者心自證心。所云無住之住也。謂因果等者。擧一切差別法。若約法解之。第二劫已前未到心實際。心外見法。是名無別見。因果者違順八心。三劫六無畏之相也。自他者。本尊爲他。自心爲自。心外見尊者。第二劫終云。猶是對治心外之垢。尚未開此心中祕密種種不思議事（文）有爲無爲者。他緣乘心。於有爲生滅之識。觀萬法唯識。覺心乘。以有爲法攝歸無爲眞理觀諸法空共是差別見也（文）入此如實中等者。是第三劫如實知自心義。如實知者。阿字本生理。大涅槃義。又衆生本性干栗太心也。第十二（十六）云。此心處無垢清淨猶如圓鏡當現前。當知此卽是先佛共所宜説。眞實之心（干栗太）如是心性常恒安住。無有變易。不可破壞。卽是諸佛大般涅槃。故名眞實也（文）又（十）云。如是甚深法性。猶如大海萬流之所歸趣也。此萬法歸趣正順於大般涅槃。卽是發行義也。如世間大海種種色味入大海之中。皆同一色一味無有差別。不可變。如來大海亦如是。一切萬法萬行入此中。皆同一不思議解脫之味。無有差別也（文）第十九（二十四）云。今此中云。虛空卽是不可得空。卽是大空。空亦復空。但有名字。而實體卽不空。離空與不空之相。導師以方便故。假以言説以開悟衆生。然亦空名亦不可得。若有名可存卽是有相。有相卽心生滅。不入實智。云何得名阿字自然之惠實相之智耶（云云）十五（二十四）云。夫見住者。卽是安住實智惠中。故名實也。猶覺了無性空本性淨故。當知諸法皆空。空謂離虛妄分別而住諦理。俱是爲實。見此理者卽是見於古佛所見之道。解與諸佛玄同。往昔如來亦從此路去成正覺。旣得如是自然之智。復當轉受衆生。今我所得亦與此無異。故名爲實。實者卽是無虛義也。同一實際者。智度三十二（六）云。實際者以法性爲實際。故爲際。又如阿羅漢名爲住於實際。問曰。如法性實際是三事爲一爲異。若一云何説三。若三今應當分別説。答曰。是三皆是諸法實相異名（文）華嚴大疏二十四（三十一）云。實際者。卽一切法眞實之際故（文）今云。實相者阿字本不生自心實相。第十二（十）云。若得自覺心處者。卽知此心自性常淨。如是淨無垢處卽是諸佛大圓滿實相之地也（文）下疏（第一三十四）云。如是從麁至細去廣就略。乃至現在一念識亦無住時。又復從衆緣生故。卽空卽假卽中。遠離一切戲論至本不生際。本不生際者。卽是自性清淨心。自性清淨心卽是阿字門。以心入阿字門故。當知一切法皆入阿字門也（文）然上來五句者。從第一至第五爲五句。是此五句皆是如來差別智印。然有種子牙等八心次第淺深之異。今至此。云一切法平等故。有此釋也。故演密云。通疑妨也（文）是經於三劫至極無心。建立八心爲菩提爲因句。旣到佛果地。八心皆成功德智印。何淺深差別之有。
　　第七哀愍。從此至第十四金剛。當佛大悲爲根德卽是四德波羅蜜也。是四阿也。意與下四菩薩同。初哀愍金剛卽常德阿字義。與普賢金剛薩埵同。此哀愍等者。哀千文字云●●●●。與●●●悲通同。救度者。救唐梵文字。云●●。別本●●。第十（七）●●多羅是眼義。所云普眼者大悲義也。又云。多疑度義。能度此等生死大海。是於諸法得度也。又驚發地神眞言云。哆以難度世也。卽有導師義也。已住平等法性者。指第六金剛。三昧耶有平等本誓等義。故自住平等性時。依本誓故。卽發起悲愍也。三昧耶平等性者普賢金剛薩埵義也。第九（十八）云。世尊如是現觀察已。卽時從三昧起。説三昧耶持明。三昧耶是平等義。是本誓義。是除障義。是驚覺義。言平等者。謂如來現證此三昧時。見一切衆生種種身語意悉皆與如來等。禪定智慧與實相身亦畢竟等。是故出誠諦言以告衆生。若我所言必定不虛者。令一切衆生發此誠諦言時。亦蒙三密加持。無盡莊嚴與如來等。以是因緣故。能作金剛事業故。名三昧耶也。言本誓者。如來現證此三昧時。見一切衆生悉有成佛義故。卽時立大誓願。我今要從普門以無量方便令一切衆生皆至無上菩提。劑衆生界未盡以來。我之事業終不休息。若有衆生隨我本誓。發此誠實言時。亦令彼所爲事業皆悉成金剛性。故名三昧耶也（已下又除障驚覺義下。皆有同體大悲義應見）同體悲愍者。梵網經説四大是我先身本體。起信論説衆生己身眞如平等。仁王軌説自他諸佛同一眞如。五大是眞如只是眼目之異耳。世尊諦觀一切衆生悉有佛性與如來等。故發起悲心。是同體義。諸文皆此義也。具如上所引第九文。是卽一切有情皆如來藏。以普賢菩薩一切我故義也。若約住辨之。且有淺深。今此中毘盧遮那。大悲胎藏生究竟大悲也。第七（八）云。佛坐道場證如是法已。了知一切世界從本已來常是法界。卽時生大悲心（云云）第三（十一）云。慈悲憐愍之心徹於骨髓。諸有所作。皆爲建立衆生。必使成就無盡法界之樂。度脫無餘衆生界之苦。若無此心。則如胎藏不成。又安能有所含養。乃至毘盧遮那以本願故。住於加持世界普現悲生漫荼羅。是名深祕阿闍梨（文）第四（二十九）勸囑阿闍梨。令興平等悲願。就初文中。哀愍無邊衆生界。是大悲胎藏生漫荼羅廣義者。若行人自見中胎藏時（住平等性義）卽知一切衆生悉有成佛因緣故。其所起大悲漫荼羅亦周法界（同體之悲）且如十世界微塵數諸執金剛菩薩衆等。隨以一門作曼荼羅王。餘爲眷屬。則成一種曼荼羅。如是旋轉無窮。已非算數譬喩之所能及。何況是中。各以無量門莊嚴。種種方便引攝衆生又可勝紀乎（衆生無量故。大悲亦無限量義也）又下釋四菩薩中普賢云。普是遍一切處義。賢是最妙善義。謂菩提心所起願行。及身口意悉皆平等遍一切處。純一妙善備具衆生。故以爲名（文）今此金剛配解初阿字者。第十一（十）云。所謂本體從本已來具無量自在力不思議力（文）二十卷云。法身而有自在神變加持（文）上疏云。爾時世尊往昔大悲願故。而作是念。若我但住如是境界。則諸有情不能以是蒙益（云云）卽是毘盧遮那法性大悲也。
　　第八那羅延力。此金剛佛樂德●字義。與彌勒意同。故下釋彌勒云。普賢是自證之德。本願已滿。欲化衆生令得此道。故次明之（文）又十三（十七）怖一切爲障者印釋云。此眞言諸佛大力也。此大力是何等耶。卽是如來十力。一切力中最大自在也。如來云何得此十力。謂從大慈而得此十力。故言此力從大慈生也（文）此眞言中。有●●●●●●●句。是大慈行義。慈氏菩薩義也那羅延者。今按此有二類。一天力士。二毘紐天異名。維摩佛道品云。示入羸劣醜陋而得那羅延身。一切衆生所樂見（文）什曰。天力士堅固端正身也（文）探玄記十五（五八）云。那羅延者。此云堅牢。卽帝釋力士之異名（文）華嚴大疏（第一下三十五）釋經所列十金剛中妙色那羅延執金剛云。此云堅固。由見佛妙色皆不可壞。故受此名（文）玄應音第八（二十二）晋云骨鎖力士也（文。已上力士義）第十（十四）云。毘紐天有衆多別名。卽是那羅延天別名也。是佛化身。三昧同前。毘瑟紐（二合）費（卽以本名作眞言也）以第一字爲種子。毘是空義。瑟紐是進義。生義。乘空而進也。所謂此天乘迦婁羅鳥而行空中也（迦婁羅梵言含大悲義也）私謂。釋迦於五部佛中乘迦婁羅座。卽是虛空進行義也（文）十七（十八）云。阿闍梨者○當知卽是韋紐天自在天別名。正云毘瑟紐（文）俱舍第二十七（二）云。佛生身力等那羅延。有餘師云。佛身肢節一一皆具那羅延力。大德法救説。諸如來身力無邊。猶如心力。若異此者。則諸佛身應不能持無邊心力。大覺獨覺及轉輪王。肢節相連。如其次第。似龍蟠結連鎖相釣故。三相望力有勝劣。那羅延力其量云何。十十倍增象等七力。謂凡象香象摩訶諾健那（此云大露形）鉢羅塞建提（勝蘊）代浪伽（妙支）遮怒羅（執持）那羅延。後後力增前前十倍。有説。前六十十倍增。敵那羅延半身之力。此力一倍成那羅延。於所説中唯多應理。光記二十七云。那羅延是神名此云人種神（文）麟記（三）云。那羅翻爲人延那翻爲生本。謂人生本。卽大梵王是也。外道謂一切人。皆從梵王生故。故曰也（文）中論疏第一（末二十七）云。那羅延此云生本。以是衆生之本故（文）智度第二（二十五）云。如摩醯首羅天。秦言大自在。八臂三眼騎白牛。如常紐天。秦言遍聞。四臂提其持輪騎金翅鳥（文）惠琳音二十六（十）云。八臂天。此云那羅延天（文）今按。若依涅槃經云十盋揵提力。不如一八臂那羅延者。此中那羅延者。卽毘紐天異名。亦卽大自在也。俱舍論意。依諸師釋。人種神等者。亦是大自在義也。然智論云。自在八臂。那羅延四臂者。自是異説。又第十疏。那羅延自在天別名者。恐是八臂天。然第十。乘迦婁羅鳥者。亦似與智論四臂者同也。如是異説不可得會也。今此中意。所引兩説俱不相違。何者以況法界身大力故。於中毘紐眞言釋中云釋迦乘迦婁鳥等。迦婁羅亦大悲義也。又釋迦眞言釋中云以大悲力周體密微等。依此等釋。毘紐義最相應（矣）若具大勢等者。此若詞猶言亦或及也。如世文章中言詩若文若于篇是也。第十所云毘紐是進義生義等者。是南方修行義。卽第二阿字也。經中校量等者古抄（云云）今按。是取文意引。與涅槃及俱舍等或違。或合。不亦一準。未可知何經也。六十象者俱舍云。十十倍增象等七力。涅槃經初擧十小牛大牛青牛次出十凡象野象二牙象四牙象雪山百象香象故。文相大異若云唯取象者擧凡象等五種。對一香象故當云五十象耳。今惟六字或恐云字寫誤。然義釋亦作六十象。故不可妄改耳。或是應別有經撿之。一香象者。光記二十七（七）云。一凡象謂西國凡受用象。二香象西國別有一嚴好象。名爲香象。擬戰時用（云云）乃至者。依俱舍論此間有四神名。具如上引。一一毛孔者。此釋與諸文不同。如有人辨。故以喩等者。古解狂讀文點。有人順用恐不可也。今謂法界身卽那羅延。以世間那羅延喩法身那羅延。又上地菩薩號那羅延菩薩。
　　第九大那羅延力。此金剛當佛我德。●字義與文殊菩薩意同。●與●同。是我義。文殊種子也。第八金剛上加大名者。前云救護今云救療。前喩身力今喩心力。前南方行門。今西方證菩提義。又上云同體大悲。悲尚在內。今云神通。神通是大悲用發在于外故云大也。祕密神通力者。●字義。第十八（二十四）釋暗字云。又具大威德。如來自在祕密神通之力。皆由此字生（文）第十文殊入佛加持神力三昧（文）理趣釋文殊段云。●字説覺悟義（文）覺悟者。卽證菩提義也。此金剛西方●字門可見（矣）如一闡提等者。如有人引諸文解。諸佛醫王者。梵語雜名。●吠●儞也醫師。●●王。●●●●●藥師。醫師藥師梵語中有灌頂義。●●●●灌頂。大灌頂神呪經十二卷。初十卷皆説鬼神龍王等神呪。皆首有灌頂言。曰灌頂三歸五戒帶佩護身呪經第一等。而第十一云灌頂隨願往生十方淨土經。第十二云灌頂章句扶除過罪生死得度經。第十二卽是藥師本願經古譯也。理趣經一切三界主段。説灌頂智藏般若理趣。此段種子●外金剛部會諸鬼神等種子。●皆三界義也。一切三界主段。資生施者卽灌頂時施諸鬼神也。又首楞嚴經從灌頂部出。彼經中多明鬼類也。藥師亦有十二神將。涅槃經三十八（初）迦葉品云。迦葉菩薩言世尊。如佛所説畢竟者卽是涅槃。如是涅槃云何可得。善男子若菩薩摩訶薩。若比丘比丘尼。優婆塞優婆夷。能修十想。當知是人能得涅槃。云何爲十。一者無常想。二者苦想。三者無我相。四厭離食想。五者一切世間不可樂想。六死想。七者多過罪想。八離想。九滅想。十者無愛想。乃至。善男子若人具足如上六想（十想中初六是也）當知是人能訶三界。遠離三界。除滅三界。於三界中不生愛著（能訶等者卽上十想中後四是也）是名智者具足十想。若有比丘具足十想。則得稱可沙門之相。爾時迦葉卽於佛前以偈讃佛。憐愍世間大醫王。身及智慧俱寂靜。無我法中有眞我。是故敬禮無上尊。發心畢竟二不別。如是二心先心難。自未得度先度他。是故我禮初發心。初發已爲人天師。勝出聲聞及緣覺。如是發心過三界。是故得名最無上（文）此經中能訶三界遠離三界等者。卽湛寂寂然位。入祕密灌頂離脫三界。分得除蓋障三昧位。或可。初地祕密灌頂。超越三界得除蓋障三昧也。故此大醫王者正等覺顯現入祕密曼荼羅位品佛也。憐愍者。哀千字文云●●●●也。●者。●世間義。●●與●●之（醫師）●通故。●●有憐愍世間義。寂靜者●字義。見守護經。入智印召入如來寂靜智。是五相成身菩提心體。是心佛大醫王也。是●字眞我也。勝出二乘者。所謂離二乘地也。故初劫終寂然界時云漸過二乘境界。又至第二僧祇。云乃與二乘異。又第三劫云眞離二乘地。卽是也。第三（二十五）云。其性調柔離於我執者。此我執梵本作灌頂字。阿闍梨相傳云。此字義不相應。當云離於我執也（文）故知灌頂我執二梵語相近故。翻經取的正故。此經云離於我執。我灌頂含我執義故。灌頂經翻云灌頂。凡灌頂者離二我執得除五障也。大灌頂中鬼神龍王等未離人執。是曼荼羅第三院也。世天下品悉地。諸天修羅宮也。是灌頂梵語所含義也。次隨願往生十方淨土者。初離人執以來也。是第二院中品悉地十方嚴淨也。次藥師者初離法執以來也。是第一院上品悉地密嚴佛國也。是離三界生此土。是眞入祕密灌頂也。藥師佛者。眞祕密灌頂時所見佛也。如淨瑠璃中內見眞金像者是也。卽第十一（三十一）明●字中云。此佛通身有光。此卽菩提心中所見實相之佛。猶淨瑠璃中內見眞金像。非同餘心數中妄想也（云云）是淨瑠璃世界也。故云世間金堂本尊。安樂師者有由也。又藥師乃大醫王者。是二乘化主。便出三界本尊也。又七佛藥師經云。此經亦名曼殊師利所問（文）若文殊所發問經故名文殊所問者。文殊問起之經巨多。此題目甚涉通漫。又題號義理太淺疎也。今謂文殊者無相慧也。此佛及土無相之惠所能見也。卽第十二●字觀是也。故題云文殊所問也。又虛空藏所問經第一（十一）云。世尊大醫王以甘露藥能永除斷有情惑障纒蓋病故（文）以甘露等者。灌頂義。十六（二十）云。阿字上加點置弟子頂上。當知此上有點。卽是甘露法水灌其頂也（文）又十一（三十五）云。次説暗字。若想此字。能攝除一切毒及病等諸障也（文）除斷惑障等者。卽得除蓋障三昧義也。又法華壽量品説醫師喩。今經云我一切本初。疏云。本初者壽量義。又釋八葉中胎云如來壽量長遠之身。又第三劫疏釋云。行者得此心時。卽知。釋迦牟尼淨土不毀。見佛壽量長遠本地之身等。此長壽之身卽大醫王也。法華論云。示現涅槃無上故説醫師譬喩（文）又涅槃經多有醫師喩。具如前引所。三十八迦葉問。涅槃云何可得。佛答能修十想人得涅槃。而説十想已。時迦葉讃曰。憐愍世間大醫王。此偈中寂靜者。涅槃義也。十二（十五）明●字門中云。行者由心淨故。非但具足妙天之樂。亦得大涅槃微妙之樂。亦見如來句。句是諸佛之坐處也（謂佛住處也文）又明●字門中云。如上所説眞言方便。乃至此心處無垢清淨猶如圓鏡現前。當知此卽是先佛共所宣説。眞言之心也。如是心性常恒安住。無有變易不可破壞。卽是諸佛大涅槃故。名眞實也（文）是以●字眼觀●字菩提實相之佛也。其佛卽淨妙瑠璃滿月界佛。所謂大醫王也。又除蓋障三昧眞得祕密灌頂人所得也。住位分得。登地眞得。除蓋障菩薩眞言終句云。●●●●。此●字與前所云理趣經三界主段種子及外金剛部會●同。又胎藏灌頂檀諸尊種子皆●字也。又中央示法界不思議色●字也。●字者此●字與十二卷●字同。彼●字疏中意雖無相●。餘儀軌等中皆●字也。又●●相通用。諸梵文中。其例非一。十二（十七）明●字門中云。一切三乘功德。下至五神通長壽等事。離覽字無相法門。無有得義。所以者何。若人心著於相。則生蓋纒。隨業而轉不得自在。乃至世間悉地尚不可得。何況五通等耶。五通等尚無得理。何況如來平等智身耶。是故佛説三乘世間一切功德利益皆從無相法中而得成辨（文）此●字門者轉前●字成●字。觀●字也。是爲悉地成就之極。是卽除蓋障三昧也。見如來性者。謂佛性也。涅槃如來性品云。佛言善男子。我者卽是如來藏義。一切衆生悉有佛性。卽是我義。如是我義。從本已來常爲無量煩惱所覆。是故衆生不能得見（廣説）第十一（十八）云。衆生同有如來性。而不能了。受苦惱（文）如來性者。卽大醫王●字實相佛也。此經自在神力加持三昧。金剛頂經祕密神變相之時。無不以毘富羅種子金剛薩埵。而加持一切衆生故也。必定師子吼者。涅槃師子吼品云（廣説）師子吼者。名決定説。一切衆生悉有佛性。如來常住無有變易（文）心不怯弱者師子是勇健義。不怯弱卽勇健也。不共一切等者。古鈔顯密相對問答（云云）今云。不共者唯佛地事。不共因位。故云不共。第三（二十一）云。又漸次轉深。乃至佛爲十地説般若。則九地非共境界。唯大毘盧遮那得名究竟阿闍梨也（文）卽此意也。
　　第十妙執金剛。此金剛當佛淨德。●字義。與除蓋障菩薩意同。除蓋障種子●也。此字具●●●●四字。涅槃點必具空點義故。●字疏第十（二十五）釋云。傍有二點。卽是除遣也（文）此中諸有所作等者。下四菩薩中除蓋障中亦有此文。無等比無過上者。漫荼羅義也。漫荼羅者四阿也。四阿者開示悟入四佛知見也。應知。妙法者四阿。四佛知見。四重曼荼羅也。是言一大事因緣也。猶如醍醐等者。第四（二十九）云。梵音漫荼羅是攅搖乳酪成蘇之義。曼荼羅是酥中極精醇者。浮聚在上之義。猶彼精醇不復變易。復名爲堅。淨妙之味共相和合。餘物所不能動。故有聚集義。是故佛言極無比味無過上味。是故説爲漫荼羅。以三種祕密方便攅搖衆生佛性之乳。乃至經歷五味成妙覺醍醐。醇淨融妙不可復增。一切金剛智印同共集會於眞常不變甘露味中。最爲第一。是爲漫荼羅也。然此疏中釋妙字。往往用無比味無過上味。且如文殊中亦爾。妙梵云●。與生酥熟酥之酥同故。味亦云●●。故●中有味義。然千字文蘇云●●。而蘇本梵語耳。更詳。諸有所作等者。四佛知見義。四佛知見卽是四阿。是開心曼荼羅義。又從哀愍金剛至此四種。如次開示悟入義。四佛知見本法華説。此經説四阿。一經終始無往不是。故第十一（十三）云。此四字是此經一部中正宗體也（文）又第五（五）釋三昧耶偈中云。次云成辨於大事者。卽是能成大事。成辨大事因緣。所云開示悟入如來知見故。經會意言之（文）第十二（十三）云。今欲敎彼衆生令盡識心之實相。開彼花臺（四阿）令得佛之知見者。如俗言心開意解。此意有理也。以心開故有入阿字門也（文）又（八）云。今此菩薩得是妙法蓮華臺眞實知見故。復而問佛。欲廣傳此心地之法。度與一切衆生。感令亦得如是開敷也（文）又一大事者三昧耶義。●一也。●大也。●事也。三昧耶與曼荼羅眼目異名也。又三昧耶有平等本誓除障驚覺四義。卽是四阿義。又一大事者。入中惡字。花臺實相。所云眞實知見。因緣者緣起義。卽四阿。亦是四葉如來四智義也。卽是權實二智。二智共不思議。故名云妙。第六（二十三）云。一切諸佛希有。智方便不思議。智謂領解前偈中覺本不生。方便謂領解前偈中加持神力。復次智謂心蓮華臺具足。方便謂葉蘂開敷。二種共不思議。故云希有也。
　　第十一勝迅執金剛。已下九金剛方便句也。就中初八卽八葉德也。問次上四金剛旣配四德。然疏中云四佛四菩薩醍醐果德。故八葉亦是智行四德。何以重重配四德。答總論佛德無非四德。故前四執是根句位四德。已下八執究竟位智行四德。何患重重耶。此勝迅者。寶幢佛發菩提心也。第四（二十一）云。寶幢是發菩提心義也。譬如軍將統御大衆。要得幢旗。然後部分齊一。能破敵國成大功名。如來萬行亦復如是。以一切智願爲幢旗。於菩提樹下降伏四魔軍衆。故以爲名也（文）二十抄記云。問寶幢佛是何義。答此是菩提心也。如世軍中有幢。是衆中之首。軍之幖幟。或所瞻望進止之節莫不隨之。猶如一切萬行皆爲此菩提心也。以之爲標爲主。故得名也。大空者。第四（十七）云。淨菩提心於一切法都無染著。卽名蓮華三昧。住是蓮華三昧者。乃至諸法實相亦不可得。所謂爲諸佛大空。故大空者卽是遍一切處者。是●字義。然寶幢佛●字也。今以●釋●者。●是因。●是果也。因具果德故也。上來勝字。次云故能起速疾神通也者。釋迅字。仁王下云。此般若波羅蜜多是諸佛母。諸菩薩母。不共功德神通生處（文）是卽實相般若。所謂名首楞嚴定。亦名佛性。卽是●字●字也。又按是一體速疾力三昧義也。遍一切處者一體義。速疾神通者卽速疾義。是五字五大義。具如上引第六（二十一）疏明之。●字卽五字門也。故一體速疾力三昧者。是寶幢大菩提心之勝能也。住此乘者者。卽神通乘也。神通乘者五字五大曼荼羅法門。上云。若乘神通人於發意頃便至所詣。不得云發意間云何得到。神通相爾。不應生疑。卽此經深旨也（文）初發心等者。第九云。若從此堅固不動。逮見心明道時。是初發心中便成正覺。以除蓋障三昧普現曼荼羅身（文）義決（二十八）云。如上四種衆生。初二謂二乘種姓。第三漸次迴心入大乘者。第四一門。謂從初發心便成正覺。常住佛乘智用無礙。能於十方作大佛事。是人卽名眞住佛乘入佛德者（文）不動生死者。金剛壽命陀羅尼念誦法二云。若有修習三摩地者。現生不轉父母生身。獲得五神通凌虛自在（文）大妙金剛經（達磨栖那）又修習三摩地。常於自心觀惡字而成佛形。量盡虛空無有邊際。迴然清淨得證法身。無有生死。不轉肉身得無漏法。常於十方世界敎授諸二乘佛及一切有情。隨意自在（文）。
    第十二無垢執。是卽南方開敷花王也。無垢者。三十五佛名云無垢佛。●●●●（文）前虛空無垢者。本有無垢。此金剛是離垢清淨義。故云卽是離一切障等也。譬如眞金者。第四（二十一）云。南方觀娑羅樹王花開敷佛。身相金色普放光明。如住離垢三昧之標相。始自菩提心種子長養大悲萬行。令成遍覺萬德開敷。故以爲名。離垢卽大空義也。證此大空時。猶如眞金百鍊垢穢都盡。故佛身相亦然。此是世間上妙之金。若比閻浮檀金色淺而稍濁。不如彼自然鏡徹清明。以花葉上佛從心量因緣生故有差降也（文）則知初質等者。是猶譬説。質謂體質。初質者指鍊冶磨瑩畢竟淨之前。若法説者當等覺位也。微垢者所謂微細妄執根本無明也。第三（十四）云。如世人擧趾動足皆依於地。菩薩亦如是。依心進行故。名此心爲地。以心尚有所依故。未名正遍知。如來已度此微細戲論。進趣都息故名超越心地也（文）下疏云。就前三句義中（十地）更開佛地爲上上方便心。至此第四心時名究竟一切智地。故曰此四分之一度於信解也（文）畢竟淨者。究竟一切智地也。
　　第十三刃迅執。是西方無量壽大智義也。金剛界西方有金剛利。應思。此刃字梵文者。按刀云竭誐（雜名）集經第五（十三）瞋云毘居唎多。大瞋云婆半揭唎。●揭●唎與●竭字體相同也。利底乞瑟那（三合。三十七尊）此中有●字。緊只羅曳（入）細何不速也（疏第十十二丁）此中亦有●字。忿中等者。是刃字義。利中等者是迅字義也。第十六（八）列諸金剛中云。金剛利（謂極迅銳之稱。文）持此金剛等者。第十三（十三）釋大惠刀印云。次作刀印者。刀喩利智。以能令除斷爲義。謂除惡見山峯也。如大山之峯繚亂甚多。煩惱亦爾。今作此刀印故（如上説之）○大刀無垢法現。俱生身見截斷。如來信解無貪法生（文）。
    第十四如來甲執。是北方鼓音佛方便事業也。抄記云。次鼓音佛者方便也。旣得大果豈自受用而已。卽普爲一切衆生演之。種種方便成所作智。猶如天鼓之音無思而成東業。故得名也（文）故知。三部被甲者如次當東西南北也。無量壽軌被甲印文云。卽起大悲心。遍緣一切有情。願皆被大慈悲莊嚴甲冑令離諸障難證得世間殊勝。成就如是觀已。卽成被金剛甲。一切諸魔不敢障難。護身眞言曰（云云）由結此印誦眞言慈心愍念力故。一切天魔及諸障者悉見行者威光赫[亦/火]猶如日輪。各起慈心不能障礙。及以惡人無能得便。煩惱諸障身不染著。亦離當來諸惡趣苦。疾證無上菩提（文）第九（二十二）釋金剛鎧云。代折羅是金剛。迦嚩遮名甲。如來以金剛眼普觀衆生。無不被此金剛甲冑。是故以誠實言而演説之也○次明甲義。若法是造作故所成。當知但有假名。從緣遷變尚不能自固其性。況能蔽捍六塵利箭。今觀金剛體無盡莊嚴皆悉離諸造作。是故堅固不壞百非不能干。是故名爲金剛甲冑（文）攝護衆生施作佛事者。是●字義。涅槃經云。迦於諸衆生起大慈悲。生於子想。作妙善義（文）不爲一切等者。●字義●字是金剛不壞義。無能降伏等者是●字義。涅槃云。遮是修義。調伏諸衆生（文）是以●●●三字釋可見（矣）。
　　第十五如來句生執金剛。是加持流出德也。爲四隅中普賢菩薩。●●與●●字體相同。是如如實相。卽實智住處也。如來句者。如來之句也。是阿字義。卽本地身。生者謂加持身也。句名住處等者。下疏（第一十四）云。句者云盋曇。正翻爲足。聲論是進行義。住處義。如人進步擧足下足其迹所住處謂之盋曇。言辭句逗義亦如是。故同一名耳。今就此宗。謂修如是道迹。次第進修得住三平等處（阿字本不生義）故名爲句。第十九（二十五）云。句是住處義。一切智之住處。卽是佛住也。當知菩提性等於虛空。空等菩提性。菩提者卽是阿字門一切智句也（文）十二（十六）云。行者見此心佛之時。卽名悉地第一成就。所謂第一常身。悉地有衆多種。或世間或出世間。或無量差別。今此成就者卽是出世間第一成就。所謂成就第一常身。此常身卽是諸佛金剛不壞身。見此心時卽是見如來句。知一切法皆如十喩。不生不滅性常不生。得此眞實之智。見於實相也（文）一切法空不生不滅等者。是阿字門如來之句義也。又（十五）云。行者由心淨故。非但具足妙天之樂。亦得大涅槃微妙之樂。亦見如來句。句是諸佛坐處（謂佛住處也文。）卽大空生也者。釋生字。若無生字者是釋如來句也。大空生也者。第五（四）云。次云。汝等於明日得大乘生。謂入大悲漫荼羅得灌頂已。生於一切如來種姓之中。復次離緣業生得大空生。故云大乘生也（文）又第十（十一）云。次一切持金剛眞言（乃至）泮吒泮吒（訶障之義與上同也。私謂再説者謂訶二障也）髯髯者闍是生義。上有一點是大空也。已破諸障。當得大空之生。卽是諸佛生也。金剛生卽是諸佛法身之生。如央掘然生此不生之身卽其義也（文）又第八（十五）釋寂災眞言中云。次云阿婆嚩薩嚩婆嚩。又是轉釋前句。次云無自性。以本性寂而從緣起無自性。從緣起者皆本性寂。是故爲一切法自性。以此義故妄想不生。而大空生也（文）第十六（十六）云。燒弟子罪者。猶從無始來具有無量無邊罪障。弟子法如是者。如法入壇作法也。深厚之障若不爲除。則身器不淨。猶障有故不合。爲説一切如來具足道。猶如聲聞人有十三難等不合爲授戒。燒彼壽令不復生。燒除灰燼者。今豈以世間之火而焚彼身。令命根不續爲灰燼耶。今自有妙方便大惠之火。而焚彼業煩惱身。使不復生也。一切衆生皆以業煩惱蘊積相續而得生長。輪迴無絕故名爲壽。今卽焚之令盡無餘也。業煩惱爲薪。方便智爲火。以此因緣而得無餘。此薪旣盡能治亦遣也。所謂燒者卽是字義。當以阿字爲弟子身。使以阿字遍作其身也。以此惠火之字。焚彼菩提之性眞金之鑛。令垢穢無餘故。以羅字而焚阿字也。然旣焚竟。豈如二乘斷滅灰燼而不復生耶。不如是也。諸垢之薪已盡更有妙生。所謂淨菩提眞實生也。此生卽是清淨之性。如來種子也。師以何方便。令此灰燼復燒盡。同於灰。彼等復更生也。以字燒字者。謂想阿字同方壇。弟子在中。而以囉字燒之。以燒故同爲一體也。身同阿字。而以囉字自燒。一切煩惱罪除。乃至身亦除。體同金剛輪生妙芽也。謂生嚩字門也。當於心上觀圓明於圓中而安嚩字。從此嚩字而生水輪。猶如白乳而以注之。以此方便復生淨菩提心佛種子也。生此清淨之身內外無垢如百鍊之金而加瑩飾隨用成器也。當知火動之時卽與風俱。風輪者卽是訶佉字義也。又嚩字上加點。此點卽是大空缺字門也。微妙法水從空而注。以淨其心器。當知卽具地水火風空五字義也（文）第八（二十三）文大同。往閱。此中妙生及菩提心生者。卽大空生也。又第二（三十四）釋三劫中云。第三重微細百六十心煩惱業壽種除復有佛樹芽生。故曰等虛空無邊一切佛法依止相續生（文）佛樹芽生者卽大空生也。又下（十八）釋所謂初發心乃至十地次第此生滿足。緣業生增長。有情類業壽種除。復有芽種生起文云。緣業生者。謂爲有情癡愛因緣造身口意種種虛妄不清淨業。乘如是業生六趣身。增長輪迴備受諸苦。今修平等三業清淨惠門。一切蘊阿賴耶業壽種子皆悉焚滅。得至虛空無垢大菩提心。一切如來平等種子。從悲藏中生法性芽。乃至莖葉花果遍滿法界。成萬德開敷菩提樹王。然以四不生義觀之。都無所起亦無起處。當知此生卽大空生也（文）行者大空生者。卽佛加持身生也。從諸佛自證功德生者。第七（二十九）云。復次具足最勝願者。是如來十世界微塵數內證功德。以決定故一一皆成金剛印。從此自證身（內德）復起加持身故（文）從如來性者。如來之性依主釋也。涅槃如來性品初云。我者卽是如來藏義。一切衆生悉有佛性。卽是我義。如是我義從本以來常爲無量煩惱所覆。是故衆生不能見者（文）此中如來藏及佛性者。卽是如來性也。章安疏解意亦爾。此我者卽普賢也。故理趣釋。一切有情如來藏。謂普賢菩薩一切我故（文）又第四（十二）如來性品云。迦葉汝亦不應作是憶想謂如來性是滅盡也（乃至）是故如來是常住法。無有變易（文）又（十九）云。善男子我雖在此閻浮提中數數示現入於涅槃。然我實不畢竟涅槃。而諸衆生皆謂如來眞實滅盡。而如來性實不永滅。是故當知。是常住法。不變易法。善男子。大涅槃者卽是諸佛如來法界（文）十八（三十）云。如來性者是阿字而生也。如來常住無有變易者。卽同上所引第十二。見此心時卽是見如來句。知一切法皆如十喩。不生不滅性常不生等。是●字門義也。不離阿字門者。如上所引十九（二十五）釋。
　　第十六住無戲論。是四隅中文殊菩薩也。前句生者。是大空實相。卽住處義。今能住智也。所謂實相智也。無戲論者三世無障礙智戒。無障礙智戒者。心本性尸羅戒。卽實相智。文殊者。是實相智故主戒門。尸羅室利字體同。是吉祥義。故曼荼室利云妙吉祥也。故理趣釋云。無戲論如來者。是文殊室利菩薩之異名也（文）二十（二十六）云。文殊師利者大智惠也（文）第八（二十）云。住無戲論卽本性淨。三世無障礙智戒故。一切戲論皆息。戲論息故得成無師大惠（文）第五（十）云。此戒梵云三嚩羅。是共緣共成此戒之義。所謂惠方便等之所集成。又三嚩羅是平等義。佛言以身口意合爲一者。卽是住三平等法門。所以得名三世無障礙戒也。如佛爲諸聲聞略説敎戒。則云此三業道淨是大仙人道。從十二年後稍演其義。成種種律義。今此持明略戒義亦如是。若行人三業方便悉皆正順三平等處當知卽具一切諸佛律儀也。復次裂諸想網是三嚩羅義。謂戲論諸見之網。經緯相成重複交絡。故名爲網。今行者觀身口意業自無別體。統末歸本唯是一心。而此心實相常是平等法界。是故住此戒時。種種身口意業皆同一相。無量見網皆悉淨除。是故得名住無戲論金剛印也（文）緣起實相者。緣起者是因緣所生法。實相者卽是空假及中道義。卽諸法實相也。無生無滅等者離生滅等八種戲論也。第七（十）釋阿字云。以一切法無不從衆緣生。從緣生者皆悉有始有本。今觀此能生之緣亦復從衆因緣生。展轉隨緣。誰爲其本。如是觀察時。則知本不生際。是萬法之本。猶如聞一切語言時。卽是聞阿聲。如是見一切法生時。卽是見本不生際。若見本不生際者。卽是如實知自心。如實知自心卽是一切智智故。毘盧遮那唯以此一字爲眞言也（文）。是處諸戲論息者。中論第一頌云。不生亦不滅。不斷亦不常。不一亦不異。不來亦不去。能説是因緣善滅諸戲論（文）法如涅槃等者。取中論法品意而引之。花嚴大疏十三（上四二）引論釋云。論云。諸佛或説我。或説於無我。諸法實相中無我無非我。諸法實相者。心行言語斷無生亦無滅。寂滅如涅槃。一切實非實。亦實亦非實。非實非非實。是名諸佛法。自知不隨他。寂滅無戲論。無異無分別。是則名實相。若法從緣生。不卽不異因。是故名實相。不斷亦不常。不一亦不異。不常亦不斷。是名諸世尊敎化甘露味。釋曰。言如涅槃者擧喩以顯。然實相體卽性淨涅槃。而人知涅槃寂滅不生。不知實相寂滅。故以涅槃爲喩。若了實相卽是涅槃。涅槃之相亦叵得也。
　　第十七如來十力生。上是實智。此是大慈方便智也。卽彌勒菩薩也。十智力者是自證德。此是從十力智所生方便智也。十三（十七）云。此眞言諸佛大力也。此大力是何等耶。卽是如來十力。一切力中最大自在。如來云何得此十力。謂從大慈而得此十力。故言此力從大慈生也（文）十力名義等如常。出諸鈔等。從大慈三昧生十力。十力生此方便智。故此智大慈之方便也。如是妙權者。妙權卽神通。第十七釋彌勒印云。此是如來迅疾持印。謂如來祕密神通之力。加持迅疾之義也。
　　第十八無垢眼執。是淨菩提心德。所謂除蓋障三昧。無垢佛知見卽除蓋障菩薩也。下疏（一十二）云。除一切蓋障者。謂障爲衆生種種心垢。能翳如來淨眼不能開明。若以無分別法（前無戲論金剛實相智也）滅諸戲論。如雲霧消除日輪顯照。故云除蓋障。如來諸有所作。悉皆爲此一事因緣（四佛知見）故次妙音明之（文）下疏（一四二）爾時行人爲此寂光所照（初法明道）無量知見自然開發（除蓋障三昧淨知見義）如蓮華敷。故云無量智成就。此智成就卽是毘盧遮那心佛現前。故云正等覺顯現（文）第九（二十一）云。如來以普眼觀一切衆生。金剛智體與我無異。是平等義。以衆生不自覺知故。從無量金剛智門作種種金剛事業。要摧如是大障。令至實際。是本誓義。如是實際（淨菩提心）名爲無垢眼金剛眼。卽是除障義（文）十二（十五）云。如上見時。猶未名究竟成就之見也。更有方便謂觀囉字門。行者於兩眼上置此二字。光明如燈。赤炎光輝。行者當坐時少屈其顯。以此無垢光眼而內觀照其心。猶此囉字故能見心性也。此囉字門者。卽淨知見之明燈。由此智目觀心蓮臺之實相。故速得成（云云）此囉字觀下廣釋。具釋往閱。是得法明道證除蓋障三昧也。故彼文中云。此羅字門等浮此心故。生眞實智慧光故。卽見古佛所行之道。所謂祕密藏眞言門也（文）十三（十七）釋佛眼印云。大悲者。卽是如來之眼。此眼從大悲生。能生大悲也（文）華嚴十回向品云。譬如眞如爲衆法眼。大疏三十（二十六）釋云。又由見如來法眼故。大般若云。三世諸佛皆以性空而爲佛眼（文）智度論四十（八）云。菩薩住十地中。具足六波羅蜜乃至一切種智。菩薩入如金剛三昧。破諸煩惱習。卽時得諸佛無礙解脫。卽生佛眼。所謂一切種智。十力。四無所畏。四無礙智。乃至大慈大悲等。諸功德是名佛眼。問曰。智惠見物是眼相。云何大慈悲等名爲眼。答曰。諸功德皆與慧眼相應故。通名爲眼。復次慈悲心有三種。衆生緣法緣無緣。凡夫人衆生緣聲聞辟支佛及菩薩。初衆生緣。後法緣。諸佛善修行畢竟空故名爲無緣。是故慈悲亦名佛眼。已説佛眼。今説佛眼所用。是眼無法不見不聞不知不識（文）。問所引疏中以眞實際如來知見名爲佛眼。然智度云諸功德是名佛眼。云何會之。答如來智見等者。阿字本不生體。諸功德者。本性所具功德。此德皆不離阿字門故。同云佛眼。次上釋加持身云。從自證功德生。不離阿字門故。十二（八）云。阿字門如來金剛性（眞實知見）而功德藏具足無缺（十力等）常住妙理之門也（文）涅槃師子吼品云。佛性（眞實知見）者。所謂十力四無畏大悲三念處。一切衆生悉有三種。破煩惱故（三點祕藏卽三密金剛也）然後得見（云云）問此眼從大悲生者。答觀世音是大悲德。與除蓋障其義相同。故共有眼義。藏品中。觀音入普眼觀。又從觀音眼生多羅尊者。卽此義也。觀音亦名金剛眼。亦名金剛法。應思。卽如來五眼者。無垢眼者。正是佛眼。何云五眼。按佛眼卽兼餘四。故總云佛眼也。法華文句四之三（四十）云。若觀色法應用天眼。若分別根機應用法眼。云何言以佛眼耶。佛眼圓通。擧勝兼劣。又四眼入佛眼皆名佛眼（文）花嚴大疏十一（三十五）云。如五眼中佛眼。四眼入佛眼。皆名佛眼。如四河入海無復河名。而具海味（文）又第五（二十五）云。佛眼者。若約五眼。餘眼在佛。皆佛眼故。此非經宗。今依十眼。佛眼能見如來十力故。故此一力卽攝十力。擧一爲例。餘九皆然（文）此中攝十力生。明無垢眼思之。菩提心畢竟淨者。菩提心白淨義。第五（十八）釋般若佛母云。眞金是如如實相之體。畢竟淨句。是彼敎門之外飾。故曰縞素以爲衣（文）義釋第八（二十一）云。若行者見一切法從緣起法皆是毘盧遮那法身。爾時十方通同爲一佛國。是名畢竟淨菩提心。以此畢竟淨菩提心隨無盡法界無餘衆生界應機因緣一時普現色身（云云）以一切種等者。一切種智具辨如上。上疏（一二）云。以如實智。知過去未來現在。衆生數非衆生數。有常無常等。一切諸法。皆了了覺知故。名爲覺（文）下疏（一。三十八）今此菩薩以照見心明道故。卽時無礙智生。於一切法皆悉現前。通達無有錯謬。猶如明目者於日光中觀見種種諸色（云云）見聞覺知者。問今釋眼義。云何云覺知等乎。智度四十（九）云。問曰眼爲見相。云何説聞。答曰。衆生智惠從六情生知六塵。人謂佛有所不聞。如外經書中。或有所不聞。是故佛智慧無所不聞。又耳識因緣生智慧。智慧所知。言無法所不聞。問曰何以故。三識所知合爲一。三識所知別爲三。眼名爲見。耳名爲聞。意知名爲識。鼻舌身識名爲覺。答曰。是三識助道法多。是故別説。餘三識不爾。是故合説。是三識但知世間事。是故合爲一。餘三亦知世間。亦知出世間。是故別説。一切種智者。如人眼見近不見遠。見外不見內。見麁不見細。見東不見西。見此不見彼。見和合不見散。見生時不見滅時。肉眼見天眼不見。眼根成就。未離欲凡夫人故無天眼。天眼見惠眼不見。凡夫人得天眼神通。故無惠眼。惠眼見法眼不見。未離欲聲聞聖人。不知種種度衆生道故無法眼。法眼見佛眼不見。菩薩得道種智。知種種度衆生道。未成佛故無佛眼（文）。
    第十九金剛手。是中胎毘盧遮那也。播尼等者。梵語雜名。賀薩多怛羅云手掌。千字文手云●賀●娑多（二合）今按。掌持金剛者。金剛手是嚩曰羅播尼故。手執者執金剛也。二名互出者。指前十八執金剛與今金剛手也。經中更亦有持金剛稱。是與執金剛同耳。前疏（一五）具釋。持執金剛。梵言嚩曰羅陀羅。第十二（七）云。此菩薩身。卽是金剛之體。而十方一切佛。同以如來金剛智印。授其掌中。故名持金剛也（文）十（九）覺諸佛金剛之體。能持諸佛智故名執金剛（文）。理趣釋云。金剛義菩提心是也。薩埵名勇猛。又云。金剛手者。本是普賢。從毘盧遮那佛二手掌。親受五智金剛杵。卽與灌頂名之爲金剛手（文）又云。金剛手菩薩者。在毘盧遮那前月輪中。表一切如來菩提心。初發菩提心。由金剛薩埵加持。修證普賢行願。證如來地（文）今按。上云如來句是實相之住處。如如實相普賢義。句云盋曇。與播尼字體相通。金剛手者。金剛是實智。是以普賢實相手掌。持金剛大智。是智住如義。理趣釋所云。本是普賢。親受五智金剛杵。卽此義也（又●●中有句義思之）西方下。如有人引文解。密迹者去應音第一。云密迹梵言散那。此譯云密主。密是名也。以知佛三密功德故也。主者夜叉主也。按梵本都無迹義。當以示迹爲神故。譯經者義立名耳（文）大佛頂云●●（金剛）●●（手）●●●（祕密）●●●（主）寶樓閣經不空本云金剛手祕密主。菩提流志本云金剛密迹菩薩（文）今按●●●中含●●迹義。所以翻爲密迹。若爾非義翻也。是如來身語意密者。十四（二十二）云。猶此菩薩能知如來身口意密故。名祕密主也。如來意密之法。唯佛與佛乃能究了。如意者當知是身口亦如是。今此菩薩亦能知之。當知是位同大覺。爲欲度衆生故。示爲菩薩而相起發也（文）。今按手執金剛。是表內持如來三密金剛。卽三密義。故五祕密軌云。三密金剛。三密金剛者。卽阿字本不生。法界之體。能持之故云金剛手也。十四（二十五）云。次世尊身語意平等得量同虛空。得如是身語意獲如是智。一切法得自在者。謂佛坐於金剛道場。纔念此三道眞言。謂如所説身口意三眞言也。當如是念時。卽得身口意平等之地。身及語意皆是法界之體。無有邊際。由如虛空。卽以如是之力而伏四魔也（云云）。第二十（十七）云。私謂上來經文大意不過此行。謂口眞言。身法印。意觀佛也。然此三事皆緣生法。緣合而有。都無自性。不生不滅。卽是阿字之門。法界之性（云云）十二（八）云。阿字門如來金剛性。而功德藏具足無缺。常住妙理之門也（文）。又阿字有三義。卽是三密。空是意密。有卽語密。不生爲身密。今此所持金剛是五股金剛。五股金剛者卽表法界。稱五智十波羅蜜三十七智（卽三十七品）等一切功德。具如上引要目等。故此金剛手以爲總德。餘有別德也。唯佛與佛等者。是法花方便品語。今歎自證境界辭也。自證者證自心實相。阿字本不生義。所謂心自證心是也。第十二（九）云。眞言諸行説。彼行不可得者。謂平等三業眞言之行。猶此如來之行得成無上大果報者。此諸行願佛爲我等説也。問意云。此眞言及行。佛説能成辨一切如來廣大甚深之事。以要言之。無量無邊未曾有法皆得成就。然一切法無不入於阿字之門。若入阿字者。卽是從本以來本無。諸法本不生故。若法本不生者。卽此眞言尚不可得。何況是中發起衆行耶。卽是無生無起無法可得。而具一切功德。卽是不可思議佛之境界。唯佛與佛乃能知之。佛佛自證（云云）。
　　乃至彌勒等者。法華壽量品云。又復告諸大衆。汝等當信解如來誠諦之語。如是三告。是時菩薩大衆。彌勒爲上首。合掌白佛言。世尊唯願説之。我等當信受佛語。如是三白已復言。唯願説之。我等當信受佛語。爾時。世尊知諸菩薩三請不止。而告之言。汝等諦聽。如來祕密神通之力。一切世間天人及阿修羅皆謂。今釋迦牟尼佛出釋氏宮去伽耶城不遠。坐於道場得阿耨多羅三藐三菩提。然善男子。我實成佛已來。無量無邊百千萬億那由他劫。譬如五百千萬億那由他阿僧祇三千大千世界。假使有人抹爲微塵。過東方五百千萬億那由他阿僧祇國。乃下一塵。如是東行盡是微塵。諸善男子於意云何。是諸世界可得思惟校計知其數不。彌勒菩薩等俱白佛言。世尊是諸世界無量無邊非算數所知。亦非心力所及。一切聲聞辟支佛。以無漏智不能思惟知其限數。我等住阿惟越致地。於是事中亦所不達。世尊如是諸世界無量無邊（云云）今按。祕密神通者。卽三密義。住三平等時。外起三業神通。利益衆生。是卽法身加持義。三業平等是阿字法界體。所云蓮華中胎藏本地身。卽與法花本門如來壽量義同也。故今取法花意明之耳。故第十（二十一）云。決至此中一一須入阿字門。若入阿字門卽見本不生理體也。如是見已。卽三業皆通。以身通故普現色身。隨類普見所喜見身。以語通故。能以一音遍至十方佛刹。亦能普應一切衆生語言差別。以心通故。乃至一切衆生。心所動作。心所戲論。無不明了知之。亦能知諸如來祕密之事。卽是究竟六根清淨成種智也（文。祕密神通義可見）下疏（第二劫段。三十三三）云。以行者得此心時。卽知釋迦牟尼淨土不毀。見佛壽量長遠本地之身（阿字義）與上行等從地涌出諸菩薩。同會一處。修對治道者雖迹隣補處。然不識一人。是故此事名爲祕密。又此菩薩能於畢竟淨心中。普集會十方世界諸佛菩薩。自能普指十方。供養諸善智識。詢求正法。唯獨自明了。諸天世人莫能知。由此因緣復名祕密（文）第七（二十一）云。今本地之身又是妙法蓮華最深祕處。故壽量品云常在靈鷲山及餘諸住處乃至我淨土不毀而衆見燒盡。卽此宗瑜伽之意耳。
　　祕中最祕等者。有二解。一解云。於平等三密中。且論勝劣有二。一者以身密爲勝。一以心密爲勝。今此中卽後意也。一解云。祕中此釋者。泛爾如來一切祕密。卽上諸金剛所持也。故上云如是智印唯佛與佛乃能持之也。最祕者正指三密。次云所謂心密之主者。心卽三密中之一。故且擧心也。其實皆最祕也。故第十四等云。知三密故名祕密主也。
　　如是上首者。此中十九執爲上首義也。
　　若具存梵本等者。梵本者指三千頌梵本。梵本有多聲故。當云虛空無垢等。今譯經略之不言之。其十萬大本當存一一十佛刹眷屬金剛名。故云大本當具存耳。第十四（二十二）云。此中身語意密。上從佛菩薩位及二乘諸天八部。無量差別。廣而論之。乃至十世界塵數各各不同。略而言之如此經中所表之位（文）十佛刹尊三密各差別。其名亦各別可見矣。故今多聲者。是三千略本而非十萬大本也。多聲者。明覺形音義云。●沒馱（覺）●喃（多）先沒馱有云佛陀略云佛。次若云●時。上字定加引點也。大日經。諸毘舍遮眞言●●●●卽此義也。●●（金剛）●時。必上字加引點也。大日經諸人。云●●●。●卽此義也。●●（覺）●。●●（法）●。●●（僧）●（已上）引點及●字第四轉爲聲也。爲彼佛法僧故用爲聲。凡歸命句皆用爲聲也（文）及演密第七。解七母天眞言中言。云忙怛[口*履]等忙卽母也。但[口*履]七也。弊者等也。多也。總云七母等（文）形音義云。●●（歸命）●●（一切）●●（佛）●●●●（菩薩）●等●●（如）●●（來）●（等）●●（門）●（等）凡上●點與●字者等也（文）當段演密抄云。多聲者。應云梵語誐誐曩尾羅惹南誐誐曩尾訖哩抳多南。乃至野叉鉢底南。南者多聲。卽是等義。衆義。如云佛馱南。達磨南。僧伽南。問又云。佛馱野等與此南字一耶。異耶。答耶是假者。卽目覺者義無相濫（文）有破云。耶字非人。如●●●者呼法門眷屬（文）今謂三尊下●言是爲聲。如上所引形音義。然似有●爲聲亦兼多聲等聲。何者。●●二言。●與●通同。處處有其例。●中有●故。應●與●●通有等義。又八轉中。第四所爲聲中。説三已上多聲爲聲。全與●●等聲同。慈恩傳第三（二十一）云。所爲事者。一布路厦邪。二布沙[言*（大/之）] 。三布路鎩韻（文）●布●路●殺者丈夫也。●●●厦●邪者。厦所詐切。字彙云。沙去聲。有引點故妙也。傍二點去聲。慈恩所傳如此也。●有●聲故。與下●邪合●●爲聲。如上所引形音義説。●厦沙去聲。字此有引點傍二點然引點爲●。連下●者。其例如十三（二十一）十力印言●●●●●。疏云。十力身分也。其蘭字已上是十力。卽此蘭字長阿聲。與伽相違是身分也。次●●●沙●[言*（大/之）]者。説二爲聲。[言*（大/之）]鞞僣切。凡慈恩三藏傳無點字用入聲。如●遏●莫等。引點字用平聲。如●阿●摩等。此中亦爾。殺●也。沙●也。是●引點成●故。●●説二爲聲也。次●●●鎩●韻者。鎩所介切。韻鞞約切。故●●是説三已上。所爲聲也。是全與等●●同。故知。爲聲兼有多聲。然多無一二。但三已上故。●●爲聲。通詮衆多義也。宗通之用。者演密解云。謂大本有十佛刹微塵數等。今此統其大領所要用者上首一十九數。枝末眷屬皆悉隨之。於此持明宗中通途用者。不以爲闕少耳。又解。宗通之用者。然此經宗有通統法界之用。若人若法皆無盡故。今言十九。旣局數量。豈不違於宗通之用耶。若准梵本皆帶多聲。卽是等言。今置等言。局過斯遣矣（文）演密未知此宗通語本出楞伽故。二解皆無義。第三（十四）釋金剛手領解文云。卽是領解一切智心無量莊嚴之迹也。不思議法界卽喩蓮華台。種種方便道卽喩蓮華葉。此領解中文雖簡略。而提擧宗通妙旨無所不周（文）楞伽第三（十七）云。佛告大惠。一切聲聞緣覺菩薩有二種通相。謂宗通及説通。大惠。宗通者。謂緣自得勝進相（此是宗義）遠離言説文字妄想（此是通義）趣無漏界自覺地自相（宗義）遠離一切虛妄覺想。降伏一切外道衆魔（通義）緣自覺趣（宗義）光明輝發（通義）是名宗通相。云何説通。謂説九部種種敎法（此是説義）離異不異有無等相（此是通義）以巧方便隨順衆生。如應説法（説義）令得度脫（通義）是名説通相。偈云。宗及説通相緣自與敎法（此二句實叉譯云。宗趣與言説自證及敎法）善見（宗通）善分別（説通）不隨諸覺相（文）宗鏡錄解宗通云。內證自心第一義理。住自覺地入聖智門。以此相應名宗通相。此是行時。非是解時。因解成行。行成解絕。則言説道斷心行處滅（文）宗者實叉譯云宗趣。謂宗趣宗要之義。所謂自得勝進無漏界自覺地等是也。通者宗之下通利利益也。所謂遠離言語文字妄想覺想。降魔等是通也。説者言説。所謂説九部種種敎法等也。通者説之。下通利利益。所謂離異不異有無等相。等是通也。今文意者。十九執金剛雖數是略。然於宗趣得通利之用。義旣足矣。若於其言語説化之通益大本具存。
　　所云十佛刹等者。華嚴大疏第二（十一）云。一三千界一佛化境故名佛刹。佛土皆準此也。微塵者七極微量也。謂抹三千並爲微塵。一塵爲一菩薩。則數已難量矣。況擧十數表無盡耶。
　　且以如來十種智力等者。問十力且是十九中一金剛能生智力。何故以此表衆會之數耶。答十力於加持三昧甚爲要故。故智度二十四云。佛雖有無量力。度人因緣故説十力。足成辨其事（文）十三（十六）云。次怖一切爲障者印以右手爲擧（大指出者）而舒風指竪之當於眉間。以指頭柱眉間也。云等引者。謂作毘俱知形。其面如忿怒。而心住一境不動也。此一切佛大印。能現如來威猛大勢之力。況怖一切爲障難者。令其降伏。亦能滿一切衆生所願。行者結此印時。爲障者莫不四向馳散。乃至大力天魔軍衆亦自然退散。如來證菩提道時。以此印卽能伏諸魔也。眞言歸命如前。摩訶嚩梨（大力也）伐底𠾼奢嚩梨（十力也）馱婆（二合）吠（得也）摩訶彌底[口*履]也（大慈也發也）此眞言諸佛大力也。此大力是何等耶。卽是如來十力。一切力中最大自在也。如來云何得此十力。謂從大慈而得此十力。故言此力從大慈所生也（文）以上文中云。能現如來威猛大勢之力者。上疏云。爾時無量法門眷屬一一皆現執金剛身。顯發如來威猛大勢（文）。從大慈而得十力者。大慈者普賢也。故四無量心中大慈普賢也。上加持三時中。具明加持三昧。與金剛頂金剛三昧同。是普賢三昧。佛入金剛三昧出生十六大菩薩等。此中入加持三昧現十九執等。其相同矣。眞言中摩訶彌底[口*履]也毘庾嗢蘗底者。彌底[口*履]也言中有花義。又大慈生印持花印也。三形花也。毘庾嗢蘗底者有嚴義故。是花嚴義也。花嚴者普賢義也。花嚴記具明之。十三大慈生眞言注云。大慈從自性清淨心生（文）。自性清淨心者。普賢金剛薩埵也。見于理趣經初段又第九（二十三）云。自性清淨者。卽金剛薩埵身也（文）又云。佛成道時。以此印伏魔者。第十（十三）無能勝明王中亦言。如然。又不動中云。爾是不動者慈救呪故。無能勝者。慈氏菩薩眞言中阿誓單闍耶者。無能勝義也。故無能勝明王佛從大慈三昧中出也。印以拳舒風當眉間者。拳置眉間毫相印也。第十（十三）云。眞陀摩尼印普賢印亦云如意摩尼普賢印此印亦佛形塔形也。彌勒所問經論。謂慈爲塔。又慈氏菩薩持塔也。又拳云散地或悉地。種子●與普賢三昧耶言終●同。悉地之●者。卽仁王陀羅尼種子。是法界義。此陀羅尼初歸命大日與普賢。又初十六句普賢十六行也。故●亦有普賢義。風指者是精進義。是大力義。故怖魔印者普賢發大力義也。是與金剛三昧現諸金剛義同。又無能勝明王印右手持華印與大慈生菩薩印同。左手直舒五指向上外托之。五指五大也。與塔同。卽與涅槃入大慈三昧申五指出五師子伏醉象同。是大慈也。無能勝明妃印內縛相竝二空如口形。是一字頂輪王經五字呪印同。故與塔印同。是大慈義也。又十三（二十一）有十力印。言如來十力印。屈地空指在掌中。令頭聚合相柱。餘指作三補吒合掌是也。眞言歸命如前。註云。𤙖是三德也。摩是空也點是三昧也。闍是生義。又招召也。更問得招此印能持如來十力也。此之三字合在句後。如大本中也。馱（入）舍嚩蘭伽（十力身分也。其蘭字以上是十力。卽此蘭字長阿聲。與伽相違。是身分也）陀羅（持也）卽是由此智印之力。能持如來十力支分也（文）此印兩手三鈷相也。被甲等甲曾印多三鈷形。言如來大慈悲甲冑。𤙖三德等者。此三字十力義也。法身等三德三解脫等是卽普賢文殊等法門也。又如來甲眞言終●字也。第九（二十二）如來甲眞言釋云。末後𤙖字卽是無所畏聲。亦是自在力義等（文）摩是空者。經眞言云●。與疏異。點是三昧者。謂空點也。第十（八）云。上有大空點是三昧（文）。又（十三）云。上點卽大空行三昧也（●字空點也）若摩者是大自在力義。若娑者●堅固力義。又堅持不捨義。悲愛義。皆度人慈悲力義也。闍者是招召更問者。恐是招召一切衆生也。生義者是令得大空生義也。
　　然此毘盧遮那等者。如演蜜諸抄解。各隨本緣等者。是第十五所明。五種三昧耶中。第二三昧耶已上事也。能令三業同於本尊等者。是世間成就也。入法界等者。是出世間悉地成就也。本尊者。第二十（十一）云。本尊者。梵音娑也地提縛多。若但云提嚩多者。直所尊之義也。尊亦云自尊。謂自所持之尊也。
    寶曆三年酉二月二十一日以到實本敬寫之竟爲令法久住利益人天耳   求法沙門善住謹誌
    寶曆九寅夏五月十三日以善住師御本書寫之竟

    大日經疏私記第六

　　               沙門曇寂撰
　　住心品第一之餘
　　次列菩薩衆下明大眷屬也。前明緒執下。明內大二眷屬之異也。內眷屬持智德。大眷屬持悲德。總表如來萬德。萬德雖多攝智悲盡。卽所謂福智二莊嚴。莊嚴卽眷屬義也。一向是如來智印者。諸執金剛皆持智德故。都名執金剛故。云一向智印。第三云。從金剛密印（金剛卽智也）現第一重金剛手等緒內眷屬。又上疏云。然以自在神力所加持故。卽從心王毘盧遮那現加持尊特身。爾時無量法門眷屬。一一皆現執金剛身。顯發如來威猛大勢。譬如帝釋手執金剛破修羅軍。今此緒執金剛亦復如是。各從一門持大空之戰具。能壞衆生無相之煩惱。故以相況也。（文）指心云。一向智印一向慈印等而異菩薩各相兼故（文）恐不可。今對菩薩悲德故。云一向智印也。今此菩薩下正明大眷屬也。今此大眷屬持如來大悲德。簡前一向智印。云兼定慧等。第三云。從大悲萬行現第二重摩訶薩埵諸大眷屬（文）心王毘盧遮那者。是佛部一心法界。內眷屬爲空如來藏（金剛）大眷屬卽不空藏（蓮部）故云兼定慧等。卽悲門中之四德也。以此濟度一切衆生故。稱菩提薩埵。故智度第四云。如偈説。一切諸佛法智惠及戒定能利益一切。是名爲菩提。其心不可動。能思成道事。不斷亦不破。是心名薩埵。（文）凡第二重諸菩薩衆皆是如來大悲方便故。兼具四德也。今別配者。定爲普賢。普賢卽三摩地菩提心。故菩提心論三摩地段云。當知法爾應住普賢大菩提心。一切衆生本有薩埵。（云云）禪要云。三摩地者。更無別法。直是一切衆生自性清淨心（云云）卽是本有菩提心也。惠爲文殊。慈爲彌勒。其義可知。悲爲除障故。此尊三昧云悲力也。各持一德所以此四菩薩爲上首也。問第二院無普賢彌勒云何會之。普彌具緣品及祕密品。明曼荼諸尊中雖不出之。理當在耳。故第二十卷（二十九）云。又觀音文殊普賢彌勒已在八葉中。卽大日如來大法身也。爲度人故漸出于外。故次圖中復有文殊觀音等。以類可解也（文）又密印品説其印。藏品説其眞言。是此二尊在第二院必（矣）亦是下。上明智印中云如來內證功德差別智印。對彼云亦是。今內證功德者是悲門衆德。故下云。如摩訶般若中六度十八空三昧道品總持門等。皆入大悲句中（文）各持此等一德也。如執金剛下。釋經等字。可知。法門相對者。從法現人。故上云。約菩提義卽有無量無邊金剛印。約佛陀義卽有無量無邊持金剛者（云云）今對悲門功德故。名菩提薩埵。卽有無量無邊菩薩衆也。以加持故等者。從法現人也。上疏云。然以自在神力所加持故。卽從心王毘盧遮那現加持尊特身。爾時無量法門眷屬一一皆現執金剛身。顯發如來威猛大勢（云云）卽此義也。又般若下擧生身例。皆如抄辨。今謂佛加持身者。正明此義也。佛加持身者。佛謂本地。顯本迹不二不暫相離故。云佛加持身。卽是敎主也。次上所引。上疏加持尊特者卽是也。然抄私云。今佛加持身者。持上內眷屬（文）此解不可。今擧主對伴。文甚明。若云何迷耶。此內大稱號本出智論。卽表佛二諦。諸佛説法常依二諦故。今此曼荼羅亦爾。故具緣品云。眞言相如是。常依於二諦故。今列衆亦表此義。正是一經之大意也。各持如來密印者。諸執金剛居第一院。而持內德故云密印。第三云。十佛刹微塵數金剛密惠差別智印。猶如鬚蘂是也。大悲方便者。諸菩薩衆若第三重外用方便故對密印。云大悲方便等。第三云。十世界微塵數大悲萬行波羅蜜門猶如花藏是也。普門攝受等者。簡內密印。各持衆德。對無量機故。若約三部。佛加持身者。中胎佛部。諸執金剛是金剛部。諸菩薩等卽蓮華部也。故知。普門攝受等者。卽觀音普眼三昧也。輔佐法王者。第三明出居外朝喩。中云。第二重如朝廷百揆是也。行如來事者。度生事業。云行如來事。法花所謂如來所使行如來事是也。引經以證具二眷屬也。當字般若者。般若是諸法母。所謂阿字本不生義。無相妙惠修學此法。能爲加持身眷屬也。
　　大品云下。普賢菩薩等下正釋四菩薩名義。普賢梵云●●●●●。普是遍一切處義者。●●●云遍一切處。與●●●通同。恐●字爲體●是普遍義。●●。亦具此義也。●字是蓮華義。卽衆生本具于栗太心蓮華藏。常途所謂眞如。眞如隨緣遍滿法界。理趣經云。普賢菩薩一切我故。卽此義也。賢是最妙善義者。●●義。●或作●。●●通同。●最義勝義。●亦是妙善。●●云醍醐。亦云輪圓周備等卽最妙善義。藏品云。時普賢菩薩卽時住佛境界莊嚴三昧。説無礙力眞言。第十釋云。佛境界者。此是諸佛自證眞實境界。非聲聞等所能及之。如法花方便品中所説（遍一切處義也）莊嚴者。卽是如來自證之體。體有無量德德有無量名。以無量莊嚴而自莊嚴（最妙善義也）又眞言中有●●●●句。釋曰。摩是第五字。遍一切處。謂大空也（遍一切處義）空中之大名爲大空。故重言之。更無可得爲等比者。故名爲大。重空之中更無比也（最妙善義更無比卽醍醐義也）又印品此尊印名如意摩泥。上●●是●●義。巧色摩尼普現色身遍一切處義也。次●●是如意義。卽最妙善義。亦是空有二諦。空不空二如來藏也。起信論云。復次眞如自體相者。一切凡夫聲聞緣覺菩薩諸佛無有增減。非前際生非後際滅。畢竟常恒（體大卽三曼荼。遍一切處義也）從本以來自性滿足一切功德。所謂自體有大智惠光明義故。遍照法界義故（云云。相大是●●。最妙善義。●●翻相。相卽●●。所含義也）。
　　謂菩提心下。釋普義。●字是菩提心義。文珠問曰。娑字現證一切智聲（文）義釋第七（六十七）釋淨居天眞言云。娑是蓮華義。生義。加點故莊嚴具足。卽是大悲胎藏（文）所起者。●●中義。●●是發生義。所起卽發生也。願行者。以●加●則轉爲●。●字卽文殊種子。施願金剛義也。●●云行。●字含行義也。及身口意者。●●●與●●●同。●●●三字卽身口意三三昧耶也。皆悉平等者。●平等也。●●遍一切處也。理趣釋云。薩字則一切法平等。如虛空（文）。此中具五義。菩提心者。東方●字義。願行者。願是西方。行卽南方也。身口意三密是北方義。理趣經北方金拳三密金剛之意也。遍一切處者。第五●字入中義也。第二十卷（二十八）云。次入中惡（長聲）字。是方便也（乃至）以神力加持普現身口意。遍滿生死中。當知此是方便也（●是總故。當遍一切處義也）五字五大是遍一切處義。故●●●遍一切處中亦具五義。卽是普賢菩提心五轉具足也。
    純一妙善下釋賢義。純一者●字義。妙善卽●義。理趣釋云。純一者表如來瑜伽不與三乘同共敎。唯如來究竟不共佛法法圓示智（文）此中行願及三業亦復如是。皆是如來內證功德故云也。第十三（二十二）云。所以名普賢者。此菩薩所有三業皆賢善。諸佛菩薩之所讃歎故也（文）備具衆德者。●●義。●●與●●通同。十五（二丁）云。曼荼羅是具種種德義。卽是如來祕密之德。如是祕密之德。如蓮華開敷而自莊嚴（文）●●與芬荼利同。第五（十五）云。內心妙白蓮者。此是衆生本心。妙法芬荼利花。祕密標幟。花臺八葉圓滿均等。如正開敷之形。此蓮華臺是實相自然智惠。蓮華葉大悲方便也。正以此藏。爲大悲胎藏漫荼羅之體。其餘三重從此自證功德流出諸善知識入法界門耳（文）芬荼利者。卽●●四重諸尊。卽備具衆德。備具衆德卽所謂輪圓具足義。卽是佛境界莊嚴三昧也。慈氏菩薩等者。溜洲最勝疏第一（四六）云。慈氏梵音梅咀麗曳。此云慈氏。或云那。卽慈姓中生。或本性行慈。或云曳尼。卽女聲中。以母懷慈（文）義釋第一云。阿儞單惹那譯云無能勝。卽是瑜伽中彌勒菩薩異名也（文）愚按。理趣釋（四十三丁）摧一切魔段云。一切有情金剛性故忿怒金剛性者。此是羯磨部中羯磨三摩地。由此定調伏那羅延。受化令入佛道也。何以故。一切有情卽爲菩提者。本是慈氏菩薩。由此菩薩內入慈定。深矜愍難調諸天。外示威猛令得受化引入菩提（文）伏難調天卽無能勝義也。又彼曼荼羅名金剛夜刃曼荼羅。無能勝三昧耶形牙也（具第十六疏）牙卽金剛夜刃三昧故。金剛夜刃卽無能勝也。慈氏菩薩從大慈三昧中現感怒相。故無能勝卽慈氏之異名也。故其眞言中有●●●●●句。句義云。此謂無能勝也。闍耶是勝。阿是無（文）舊云阿逸多此云無勝。謂佛四無量者。慈是總故。稱慈氏爲四無量。成實論第十五（四無量定品）云。問曰。此三（慈悲喜）皆是慈耶。答曰。卽是慈心差別三種（云云廣明）俱舍二十九云。慈名與樂。悲名秡苦。喜名欣慰。捨名平等。又成實十五云。慈名與瞋相違善心。悲名與惱相違善心。喜名與嫉妬相違善心。此三是善心差別。令三平等故名爲捨。又顯揚第二云。慈無量者。於彼無垢無樂衆生欲施樂具。悲無量者。於苦衆生欲秡苦具。喜無量者。於樂衆生隨喜彼樂。捨無量者。謂捨俱心。不染意樂（文）此四皆言無量者。如婆沙論八十一（十五）云。如是四種是諸賢聖。廣遊戲處。復次此四能緣無量有情爲境。生無量福。引無量果故名無量。（文）顯揚第四云。廣故。大故。遍緣一方乃至十方無量無邊外器世界。有情世間。故名無量（文）稱首者。司馬長鄕封禪文云。前聖所以永保鴻名。而常爲稱首者。用此。向日言。古先聖帝明王。所以長保大名爲王者之首者用此道也（文）。稱謂稱譽。首謂首初。慈是人所稱賛。於四無量居于其首故。云稱首也。智度第九云。如彌勒名慈氏。諸佛皆有慈。但彌勒卽以慈得名（文）所以此尊爲稱首也。此慈從如來種性中等者。如來種姓指前普賢。普賢是本有菩提心佛圓因故。云如來種性。今此尊次普賢來。故云從如來種姓中生也。下釋九句問中。云次如來答金剛手偈中。善哉佛眞子廣大心利益者。以從如來種姓生。從佛身語心生。曰眞佛子（文）普賢菩薩入灌頂壇。手受金剛名金剛手。金剛手是修得菩提心。從普賢本有菩提心而生。轉名金剛手。卽與此中同也。又第五（四丁）云。次云。汝等於明日。當得大乘生。謂入大悲漫荼羅得灌頂已。生於如來種姓之中（文）是生在佛家云生如來種姓之中。佛以菩提心爲種姓。種姓卽佛家也。無性攝論第六（十二）云。善達法界者。於此法界。深作證故。如來家者。謂佛法界名如來家。於此證會故名爲生（文）。法界者。卽淨菩提心。初地菩提心。自證心云證會。卽生在佛家也。又受菩提心戒名生在佛家。卽是生如來種姓中也。第五釋加持偈中云。初句言佛子諦聽者。梵云矩羅。是族義。部義。補怛羅是男子義。若世諦釋。於四姓中生皆名大族。故名族姓子。今生如來家。於諸族中最爲殊勝。故名族姓子。阿闍梨言。宜會意云佛子。於義爲著也（文）。菩提心戒者。所謂心之本性尸羅。於此證會云生如來種姓中。卽佛眞子也。又眞言中●●●●●（無能勝）卽三世無障礙戒也。何者。無能勝牙爲三昧耶形。牙卽三世無礙戒。第五云。今阿闍梨亦爾。授弟子楊枝時。卽當寄此方便爲説深法。我方當授汝佛性醍醐極無過味。已敎汝發菩提心。淨除三業宿障。以三世無礙智調伏之牙。噬諸煩惱竟（文）調伏者。卽無能勝三昧。具如上引理趣釋辨之。不斷佛家者。家是種族義。故佛家卽佛種也。尊眞言中云。●●（一切也）●●●（心性也）●●●（了知也。謂能了知。諸根性行。）謂能了知衆生性欲。隨機化度。卽佛種不斷義也。又自入灌頂。生如來家。又度弟子。入灌頂壇。是佛種不斷也。吉慶第四賛云。若兜率天有補處菩薩。則佛種不斷。若人於祕密藏中受灌頂者。乃至一生中成正覺故（文）。解云。補處菩薩是灌頂位故。灌頂卽佛種不斷義。第三（二十五）云。已得傳敎灌頂。不應作最後斷種人。應紹先師事業度諸弟子（文）又以字燒字。菩提牙生。卽佛種相續也。又三昧耶戒名族姓戒。三昧耶是相續義。卽是佛種不斷義也。又第八（二十一）釋四德瓶中云。復次普賢是遍法界淨菩提心。慈氏是此淨心於胎藏中發生根牙莖葉（文）普賢是菩提心。卽佛種也。此尊發生根牙。是八心相續次第增生。卽佛種不斷也。上云普賢下。辨尊次第也。自證已滿則度衆生。卽是佛種不斷也。自證之德者。所謂行願圓滿。備具衆種卽是也。第八（二十一）云。普賢是無盡行願寶。慈氏是無盡饒益衆生寶（文）第二十（二十六）云。普賢者是等心也。若無此妙因終不能生無上大果。最初得名。次西北彌勒卽是大慈大悲。俱是第二句中之義也。以此大悲藏增長成就妙菩提樹枝條花葉故次彌勒（文）。
　　妙吉祥下。經音義第三云。經中或作滿濡。或作文殊師利。或言曼殊尸利。譯云妙德。或云敬首。舊維摩經云。漢言濡首。放光經作哀推威。皆訛也。正言曼殊室利。此云妙吉祥。經中有作溥首。按溥應作濡。音而朱切。但字形相濫人多惑耳（文。愚按●●通同。印品疏羅刹眞言提闍多主也。經作地鉢多。此例甚多）妙謂下。釋●●義。●●此翻妙也。無上者●義。●●云無過上。●惠也。守護經第十（二）云。惹字者最勝義（乃至）智惠義。又●●惠也。又●亦有惠義。第十（二十三）瞞●文殊師利也。本體卽是空。又上點又是空。所謂大空也。越十八空名爲大空。住空之位名爲大空。卽是大般若也（文）無上惠者。謂無相妙惠。第二十卷云。第一義空之妙惠（文）第一義卽無上義也。猶如醍醐下擧喩明無上義。曼荼羅此云醍醐。亦云第一（見翻梵語）●●與●●通同。第四（二十九）云。梵音漫荼羅是攅搖乳酪成蘇之義。漫荼羅是蘇中極精醇者浮聚在上之義。猶彼精醇不復變易。復名爲堅。淨妙之味共相和合餘物所不能雜。故有聚集義。是故佛言極無此味無邊上昧。是故説爲漫荼羅也。以三種祕密方便攅搖衆生佛性之乳。乃至經歷五味成妙醍醐。融妙不可復增。一切金剛智印同共集會。於眞常不變甘露味中最爲第一。是爲曼荼羅義也（文）金剛深惠以喩醍醐。經歷五味成醍醐。故醍醐卽具五味。第五釋文殊五髻云。表如來五智。五智卽醍醐妙惠也。室利翻爲吉祥者。華嚴大疏十二（二十四）云。梵云室利。一名四實。一首。二勝。三吉祥。四德。是以譯者前後不同。今通用之（乃至）於生死中創發信心爲吉祥故。又云。信能增長智功德等一切德故。又第三（三十三）云。彼守護一切城增長威力。偈云。尸利以梵言含二義。一云吉祥。二翻云守。故下譯跋陀尸利以爲賢首。又以首字音同義別。彼爲頭首。法界品中乃爲守護。皆譯者方言少融耳（文）卽具衆德義者。述釋吉祥義。第十二（八）云。經時執金剛吉祥希有開敷眼者（乃至）吉祥者。歎金剛手之德。衆善具足無缺卽是吉祥義也（文）又第二十（二十六）云。次卽説第一義空。我心自空善惡無主。觀心無心。法不住法等。卽妙惠也（●●義也）以此第一義空之妙惠。淨彼遍一切處淨菩提心。平等惠利刃斷無始無明根。卽入菩薩正位故（卽任解脫道。是尸利義也。）雖有菩提心。而無惠行。卽不可成果故。次明文殊也（文）又衆德者字輪義。字輪卽吉祥義故。故悉曇云成就吉祥。又字輪是佛法財。法財卽衆德也。此尊五字呪是字輪體。故四十二字門。初有●●●●●五字。第十一釋滿足一切智智五字明云。稽首一切一切智。如是説言（一切一切智卽諸法一切智者。所謂諸如來也）一切卽於此中。梵音意云。無所不足卽是府庫義也。言以此五字爲庫。能滿一切願也。言財富者。財富卽是如來法寶。以給一切衆生猶尚不匱。如是無窮大智寶藏。故名財富者也（云云）又理趣經。此尊三昧名轉字輪。釋云。轉字輪者。是五字輪三摩地也（文）又十二（十八）云。佛財富者。以覽字門故。離一切諸相卽見如來。卽是平等大惠眞實智。如是眞實之智。於一切法中最在其上（無上義）一切諸佛。以此爲資財。是受用義。如是智寶之財。其數無量。自在受用成辨佛事。普施衆生（文）解云。眞實智者無相●字。卽是文殊無相妙惠。是爲佛資財也。又衆德者施願義。金剛頂文殊師利菩薩法品云。婀囉跛者曩者。滿一切願義。何以故。婀字者。樂欲菩提義。囉字染著不捨衆生義。跛字第一義諦。者字者妙行義。曩字無自性義。樂欲菩提不捨衆生。第一義諦行行修習諸法無自性。若如是修。滿一切願。此諸願中證如來位及執金剛。不求當得（文）又第七（二十七）此中勝願梵云縛羅（●●卽字輪也）是具足種種功德。所謂三昧總持力無畏等所願已滿。所求悉滿之義（乃至）復次。具足衆願者。是如來十世界微塵數功德以決定故。一一皆成金剛印。從此自性身復起加持身故（文）一切智願卽文殊施願義。●●亦字輪義。卽是佛加持三昧也。或云。妙德下亦異譯也。華嚴音第一（十五）云。言曼殊者云妙也室利德也。妙音者。有人云。●●●●此云妙音（文）。愚按。音者應是師利翻名。旣標妙吉祥。擧其異翻而云妙音。又釋其義中。云演妙法音。豈是異梵語耶。菩提場經第三（不空本三紙）妙音童眞。同流志本云曼殊師利童眞。是一證也。翻梵語云。瞿師羅此云聲（文）。具音義可見。又●●●●●●●。此云觀世自在。亦云觀世音。●字具音義。其例甚多矣。以大慈悲力下。明二尊次第。如文可知。
    除一切蓋障下。瑜伽大敎王經（趙末法賢譯）第一曰。除蓋障菩薩眞言曰。唵薩哩嚩（二合）儞嚩囉拏尾瑟剛（二合）鼻尼吽。吽●●一切也。●●●●蓋障也。●●●●除也（障或云●●●●。●●通同也）藏品眞言種子●。卽除障義也。第十釋云。阿字本不生。長聲第二字是金剛三昧。又加不動之點。是降伏義也（文）●字是障體。第十六。釋以字燒字義中。以●字爲弟子身。是燒弟子障也。今以金剛三昧（第二點義）除（諳二點義）垢障（本體●字）也。又第八釋寂災護摩種子●字中。與此全同。除蓋障者。卽寂然護摩義也。問。此中何故。加除蓋障爲四菩薩。與八葉爲何異耶。答。第十六（五丁）云。前緣起列衆中。或以除蓋障替觀音。其義各異。課用一事亦得也。此中用觀音爲正也（文）。八葉四菩薩皆持佛內德。於中觀音持證菩提德故。第二十卷云。東北觀音卽是證也。證謂行願成滿得入此花臺三昧也（文）。今此列衆中皆主化他義。普賢行願。慈氏四無量。文殊説法。除蓋障主除障義。故今除觀音加除障尊。第十六疏明八葉中尊故。云此中用觀音爲正。其義各異耳。謂障爲衆生種種心垢者。眞言中●●●●有情利益也。●●●●卽心垢也。第十三釋云。所謂除者除其何事。謂除四垢也。凡夫愛見垢一也。聲聞垢二也。緣覺垢三也。菩薩垢四也。除衆生垢故入聲聞位。除聲聞垢故入緣覺位。乃至除菩薩垢故入清淨位也（文）種種心垢者。卽四種心垢也。如來淨眼者。●字義。●眼也。上點大空義。●卽淨眼也。淨眼者謂佛知見也。開明者眞言中●●●義也。第十三釋云。是除義。亦是開發其善性。令顯現也（文）第九金籌偈云。一切衆生心。自本有佛知見性。但以無智翳故。諸法實相不得明了現前（文）若以無分別者。●字義。第十二（十六）云。此囉字門卽淨知見之明燈。由此智目。觀心蓮華台之實相。故速得成（文）諸戲論者。●字義。理趣釋。外金剛部種子●。●卽三界義。卽諸戲論也。第十眞言釋云。此眞言意云。體於如如（●字）以自在之力（●字）而除一切塵垢之障蓋（●字）證於空（空點）也。空中之空卽大空義也。此相微細難遣。處處説破無明三昧（●字）淨除自體之惑相故。重言之。覽覽二字又重言之也。如雲霧下。擧喩。雲云●●。雲黑暗義（見諸龍眞言釋）●卽雲霧義也。地藏問法身讃。雲等喩五蓋。彼云。日月常無垢以五種覆蔽。雲（貪瞋愛）霧（瞋恚）與烟等（眠）羅睺手（掉擧）及塵（疑惑）如是心光明。覆蔽以五垢。貪愛瞋恚眠掉擧與疑惑（文）又下疏云。以世間更無法可以表示淨菩提心相者。唯除太虛空喩少分相似。故云無量如虛空。譬如虛空不爲煙雲塵霧之所染汚。其性常住離諸因緣（文）日輪顯照者。●字義也。不空羂索經第十三（六）云。囉字離諸染著。全爲心月如初日光（文）第十四（十一）云。此中常明卽是大惠日也。此日卽菩提之心。阿字之體。無生無作。無有變易。非由造成。如是常住實相之惠故。名常明也（文）又約尊種子者。本體阿字是淨菩提心。卽日輪。日輪種子●字也。今以金剛三昧淨除垢障。則●字本淨菩提心顯現也。如來所有下。明尊來由也。諸有所作者。指前文殊説法。一事因緣卽此章義也。法花方便品。説開示悟入四佛知見畢云。諸佛世尊唯有一大事因緣故出現於世（文）今除蓋障開明淨眼。卽此之謂也。下釋極無自性心云。此中云佛説者。世尊以十方三世佛爲證。言以此一事因緣。爲衆生開淨知見。其道玄同也。第五卷敎誡偈云。次云成辨於大事者。卽是能成大事。成辨大事因緣。所謂開示悟入如來知見。次云。汝等於明日得大乘生。謂入大悲漫荼羅。得灌頂已。生於一切如來種姓之中。復次離緣業生得大空生故。云大乘生也（文）大空生者。卽極無自性心生也。亦卽開佛知見義也。上句云成辨於大事。與法花義同也。法花説四佛如見。此經説四●。是爲顯密異。悉地出現品。説四阿名悉地流出句。又云正等覺心。四阿卽妙法蓮華之體。卽如來知見故。名正等覺心。初地菩薩心自證心者。卽此義也。第十二（二十三）云。今欲敎彼衆生令盡識心之實相開彼花台令得佛之知見。知見者。如俗言心開意解。此意有理也。以心開故卽入阿字門也。又理趣釋第二段●字名四出生字。此尊種子●字卽四阿四出生義。亦卽正等覺心也。故極無自性心生。亦云正等覺顯現也。又一大事因緣者。三昧耶義。除蓋障亦●●●一義也。第九（十九）釋入佛三昧耶云。三世如來。種種方便。皆悉爲此一大事因緣故。卽是除障義也（文）入三昧耶戒場。受得佛戒。淨除蓋障。心佛顯現。是云一大事因緣也。次妙音明之者。依説法故。除障證心。是次第也。
　　復次下上。約能化事業釋。此下約行者修行。行必兼定惠故。般若波羅蜜者。文殊妙惠。具如上引第十卷●字釋。禪定者卽除蓋障三昧。下疏云。今此眞言門修行諸菩薩。以見法明道故。卽生獲除一切蓋障三昧。得此三昧故。卽能與諸佛菩薩同住（云云）除蓋障三昧者。卽金剛三昧（見眞言釋中）金剛三昧者。所謂十二眞言王也。第十五（四）云。然以祕釋之。此十二眞言王卽是金剛三昧。必菩薩坐道場入於金剛界故。則蒙諸佛同時灌頂所共加持。得入佛位。入佛位者。卽是成就大悲生大漫荼羅究竟義也（文）。除蓋障種子●與寂災護摩種子同。十二眞言王金剛三昧者。卽是十二種火。除蓋障卽護摩義也。十二眞言亦名三道眞言。三密亦名金剛。三密卽金剛三昧故。淨除蓋障。至三密平等地。是此尊三昧也。猶如盲者。盲喩散心。惠日光喩般若妙智。意明。雖學般若。如無禪定。則智惠不明朗。猶如風中之燈所作不成。故云無所能爲等也。若學般若。且修禪定。定惠相兼。猶如密室燈能照衆物。故智度十五（十八）云。欲界散心不能見諸實相。譬如風中燃燈不能照物。燈在密室必能照物（文）別爲上首者。佛德無量稱四德盡也。
　　此四菩薩下明唯列四菩薩之所以也。如次菩提心及大慈大智大定是云四德。是此四德分爲二種。初一自證。次三化他。次上云普賢是自證之德。本願已滿。欲化衆生令得此道。故次明之。又常樂我淨四德波羅蜜。如抄引般若寺抄辨之。佛身四德者。第二十卷云。如八葉中普賢。是菩提心。文殊是惠。彌勒是悲。此菩提心卽是大日如來。而有菩提心也（乃至）悲卽是大日如來。不離大日如來別有悲也。當知。准之説之。萬德皆爾（文）此中亦爾。八葉中四菩薩爲度衆生漸出外。故一一衆德皆不離大日法身故云也。今按。普賢當第六夜弟子戒。所謂三寶菩提心。本性尸羅。釋中初菩提心可知。次身口意平等者。卽一體三寶。住此者。稱云族性子也。次慈氏尊。正主灌頂。卽佛種不斷義也。文殊當第七夜所授阿闍梨戒。文殊卽佛戒之主也。除障尊當護摩。第八釋寂災護摩種子●字云。此眞言以初阿（去急呼之）爲體。阿是本不生義。卽是金剛智火之體。加三昧點。是本不生行。金剛慧火三昧。傍有二點。是涅槃義。言入此阿字門。慧行具足。故能焚燒。一切障蓋。得大寂涅槃也。所以爲寂災眞言。正在此義（卽與尊種子●字同也）普賢是本性尸羅。種子心也。灌頂護摩●●二字。大悲胎藏長養義也。阿闍梨戒。所謂伎藝已成。施于從政。化他事業。卽是大悲胎藏生義也。故云有所偏闕則不成無上菩提等。
　　諸大菩薩者下。釋諸大菩薩四字也。釋論云者。論第四（五）云。問曰。何等名菩提。何等名薩埵。答曰。菩提名諸佛道。薩埵名成衆生。或名大心。是人諸佛道功德盡欲得。其心不可斷。不可破。如金剛山是名大心。如偈説。一切諸佛法。智惠及戒定。能利益一切。是名爲菩提。其心不可動。能忍成道事。不斷亦不破。是心名薩埵（文）或名勇心者。現流論本作大心。恐是異本。按作勇心者爲是。何者第四論。明菩提薩埵義故。不可云大心。第五卷論釋摩訶薩義故。應云大心。故第五云。摩訶名大。薩埵名衆生（云云）具如下引之。
　　是人下述釋菩提薩埵義。是人者衆生也。盡欲下明勇心相也。諸佛功德者。擧所求體。現本云諸佛道功德。佛道謂菩提。功德者菩提心眷屬。故論次有二偈。云一切諸佛法。智慧及戒定。能利益一切。是名爲菩提（智慧及戒定卽諸佛功德也）其心不可動。能忍成道事（●字）不斷（●字）亦不破（●字）是心名薩埵（文）解云。其心不可動等者。●字爲體釋（此中當有字界字緣義。更考）●是不動義（見多羅眞言釋）不可斷者●字義。文殊問云。多字眞如無間斷聲（文）不可破者。●字義。●是金剛不壞義也。如金剛山者。●堅固義卽金剛也。●●●亦名金剛山。●字卽金剛義也。●山也。山云●●●（千文）●含山義也。
　　復次此人下。引第五論（初丁）是明摩訶薩義故。文中皆云大。然論總有六義。是第一本釋文。今此中對前取引第四卷文。加復次言也。論云。問曰。云何名摩訶薩埵。答曰。摩訶名大。薩埵名衆生。或名勇心。此人心能爲大事。不退不還。大勇心故。名摩訶薩埵。復次摩訶薩埵者。於多衆生中最爲上首故。名摩訶薩埵。復次多衆生中。起大慈大悲。成立大乘。能行大道。得最大處故。名摩訶薩埵（文）能爲大事者。總明於生事勇心也。智度七十（二十八）云。般若波羅蜜爲大事故。起大事者。破一切衆生大苦惱。能與佛無上大法故。名爲大事（文）第五論明摩訶薩埵義故。簡第四卷菩提薩埵義。云大事大慈悲等。又焚漢對解者。爲●也。金籌偈云。●●爲汝也。文大事者摩訶薩埵義●●大也。事云●●（千文）又●●●者。一大事因緣義也。不退者●字爲體。如上可知。不轉者●字爲體。●●轉也（論現本作不還）大勇心故者。明上不退不轉之所以。故字第五轉聲也。●●大也。●勇也。●心也。多衆生中者。擧第二復次。今省復次言者。意爲令大勇心故四字通上下文也。謂大勇心故。不退不轉。大勇心故於多衆生中起大慈悲等。是巧釋也。多衆生者。擧所度生。卽●●●●義也。●●多也。●●衆生也。起大慈悲心等者。明能化大悲勇心也。●平等義。愛悲義。卽平等大悲心也。成立大乘者。成立梵云●●（唐梵文字）或云●●（千文）又●字蓮華義。卽心蓮。摩訶薩意處。●字有歡喜義。與干栗太同。正是大乘體。七大中法大者。正指此心處也。行大道者。●字心蓮華者。一切諸佛。皆覺此心。而成佛故。卽是諸佛所行道。故云行大道。奉行之行云●●（唐梵）。最大處者。文殊問云。娑字現證一切智聲（文）上疏云。衆生自心品卽一切智智。如實了知名爲一切智者（文）一切智者。是窮極果。故云得最大處。上三句皆在因。故唯云大。是極果故云最大處。此中有五義。卽中東西南北次第也。多衆生者。卽●●●●。是總故中央也。起大慈悲者。東方發心。故云起也。成立大乘者。●字妙義。所謂妙法蓮華。祕密一乘。西方法部也。能行大乘南方行德。可知。得最大處者。是北方德。涅槃是法最上諸佛住處。故云最大處也。
　　必能説法下。引第四復次文。是明説法勇心義。又除復次言。爲令義有次第也。旣發心修行得最大果故。卽爲他説法。故次來也。説法者●字。是妙法蓮華大悲胎藏。是所説法體也。●是説義。上疏云。怛他揭多者。怛他是如義。●●是來義。知解義。説義。去義（文）涅槃經云。多如來。於彼告諸比丘。宜離驚畏當爲汝等説彼妙法（文）。
　　破一切下明説法益。益有三。如次破癡貪瞋三毒也。破一切衆生者。●破摧義（見藏品疏●●通同）一切衆生卽●●也。大邪見者。●正也。及正卽邪也。見云●●。卽●●所含義也。邪見卽癡也。●●著義。著卽癡也。大愛者。●愛著義。愛卽貪也。貪梵云●怛里（二合）●慧拏（二合）大我者。緊那羅眞言釋云。●堅也。所謂我執也。
　　阿遮梨下。擧三藏口決也。第十七（七丁）云。此有情者。梵正音索多。是著義。猶世間人深著自心不能暫離也。今菩提索多亦爾。著此大菩提行乃至無有一念休息敎捨之心。故索多也。又名薩埵者情義也。以於有情之中能修無上道能荷負一切諸餘衆生。卽是衆生中之無上。故名大有情也。衆生隨所執著義。今能自出。復令他出故。名大有情也（文）八卷藏第五（四十四）云。如義釋云。梵文●薩●埵。阿闍梨云。具正義當云●菩●提●索●多（云云。全別今疏文故。今略不出）此中凡呼連字。上下二音相當。謂爲穩便。若呼連字上下音相乖。謂爲不穩便也。今據●索字。是喉內●字舌內音。使其連響。或不當便。若此索字遇合●訶字喉內音時。甚如契符故以●娑●婆新云●索●訶。若此●薩字連合●多字舌內音。乃云●薩●埵。若此●三字遇合●婆字唇內音時。乃云●三●婆。只是於一●娑字隨便有三處聲。非謂改字也。他皆效此。眞言中云●颯●多●南等。此連五句字。尤爲不穩。諸眞言中。云●薩嚩●訶等。此連九字。甚爲穩便（云云。然云意。似索多薩埵梵文唯作●●。若爾何以爲異。甚不審矣。）演密云。前云薩埵直呼於人體。今云索多乃屬人之功業。卽業聲也（文）。近代有人。引演密。次擧第十七疏畢云。此文薩埵體聲。索多業聲之義分明也（文）杲師亦依演密義。愚按此解恐不可。薩埵索多但是言便訛正。而非體業異。疏釋分明。若是業聲應加引點及空點。已是不爾。何云業聲。又忍樂等四是有情中別義。非業聲義也。忍樂等者菩提心義云。問。薩埵亦云索多。意云何。答。義釋云。正云索多。然聲明法。隨便呼之。故云薩埵。又云。索多是著義。謂樂著菩提無暫捨故。薩埵者是有情。謂發求菩提。荷負衆生故云大有情（文）此義難依。索多薩埵。一種梵音。只聲之訛正。其義卽一。何爲二義乎。故次釋菩提薩埵中。具以忍樂等四義釋。應思之。忍謂忍可。樂謂願樂。是尚內心而忍樂故。卽一向志求義也。由忍樂故三業發動。而外造作。是修行也。堅持者。行業純熟堅固任持也。不捨者。堅持相續長時不捨也。後二卽不退不轉義。是此四義。卽發心修行菩提涅槃四轉也。又忍云●●又云●●（千文）應是●界。●緣也。行云●●●。又云●●●（翻梵語）●●含修行義。可見。堅持者●堅也。●持也。不捨者●不也。●應是捨義。按智論中亦有此義。第四論（五）云。問曰。齊何來名菩提薩埵。答曰。有大誓願（忍樂也）心不可動（下疏不捨云不動。不動卽不捨義也。）精進（修行）不退（堅持）以此三事名爲薩埵（今開精進則爲四義也）。
　　然聲明下。辨音訛正也。聲明者五明中隨一也。就瑜伽宗者。抄出二義。一指金剛頂。二總指密敎（云云）今此三種出五密軌。故知本是金剛頂説。又此疏中往往云瑜伽。皆指金剛頂。第十三釋滿願印云。如瑜伽中寶生佛印。是也。明。今亦指金剛頂也。五密軌云。如經所説有三種薩埵。所謂愚童薩埵。智薩埵。金剛薩埵。以金剛薩埵開其二種薩埵。修行得此金剛擧人。卽名金剛薩埵（文）此三種配六無畏。第一愚童攝第一無畏。第二有識攝二三無畏（第二無畏當小乘七方便。故攝有識也。）第三菩提薩埵攝四五六無畏。俱是菩提中之淺深故。
　　一愚童者。下疏（乃至）然彼不自觀察。但展轉相承。自久遠以來祖習此見。謂我在身中能有所作。及長養成就諸根。唯是究竟道。餘皆妄語。以是故名爲愚童也。凡夫者。下疏云。正譯應云異生。謂由無明故。隨業受報不得自在。墮於種種趣中。色心像類各各差別。故曰異生也（文）大乘義章六（三十）云。凡謂生死。凡鄙之法。夫謂士夫。凡法成夫故曰凡夫（文）不知實諦因果者。對次有識明不知四眞諦也。此句是忍樂義。不知因果故。自撥無忍樂邪道也。實謂眞實。諦卽審諦。因謂集道。果卽苦滅也。心行邪道者。明修行義。邪道卽邪見。所云因果撥無。是苦因也。戀著者堅指不捨二義。不知因果故。計苦爲樂。保著三界堅執不捨。是顛倒也。
　　二者有識下。有識者。五密軌云智薩埵。智謂識智。止觀六之三（五十五）云。智有二種。證智識智。識智分別。體違。想順。想順故名爲智。體違分別。與證智爲礙。故説智爲障記云。言證智者。是佛菩薩智。言識智者是二乘智。二乘之智。雖得智名未順實相。義當於識。能破煩惱義當於智。言體違者釋識智。識順於想性是分別。此智違體。故曰體違。此智順想。故曰想順。順二乘智。違於佛智與佛菩薩智而作障（云云）纔覺下。釋有識義。覺知卽識也。對前愚童戀著三界。則識生死過患。故名爲有識。對第三無上菩提故云纔也。自求出離者。忍樂義。得至涅槃者擧所到果自顯修行義也。著保化城下。明堅持不捨兩義。三百由旬化城以喩二乘涅槃。菩提心論云。二乘人雖破人執猶有法執。但淨意識不識其他。久久成果位。以灰身滅智趣其涅槃。如大虛空湛然常寂。有定性者難可發生。要待劫限等滿。方乃發生。若不定性者。無論劫限。遇緣迴心向大。從化城起以爲超三界。謂宿信佛故。乃蒙諸佛菩薩加持力。而以方便遂發大心（文）著保二字。十四本作染著。今疏恐倒置寫誤。於如來功德等者。謂住實際故。於如來功德未生願樂。卽是不捨義也。如來功德者。所謂十力無畏。陀羅尼門等也。
    三者下釋菩提薩埵義。此下初釋菩提義。無上菩提者。卽自證三菩提也。所謂不思議法界也。是少分無有可得法體。故云出過一切等。出過一切等者。●字義也。上點出過義。二龍眞言釋云。鄔越也（文）越謂過越。本體●字是言斷心滅義也。上疏然此自證三菩提出過一切心地。現覺諸法本初不生。是處言語盡竟心行亦寂（云云）又第六（二十二）云。出過語言道者（乃至）佛自證之法。非思量分別之所能及。亦不可傳授與人。智度謂之言語盡竟不行處也（文）憶度卽思量。出過臆度是心行處滅義也。戲論卽分別。出過戲論是言語道斷義也。是一向下●字義也。●字卽不思議法界。自證三菩提也。此中有四義。卽法界四德也。一向純善者。謂法界本性。所謂自性清淨。是東方也。白淨者。謂離垢淨。卽南方也。微妙者●●。現證是西方法門也。不可譬類者。涅槃是法最上。所謂無比味。是北方德也。卽是下明因果體一。菩提者一切智智果。果不離因故。云卽是衆生等。上云。衆生自心品卽是一切智智。亦此義也。衆生本性者●字義。●●●自性也。亦本性也。不思議心者。●字義。不思議法界者。中胎達磨馱都。卽衆生所具干栗太眞實心也。義釋第七（六三）云。馱是法界義。卽衆生本心也。
　　能忍下釋薩埵義。忍謂忍可。卽忍樂也。指上無上菩提。云如是成道事。是●●四義所成體也。謂願樂修行堅持不捨於無上菩提也。不動卽不捨。餘卽可知。
　　於如是人下。釋摩訶薩埵義也。如是人中者。抄云。總擧上三種。云如是人（云云）。愚按不爾。對上菩提薩埵。而明摩訶義。故唯指菩提薩埵云如是人。菩提薩埵中有寂然界及第二劫菩薩。對彼明第三劫入眞言門菩薩故云摩訶也。功業最大等者。卽摩訶義也。第三劫菩薩得除蓋障三昧普現色身。不動本座應法界機。故云堪能轉授衆生。卽是功德最大義也。然寂然界已上菩提薩埵。皆分有此事。故十信已上示現八相。然其功業未最大。故獨稱第三劫。云摩訶也。又摩訶者。具心佛顯現義。第三劫菩薩正等覺顯現云大也。普賢救護惠。及寶處菩薩眞言。皆有●●●●句。是本有菩提心。所謂摩訶薩意處。又下疏釋如實智自心文云。卽是開示如來功德寶處也（文）寶處卽意處也。又佛頂印名摩訶。其形佛形。與佛部三昧耶印大同。摩訶卽佛形也。第十一（十六）釋第二正覺句中。見鏡曼荼羅中佛云眞見佛。是第三劫心佛顯現名眞見佛。稱此位云摩訶薩者。以於摩訶薩意處中眞見佛故。深義思之。此等大衆下。釋前後圍繞句也。此等大衆者。總指十九執金剛及四大菩薩等也。前後圍繞者。抄引慈恩釋（云云）愚按。此中衆會表曼荼羅義。與常途不同。前後者且擧前後自顯左右。表心四德。眷屬圍繞表心數萬德。集會卽曼荼羅義。理趣釋云。如是等大菩薩衆恭敬圍繞。八供養及四門菩薩等。以表如來三昧眷屬（文）如是大菩薩者。八菩薩四方四隅各依本方而坐。是彼初段曼荼羅。此中亦當准知。故上疏云。由此衆德悉皆一相一味到於實際故。名集會。若少分未等一法未滿。卽不名一切集會也。又圍繞者。卽眷屬義。維摩第九云。道品之法爲眷屬想。新經云。於菩提分法如翼從想（文）眷屬梵云跛儞嚩羅（舍眞梵語集）又吉慶第四賛云。鉢[口*履]句㗚（二合）怛寫（圍繞者）翻偈云翊從者（文）維摩云眷屬者。恐是義翻。或可。此梵自具兩義耳。以無量身口意者。十佛刹微塵大衆。故云無量。次經明説法云。所謂越三時如來之日。加持故。身語意平等句法門（文）此中集會皆悉一種差別智印。身口意密到於實際。以人表法故。以三密供養也。三平等者。是法最上。若捨三事爲供養最。卽是菩提心供養也。聖觀音軌説三歸依。次説捨身供養。卽是三寶菩提心。三昧耶佛戒也。第五（十一）釋加持句云。經云。云何爲戒。所謂觀察捨於自身。奉献於諸佛菩薩。何以故。若捨自身則爲捨彼三事。何等爲三。謂身語意。次明持無作戒。具足惠方便也。行者觀身實際中身不可得。卽是如來解脫。是故罄捨此身。用施一切如來。從此以後動止施爲。凡有所作。皆是如來解脫。非爲己身也（云云）捨於三業。是於供養恭敬中最爲勝上。盡此誠者卽表深心聽法義也。然實捨三業在初地已上。故初地名空平等地。此中大衆皆住三業平等地。故云摩訶薩。所云衆亦法性身者。卽此也。是以皆捨三業。而爲供養也。供養恭敬者。俱通三業。三業供養如前可知。恭敬者。十住毘婆沙第二（十六）恭敬名尊重禮拜。迎來送去。合掌親侍（文）。
　　次明群機下。抄（云云）愚按。此一段經述明上文。而演説法義。豫歎經勝德。當是通序中文也。何必慮餘經無例乎。群機嘉會時者。此語本肇公説。卽用易語。文言曰。亨者嘉之會也（乃至）嘉會足以合禮。疏（孔頴達）曰。嘉會足以合禮者。君子能使萬物嘉美集會。足以配合於禮。謂法天之亨也（文）妙疏曰。肇師云。法主啓運。嘉會之時。記曰。嘉善也。佛化大運。必稱物機。故云嘉會（文）第五（十四）釋灌頂義中云。然深祕釋中。正以道機嘉會爲時。或以加持方便。促百劫。爲一夜。或演一夜爲百劫。脩短在緣無有定限也（文）解云。時者三昧耶之時。嘉會亦三昧耶義也。嘉善也。會謂稱會。堪受法之時。故云嘉會。會梵云●●（唐梵文字）與●●●字體同。會卽時義故。云嘉會爲時也。説法時者三昧耶也。第十三（十丁）云。次三昧耶之時。卽時分之時。今正是時。説法時也。第九（十三）云（乃至）世尊今正是時。善逝今正是時。據梵本。前時名迦羅。是長時之時。如一歲有三分等。後時名三昧耶。是時中小時。如晝夜六時之中復更有小分等。如有人言。今正是東作之時。遇獲膏雨宜趣時下種。勿使失其機會。故重言之也（文）今此中意明。越三時如來日加持故。更無有晝夜長短之相。但以機會爲時。故云群機嘉會之時也。又圓覺略疏抄第六云。嘉會者平等法會也（文）平等卽三昧耶義也。越三昧等者。越三時者是本地法身。如來之日者謂加持身。加持故者。加持謂流出義。從本地身而流出加持身也。三時者是●●時。越此三時云●●●平等時。故越三時卽三昧耶時也。今説三密平等法門故。其義相應也。下經（阿闍梨品）云。黑夜閻摩等。第十七釋云。迦羅時三時。卽我也。謂閻魔者也。謂將有所去。謂召到惡到也。將至殺害處名閻摩羅。然我將至善處。殺害彼煩惱也。閻謂三乘車。摩卽我。是我所立時。過三時。皆是我。悉是心也。對彼時外道也（文）。解云。迦羅時者。釋黑夜義。是三世差別。外道計爲常住故。云卽是我也。謂閻摩義。●●亦時義。卽與●●●時同故。是我者法性大我。法性大我者三世平等。卽本地法身。此時超越三世差別故。云過三時。過三時卽越三時。故知。越三時卽三摩耶平等義。又閻摩云平等王。●●是平等義。卽與●●●同也。黑夜迦羅者。具黑及時義。疏以時義釋。內有我故有三世差別。我卽時義。三世卽無明大夜。若知我卽無我無明卽明。則毘盧遮那大惠明。卽三昧耶時也。故云出過三時也。理趣釋。大黑神云三世無障礙。卽此義也。又理趣釋降三世段。云●迦羅心（文）●是金剛大惠。降伏義。迦羅卽三世。義釋云。三世所謂摩醯首羅義（文）摩醯首羅是根本無明。斷無明者名爲毘盧遮那大惠之日。卽是越三時如來之日也。又理趣經云。常恒三世（越三時）一切時（如來之日）身口意業金剛（身語意平等句法門）大毘盧遮那如來（是總明毘盧遮那名也）此文與越三時如來之日。加持故。身語意平等句法門同。本是毘盧遮那之稱號也。此經號云大日經。意在于此矣。下經云平等法門則此經之大意也。亦明此義也。又解。越三劫三種三妄至于佛地云越三時。句義下疏云。就前三句義中。更開佛地爲上上方便心。至此第四心時。名究竟一切智地。故曰此四分之一度於信解也（文）如來之日者。如上辨之。如來是加持身之稱號。日喩其智慧。故上云如來智慧日光（文）第五（十八）云。從此實相花臺中（本地法身）則表大日加持之相（文。如來日也）日有加持義。日天眞言●（本不生也）●（與也）●（日也）以初阿字爲種子。卽本不生義也。句通達此理。而授與人。卽是常利益衆生義。猶如彼日也。世人謂日爲常利益衆生（文）●是本淨菩提心卽本地法身。以此授與人。卽加持義也。身語意平等句等者。所謂三無盡莊嚴藏曼荼羅法門。具如下疏釋。
　　然此經·流布下。爲顯佛日加持相。先解經本不同也。開題云。此經總有三本。一法爾常恒本。諸佛法曼荼羅是也。二分流廣本。金剛手所誦傳。十萬頌經是也。三略本。有三千餘頌經是也。雖頌文三千經卷七軸。然猶以略稱廣。以少持多。一字中含無邊之義。一點內呑塵數之理（云云）愚按。此疏亦有三種。一佛正説時。二十方廣本。三三千頌略本也。一正説時者。第六（二十丁）云。乃至於三昧中。具見十佛刹土微塵衆等（等眷屬也）無量聖尊三種密印互不相雜。又云。三重曼荼羅所示種種類形。皆是如來一種法門身。是故。悉名爲佛。此等一切諸佛。各於本所流通法門。自説彼三昧道。若現世天身者。則説彼三昧道（乃至）若現持金剛身者。則説金剛三昧道。當知。此中偈頌。如是無量刹塵。非世間結集經卷所能其載。然諸行人若深入瑜伽境界三昧時。當了了聽聞如正説時無異。故名爲佛加持日也（文）義決云。其大經本。阿闍梨言。經篋廣長如床。厚四五尺。有無量頌（乃至）菩薩大藏。塔內廣本絕世所無也（文）決云無量頌。與此中偈頌無量刹塵等。其義相似。而實不同。疏云非世間結集經卷故。決云廣長如床者。正是結集本。其異可見。二者十萬廣本者。義決云。其百千頌本。復是菩薩大藏經中次略也（文）今云。略有十萬頌者。對無量偈廣本云略。義決所謂次略。此本彼此同。第十四（四）釋印品畢云。此等爲首者。如上所説諸印（乃至）荼吉尼爲後。若廣窮部類眷屬。則種類無邊。如大本十萬偈中所辨。今此品所説。乃是略擧其上首。如提綱擧目衆綱目皆擧耳（文）又第一釋十九執畢云。如是上首十佛刹微塵數等持金剛衆俱者。若存梵本。於列名下。一一皆有多聲。應云虛空無垢等虛空遊步等。乃至祕密主等。所以然者。此等上首執金剛。一一皆有無量眷屬部類。大本當具存耳（文）。此兩文明十萬大本略説集會大衆各各名號各各眞言手印等。然云略者。對佛加持十佛刹衆。皆同各各。廣演三密差別法門。則十萬當是爲略。故決云次略也。三三千略本者。今現流本是也。義決云。行至海中逢大風（乃至）船上諸物皆擲海中。當時怖懼忘收聖篋。其百千頌亦擲海中。唯存略本（文）略本卽三千頌本。第一疏云略擧上首者。卽是也。若疏與決相對。總有四説可知。又對宗家所謂法爾説。則爲五説也。然今唯擧十萬者。擧廣顯略也。
　　若十佛刹下明正説相無有限量也。言十佛刹微塵大衆各各演説。更無限量非機所及。云何得聽度。故結集者置佛加持之言。何以故。以加持故。而得聽聞。若離加持。則雖十地菩薩。當非境界。況凡夫耶。故云爾時住相佛日等。第六卷釋。亦卽此義也。然今於分流經。亦置加持言。意明以加持故。流布閻浮。與正説時。廣略雖異宗趣無異也。住於佛日者。經云如來之日。而今云佛日者。佛是本地之稱號。意明本地加持一而無異。故云佛日。所謂見加持身。卽見本地身。卽此義也。者也二字連飾訓也。是助語耳。
　　如世間時分下。釋越三時義。是先明所越三世相也。如上解之。此時梵云●●。第九云。迦羅是長時之時。如一歲有三分等（文）則有過去等者。三世是時大體。正是所超也。長短劫量等。明三世中有無量時相。長短者。長謂大劫。短卽一念也。智度三十八（十四）云。時中最小者。六十念中一念。大時名劫。劫有二種。一爲大劫。二爲小劫（文）一念者一刹那也。劫具云劫跛。此云時分。此有大小。大劫者。所芥子巨石喩。是也。小劫者。四劫中二十增減等劫也。此亦有大中小。八十增減爲一大劫。二十增減爲一中劫。小三災爲一小劫也。指此等義云種種不同。旦日行四天下者。謂日行四天下一周滿晝夜。俱舍十一云。北洲夜半。東洲日沒。南洲日中。西洲日出（文）卽此義也。各有初中後分者。謂晝夜各有初中後。卽晝夜六時也。謂晨朝日中日沒。爲晝三分。初夜半夜後夜。爲夜三分也。乃至者謂晝夜三分各分初後卽成十二時。所謂子丑等十二時也。三十時者。勘注云。此有二義。一晝夜合三十時。俱舍云。百二十刹那爲怛刹那量。臘縛此六十。此三十須臾。此三十晝夜。三十晝夜月。十二月爲年。二晝夜各有三十時。疏第四云。西方歷法晝夜各有三十時（云云）今取初義。謂三十須臾爲一晝夜也。今按。初説爲好。第四卷各字恐合字寫誤。具如第四卷記辨之。又·晝夜二分爲十二時。又十二月以爲一歲。一歲十二亦分爲三。卽是十二因緣三道也。智度第五（二十四）云。煩惱業事次第展轉相續生。是名十二因緣。是中無明愛取三事名煩惱。行有二事名業。餘七名事是十二因緣。初二過去攝。後二未來攝。中八現前世攝（云云）應知。一歲三分卽十二因緣三道也。日喩十二因緣實相也。十二因緣其體無明。迦羅黑色卽是無明。又疑云●●。此經宗意。疑卽無明也。越有二義。曰離越。曰越入也。今如實知十二因緣無明實相。卽是十二眞言王毘盧遮那大智慧。是云越入。卽是越三時也故十四（十五）云。猶置十二字。復得十二因緣。謂十二支句也。又十二眞言中云●●●●超越者。已是歎於如來祕密身口意之德也（文）解云。知煩惱業苦三道卽身口意祕密三道故。歎云超越。卽越入也。又第十四（二十五）云。眞言王能裂一切法界疑網。疑卽是暗（無明）能斷一切疑惑。卽是爲作此照明也（文）解云。疑云●●●●卽時。是十二因緣無明三世也。知無明卽明故。云爲此照明也。故涅槃第二十五（師子吼品）云。善男子以是義故。十二因緣不生不滅。不常不斷。非一非二。不來不去。非因非果。善男子是因非果如佛性。是果非因如大涅槃。是因是果如十二因緣所生之法。非因非果名爲佛性。非因非果常恒無變。以是義故。我經中説。十二因緣其義甚深。無知無覺不可思惟。乃是諸佛境界。非諸聲聞緣覺所及（云云）以淨眼等者。正明越義。淨眼卽佛眼也。第九（二十三）如來眼眞言。●●●●（如來）●●●（眼也）●●●●（觀也）釋云。用最初多字爲體。多是諸法如如義。以一切法本不生故。卽此如如亦不可得。是故如來觀一切法。畢竟非如非異。雖不可見而亦明見（文）夫凡夫內有我故。妄見三世計是實有。三世卽我也。猶如病眼見空中花。佛離我故了知三世不可得。譬如病除唯見暗空。謂之淨眼。淨眼卽越義也。●●●●云越。又●●了知義。以淨眼觀等者。卽了知義。卽是越義。涅槃第二十五（十三）云。觀十二因緣。凡有四種（乃至）上上智者。見了了故。得阿耨多羅三藐三菩提（文）解云。見了了故。了知三際之相了不可得。卽是趣義也。又淨眼卽佛眼。佛眼卽般若佛母。●●●●超越者。卽般若明呪體故。卽是般若實相慧眼也。智度三十七（初）云。菩薩行般若波羅蜜不觀薩婆若與過去世同。何以故。過去是虛妄。薩婆若是實法。過去世是生滅相。薩婆若非生滅相。過去世及法求覓不可得。何況薩婆若與過去世合。復次佛自説因緣。菩薩摩訶薩行般若波羅蜜。不見過去世。何況薩婆若與過去世合。未來現在世亦如是。未來世除生滅相。其餘義同。復次以時故。説有三世過去未來現在。時義如一時中説。復次薩婆若是十方三世諸佛眞實智慧。三世者。從凡夫虛妄生。云何與薩婆若合。譬如眞金不與弊鐵同相（文）無始無終者。述釋不可得相也。不可得者本不生之異門（見第十九丁）三世之相本來不生。何爲始何爲終。旣無始終。豈有來去乎。又約十二因緣者。過去無明爲始。未來生老死爲終。無明卽明。過去無始。生死卽涅槃。未來無終。故云無始無終。
　　卽此實相下。明如來之日越三世也。實相之日卽指如來之日故。云卽此加持身外無本地身。見加持身則本地身故。釋如來之日云實相之日也。圓明常住述譯實相義。圓明反無明常住反三際。卽不增不減體也。實相之日者。其體●字。第十四云。此中常明卽是大惠日也。卽是菩提之心阿字之體。無生無作無有變易。非由造作。如是常住實相之惠。故云常明（文）常明者卽毘盧遮那本地常身。故毘盧遮那●字爲眞言。世間之日亦阿字爲種。阿字是不思議緣起。是以迷此者畫十二因緣三世生死。悟此者成十二眞言三世不可得大悲曼荼羅也。湛若虛空者。擧虛空無分別義以喩圓明常住義。湛謂湛寂不動。卽無分別義也。分別是時分義。今此實相之日。本來無分別離一切相。故云無有時分脩短之異。
　　然以佛下。明加持相也。若約佛身。則無有時分脩短之異。若約凡夫則有三世差別。智度所謂。三世從凡夫虛妄生是也。今此中明以佛神力故隨機惑異延促自在。是云加持之日也。此中承法花意而釋。序品云。是日月燈明佛。從三昧起。因妙光菩薩。説大乘經。名妙法蓮華敎菩薩法佛所護念六十小劫。不起于座時會聽者亦坐一處。六十小劫身心不動聽佛所説謂如食頃。是時衆中無有一人若身若心而生懈惓。又涌出品云。千界地涌菩薩。各各供養二佛之間。五十小劫。佛神力故令諸大衆謂如半日也（文）維摩經云。或有衆生樂久住世而度者。菩薩卽演七日以爲一劫。令彼衆生謂之一劫。或有衆生不樂久住而可度者。菩薩卽從一劫以爲七日。令彼衆生謂之七日。文句三之二（五一）云。六十小下。第三時節同者。如下文云五十小劫謂如半日。卽是同也。記云。六十小劫如食頃者。六十與五十。食頃與半日。數似少異。皆卽長而短故云同也。生公云。豈實然乎。表重法心志。故寄時云耳。若云寄時應言如六十小劫。何得直云六十小劫謂如食頃。故但情謂非實短也。信六十小劫經文非虛聞法之志加以佛威。一坐經時忘時久耳。注家引淨名促劫爲日。演日爲劫者。乃是佛促以爲食頃。此則違經謂如之言。猶不如於重法之志。但言寄時。與經背耳。引奢促已乃云。況言匠眞一之門。何爲不以歷劫爲數刻耶。雖復況釋理竟未彰。今謂且如世人苦則以短爲長。樂則以長爲短。此亦情謂人長短也。有云。受佛法食美未飽故。此喩稍通。有人於此立以四句。如論中破。此亦不然必非聽者於中修觀。乃是佛力及聽者忘時。故知。中論觀法。但被末代鈍根者耳（文）今此中云。令瑜伽行者於無量劫謂如食頃等。今謂。言所顯其延促相唯在能化神力。而不豫聽聞者。然彼序品云謂如食頃故。卽通能所。與此有少異。又涌出品云佛神力故。故與今同也。咸適衆機者。時體不可得而。實無長短之異。此中以群機爲時。故佛以神力長短適宜故。云咸適衆機也。無定相者。上云三世之相了不可得是也。
　　如此時中下。釋身語意平等句法門也。初徵也。意云。已越三世。而無三世相。若無三世豈得有説。未知於此無時之時中。佛説何法乎。身語意等者。牒經略答也。三業平等者。察乘樞極此經宗體。一經始終無往不是。故下云。平等法門卽此經之大意也。上云。入眞言門略有三事。又學此敎者。名眞言門修行菩薩。又證此果者。名三業平等地。第十八云。佛世尊入大智灌頂地。得三三昧耶。合身口意平等爲一也（文）從因至果皆明此事也。於中十二眞言王得三道之稱。最爲至要。故第十四（二十五）云。謂佛坐於金剛道場。纔念此三道眞言。謂如所説。身口意三眞言也。當如是念時。卽得身口意平等之地。身及語意。皆是法界之體。無有邊際。由如虛空。卽以如是之力。而伏四魔也。又云。如毘盧遮那。於阿迦尼吒天。坐於道場。以此眞言故。得身口意畢竟平等自在之用（文）。
　　言如來下。釋三密平等義。種種三業者。次經云奮迅示現三無盡莊嚴藏是也。●●●此云種種顯色。卽普現色身。藏品普世眞言釋云。費只多羅（二合）揭帝。種種行也。亦是巧色之義。隨類示現一切可愛樂身。名巧色。亦是雜色義。以種種行種種雜色法門。而除世間之闇。卽諸明中無比義（文）第十四（二十六）云。由此身口意三道眞言故。如來得超入三平等地。隨上中下類普門示現種種本尊之身。種種眞言。種種印法等同虛空無有其分限。普周法界。而度衆生。究竟皆令同得超入如是三平等地也。身具無量功德故。猶如虛空不可知其限量。語意亦爾。由觀此眞言故。得如是功德同於如來也。由三業無盡故。若應以身度人。普現種種色身。若應以語度人卽普門亦現種種語言。隨宜導示令得入於佛之知見。若應以意度人。亦如是種種感通不可窮盡（文）皆至第一實際者。謂佛三密。至究竟平等也。一一眷屬皆亦如是。故名差別智印。亦云一切智智。第七（十一）云。初云一切智智者。卽是總擧十方三世如來一切金剛智印。以此加持。則無所不周。又一切如來本行菩薩道時。所集無邊福聚。發生無盡大願。至薩婆若中。究竟圓滿。是故皆得智名（文）。第一實際者。阿字本不生金剛實際。第六（二十三）轉釋我賢本不生句中云。第一實無垢者。此最實事更無過上。名爲第一實際。所謂自性清淨心以離一切暗故。佛之知見無復垢汚。皆是轉釋本不生義也（文）又曼荼羅中胎藏心云第一實際。一一諸尊與中胎藏第一法界身無二無別。故云經第一實際。又上疏云。今者心王毘盧遮那成自然覺。爾時一切心數無不卽入金剛界中成如來內證功德差別智印（文）妙極之境者。第一實際者。唯佛智所窮故。云妙極之境。梵音蘇羅多。此云妙極。或云妙適。第十七（十七）云。蘇羅多者。是共住安樂義。謂共住妙理而受於現法之樂也（文）現法樂者。謂自覺聖智故。密嚴經云現法樂住自覺聖智（文）是自受用佛。四智圓滿。自受法樂。卽是妙極之境界也。卽是大智灌頂地。所謂入大智灌頂。三密合而爲一故。次云身等於語等。是正明平等義也。身等於語等者。正明平等義。平等梵云●●●。理趣釋云。三昧耶者曼荼羅之異名。三密平等卽曼荼羅義。故三密梵語。其體相同。陀羅尼集經第一（十六）云。曼咥梨（眞言）慕陀羅（印也）曼荼羅（本尊）三密梵語。皆曼荼羅故。皆具平等義也。今此中。從麁之細。身業皆麁。語業次細。意密最爲細。以麁比細。云身等於語等。今從細解者。佛之意密。究竟至於金剛實際。與虛空等畢竟清淨。故名●●。●●者清淨義。第十九（十二）云（乃至）不可以虛空能成一切事故。便謂虛空有爲有相也。今此大空曼荼羅亦如是。畢竟清淨。無所不爲。常住寂然而不空成就。又第十二（二十一）云。曼荼羅者。清淨義。是云意密清淨也。如言意密。語亦至實際。故云語等於心。語云●●。故此語密名眞語如語等。如言語密。身亦至實際。故身云●●。諸佛威儀悉中規矩。所作皆善。是云身清淨。故經云如來妙色身世間無與等。如是三密。皆至實際。究竟清淨一味平等。故次擧喩云猶如大海等也。又三密平等者。卽阿字義。故阿字名曼荼羅王。阿字是●●。無盡莊嚴之主也。轉字輪品。嘆阿字偈云。我一切本初。號名世所依。説法無等比本寂無有上。解云。此偈明●字三密平等義。初句是總。理趣釋云。本初者。本來清淨法界也（文）卽是金剛實際。一味平等義也。號名世所依者。謂身密（中道）身是所依義故。説法無等比。卽語密。可知（有義）本寂無有上者。謂意密。佛心常住第一義諦故。云無有上。如是三密皆至實際。究竟清淨。云我一切本初。故是總句。夫佛自覺阿字本不生。所有三業究竟清淨。是以示現三無盡莊嚴藏。而應法界機。卽是阿字不思議之緣起。謂之三平等句法門也。猶如大海等者擧喩。海梵云●●●。與●●。通同。具三密平等義故。以喩也。海喩阿字獨一法界（中義）遍一切處（有義）喩種種三業。同一鹹味（餘義）喩皆至第一實際。謂從阿字一門。而示現無量身口意。故云遍一切處。一一三密。皆不離阿字本寂之體。故云同一鹹味也。第十二（九丁）云。如是甚深法性（阿字門）猶如大海萬流之所歸趣也。此萬法歸趣。正順於大般涅槃。卽是發行義也。如世間大海種種色味。入大海之中。皆同一色一味。無有差別。不可變。如來大海亦如是。一切萬法萬行入此中。皆同一不思議解脫之昧。無有差別也（文）句者下。釋句義。是初依世間聲明而釋也。四卷楞伽第二云。又句身者。謂經路。如象馬人獸等所行＊經迹。得句身名。注所有言句。皆＊經跡耳。住本謂尋跡。以得象馬。喩因言而悟也。句逗者。輔正記第一云。句逗者。逗留也。説文云。止也。方言逗住也。卽以句止之處。名爲逗也（文）對今疏文。逗住者卽住處義。若云住。則自有進行義矣）有人云。逗須作讀者。不得意也。
　　今就此宗下。正明今經義也。修如是道跡者。道謂三道。迹卽是句。第十五（十五）釋三道云。道謂會義（云云）會梵云●●。是以。三道卽三三昧耶。三平等義。故知。道迹卽平等句也。三平等句者。有相方便。故云道迹。由有相方便得至無相眞實處。云修如是道迹。得住三平等處三平等處者。中胎本地身。故第九云。以初三昧耶故。得同如來祕藏身口意平等之身。身（是指本地身。具如敎主下辨之）又第二十卷（二十九）云。若住此三平等者。卽不著一切妄執。卽此三平等卽是菩提（文）應知第十一地合身口意。平等爲一。卽入中胎藏心。是云住三平等處也。
　　卽以平等下。釋法門兩字。法謂平等三密門名方便（見智度第二十八）謂今所修三密法門。皆從如來平等三密而出。故云平等身口意祕密加持。以此爲所入門。到所詣處也。上疏云。行者以此三方便。自淨三業。卽爲如來三密之所加持。乃至於此生滿足地波羅蜜（文）。
　　謂以身口意下。述釋平等身口意祕密加持義。謂以行者三密修行。爲方便故。逮見加持身也。逮見加持等者。上云佛定用身者。是所住土。今簡彼。故云加持受用。卽加持身。然云受用者。是行者所受用故。猶如他受用亦言食身。是他衆生所受用故（具如上辨）又解。加持者。謂加持身。受用卽上。身土並擧。云加持受用身也。是明世間成就位也。第十（二十九）云。此三事等明見本尊故。當於自處作也。又卽自觀其身亦同本尊。以三事等故。名世間成就。爾時本尊及諸菩薩等。隨想而現。隨念而至。隨問而答。然後入修學出世眞言之行（文）。
　　卽是毘盧遮那下。明出世成就也。遍一切身者。謂本地身。理趣釋云。大者是毘盧遮那法身無處不遍（文）見本地身者。於鏡曼荼羅中開見心佛也。本地加持淺深有異。俱不出行者自心。此心漸淨。則外見加持身。究竟清淨。則於內心。開見心佛。心自證心。不從他來故。云卽是行者等。何者。全本地身現加持故。加持當體卽本地身。是以見加持身。則見本地身。本地身者。本是摩訶薩意處。意處顯現。稱本地身。是以見本地身。則是行者平等智身也。第七卷云。若見加持身。卽見本地身。若見本地身。則是行者自身。故此一一字門。卽是不思議果。不從別處來也（文）又遍一切身者。卽本覺妙明。故起信論云。所謂覺義者。謂心體離念。離念相者。等虛空界。無所不遍。法界一相。卽是如來平等法身。依此法身説爲本覺。又心地觀經第二。明自受用云。初成正覺。窮未來際。諸根相好遍周法界。四智圓滿。是眞報身。受用法樂（文）行者平等智身者。謂行者始覺。對本覺云智身。謂以至心源時。始覺卽同本覺。無二相故。云卽是行者平等智身。起信次文云。何以故。本覺義者。對始覺義説。以始覺者卽同本覺（文）。
　　是故下。歎三密不思議行果也。是初嘆行者。住此乘者。謂身口意平等金剛一乘也。一切衆生種種三業本自與如來等。今手結印契。口誦眞言。心觀本尊。卽是本具三密。不從他來故。云不行而行。所謂三密加持速疾顯者。卽此義也。一切衆生從本已來。住第一實際妙極之境。然爲煩惱所覆故。未能顯發。今依三密方便。而得顯現。非是本無今有。故云不到而到也。是嘆果也。而名爲平等句等者。結釋平等義。杲師等舊師。皆接上句而讀者不可。意明。三平等者。阿字之門。法界之體。一切衆生等具無缺故。云皆入其中。已皆入了。則非由三密門而今始入。故云無能入者。旣無能入豈有所到果。故云無所入處。能入所入畢竟不可得。不出阿字門。故云平等。下疏云。所以然者。一切衆生色心實相。從本已來。常是毘盧遮那平等智身。非是得菩提時強空諸法。使成法界也。佛從平等心地開發無盡莊嚴藏大曼荼。已還用開發衆生平等心地無盡莊嚴藏大曼荼羅。妙感妙應皆不出阿字門。當知。感應因緣所生方便。亦復不出阿字門（文）。平等法門等者。總結也。此經中金剛手爲對告主。毘盧遮那爲其敎主金剛手稱身口意平等金剛毘盧遮那名身口意祕密平等身。卽表説三密平等法也。第二十卷（十七）云。私謂上來經文大意。不過此行。謂口眞言。身法印。意觀佛也。然此三事皆緣生法。緣合而有。都無自性。不生不滅卽是阿字之門。法界之體。凡夫不知云何得入。故佛先説此眞言門。漸得三昧。乃至親觀本尊。見種種神變之境。猶是心有所著。不得三平等住。今説入三平等法門。若行者於瑜伽心中。而後能如是觀察。離身口意分別戲論卽得現前爲證眞言實相。同於佛住自體常住同於如來也（文）十萬雖廣。三千雖略。無出三密平等法門。攝其三密爲一阿字門故。毘盧遮那以此一字爲眞言是此經之大意也。


　　大日經疏私記第七

　　            沙門曇寂撰
　　住心品第一之餘
　　時彼菩薩等下。已下明別序也。勘注云。當經別序者。現自受已下三身等（云云）指心云。二敎論意。已上自性身。説法。自下受用身説法（云云）是皆依宗家而解也。愚按。宗家以金剛頂四種身義直解經文。是一家別傳。而與疏不同也。然古師皆以家家義而解疏釋。猶如圓鑿方枘互不相容。非但失疏意。亦不得宗家之意耳。今此疏意。當段明現瑞相。故擧法華瑞相因緣指示而已。現瑞有二。是初普門瑞相故。經云毘盧遮那加持故等。二一門瑞現。下經云乃至蓮華手像貌。疏釋云。非但示現佛身充滿十方一切世界。所現金剛菩薩等身亦復遍一切處也。是以驗知。二重現瑞卽表●字導師及百光遍照義也。普賢爲上首等。指心問答出多義（云云）皆非疏意也。今云。略擧二尊攝萬德盡。普賢見於法界。以爲悲德。金手見金剛界。卽持智德。萬德雖多都攝悲智。故擧二尊。以對無盡莊嚴也。又普賢是三密平等體（如上疏釋）金剛手亦主如來三密。故與所説法門相應故。略擧二尊以爲瑞相也。又普賢是大眷屬上首。金剛手卽內眷屬上首。故擧二尊也。謂將説下釋中先明現瑞之所以也。此平等法門者。上所云心語意平等句法門。是總指此經正宗文也。自在加持者。謂法身加持也。上疏云住於自在神力加持三昧。普爲一切衆生。示種種諸趣所喜見身（云云）具如上解感動大衆者。勘注云。此中大衆者。則自性法身所化。普賢祕密主等大衆也（文）今云。是加持身。説法之瑞相故。普賢祕密主以爲上首。有無量當機衆。故上云群機嘉會時。何只法性身菩薩乎。普門境界者。卽普現色身也。祕密莊嚴者。現無量三密。莊嚴法身也。不可思議等者。皆●字義。謂自在加持。從阿字法身而起故。入祕密位品云。諸佛甚奇特。權智不思議。無阿賴耶惠。含藏説諸法。乃至説如是音聲已。還入如來不思議法身。第十六（二十五）釋云。復次前偈云。奇哉者。梵音奇哉。卽於初首而有阿聲。此偈已表法竟也。此卽是本生義。能生一切諸法。謂如來身所示種種形聲。皆從阿字而生也。時出種種形竟。還入佛身支分。又復還入如來不思議法身之中。各隨所生之處而入。故經云又復入如來祕密法身不思議。此不思議梵音阿眞底。亦有阿聲。意明從阿而出又從阿而入也。此兩頭上下指兩阿字。明一切法出入。卽同法界之體也（文）。未曾有者。梵云阿浮達摩（見十二部經中）是亦初有阿字也。又轉字輪品。云希有開敷眼。出現品云未曾有開敷眼。若依此説希有但是●●●之翻名也。因彼疑問等者。金剛手。見現瑞之迹而。發云何得一切智智問。是正示説聽儀式故。簡無問自説也。聞者者。謂當機衆也。勘注云。傳聞者（文）非是疏主意也。深入語義者。語謂説法。義謂義趣。由聽説法悟其義趣。卽依世諦而入第一義也。智度九十九（二十三）云。説般若波羅蜜者。因世諦名字語言。欲示衆生第一義不動相故。如法華等者。擧其例。具如勘注。
　　復次普賢下。明具普賢等眷屬之所以也。諸仁者者。第四云。梵音爾儞。名爲仁者。又云以降四魔故。名爲勝。故偈具翻其義。謂之仁勝者。第十五（二十三）云。仁者佛名越衆生。謂過人也。仁者是寂根得勝也（文）。此菩薩金剛皆是毘盧遮那差別智印。故歸其本而稱仁者。或可。分具其德故云也。●●音仁。仁恐是梵語。無量壽稱仁勝者故。●●亦具慈悲義。卽仁義也。仁者無敵。仁亦勝義。應思之。如是境界者。上所謂三業平等句。是卽諸佛自證境界也。此諸仁者。悉從三業平等阿字法界體。而流出故。云久已通達也。然此諸解脫門者。爲釋次經文。先明其所被機也。諸解脫門者。今有二義。一者解脫卽門也。中胎菩提心名解脫門。是諸聖者所遊入故。稱門也。華嚴大疏第二。釋得於諸佛解脫之門文云。言解脫門者。佛果障寂大用無礙也。故稱解脫。眞解脫者。卽是如來通智遊入故號門也。證契故名爲得。此解脫卽門。佛得其總衆海得別（文）今從中胎解脫門而流出。故云所現諸善知識等。二者。依主得名。解脫如前。此諸仁者入解脫之門故。解脫之門依主釋也。第十一（四）云。此流出名爲門。是梵音多含。今此中意明流出也。謂從自證法界佛心（中胎）而流出無量巧智之門。卽是如前一一菩薩金剛各是如來內證之德。從此現法門。門有傳法攝衆生者。引彼一類。從此門入而到一切智智之地。佛意令彼各説入實相門。若有衆生種彼根性者。當生喜悅發起善根。卽從此門成勝進行。住於如來安樂之行也（文）謂一一尊皆從法界流出故。流出名門。門卽諸尊故。云無量巧智之門。又此諸尊爲門。從此門而入中胎涅槃。故云解脫門。此疏處處釋多此義也。各引無量當機者。衆舊解（云云）餘如上辨。疏主實義。不二加持身以爲敎主。現加持身之本意。實在引當機。若不引當機。現身説法亦爲何用耶。此中釋相丁寧敎示。請當熟思。如來加持等者。合經也。意明欲饒益此當機衆故示此瑞相也。
　　如師子下。正釋經文。師子王喩敎主加持身。經云毘盧遮那如來是也。將欲震吼者。喩後本説。必先奮迅等者。喩今現瑞。呈現材力者。正明現瑞相也赭白馬賦云。漢道享而天驥呈才（文）財與才通。集韻云。才通作材。辨才天之才或作財。亦當准知。呈韻會。馳貞切。現也。廣韻。又示也。然後發聲者。正喩本説也。
　　如來下合法也。如來合師子王。將欲必定等。合震吼。仁王青龍疏第二（二十四）云。梵云僧（思孕反）伽娜娜。此云師子吼（文）嘉祥勝鬘疏第一云師子吼者。嘆其説也。外國云呵梨。此云師子。漢書中説師子黃色。然實應具五色。但見其黃色耳。形容亦不過大。但以威猛能伏諸獸。爲獸中王。馥法師引思益經解師子吼。有其多義。略説三種。一如説修行。二無畏説。三決定説。所説如所行。所行如所説。無有虛説。故名師子吼。二無畏説者。世俗云。小聖見大聖。神氣盡（矣）而勝鬘親於佛前對於勝衆。縱任辨才闡揚妙法。無所畏懼。故淨名云。演法無畏如師子吼。乃至師子吼名決定説者。此借師子性情爲喩。如師子度河望直而過。若使邪曲卽是迴還。菩薩演敎義亦如是。依究竟理説究竟敎。若不究竟卽便不説。故下文云。師子吼者。一向記説。一向記説者。猶是決定説也。又菩薩説法。能上弘大道。下利群生。邪無不摧。正無不顯。故下文云。決定宜唱一乘了義。又能摧伏非法惡人。是故爲師子吼也（文）又涅槃經二十七曰。師子吼者。名決定説。一切衆生悉有佛性。如來常住無有變易（文）宣説一切智門者。次經金剛手發問一切智智法門。一切智門者。五種三昧。四重圓壇無盡莊嚴。卽是衆生所具無盡莊嚴故。與涅槃所説一切衆生悉有佛性同。故云必定師子吼也。奮迅者。第九（十三）疏釋出廣長舌相句中云。此中言出者。梵本正翻當云發生。舊譯或云奮迅。出此廣長舌相。卽是如來奮迅。示現大神通力。故會意言之也（文）又第十四（十四）云。奮迅是流出義。是流溢義。如師子王在深窟中。安住不動。有時出穴。頻申奮動。卽是。其身本不動。今則離其常處而動故也。佛亦如是。安住如是甚深密藏之中。若非如來加持神力。則微妙寂絕不可得示現。今乃未現無盡身口意種種形聲。遍滿法界。卽是諸佛奮迅也。具如第九卷及十四記辨之。
　　所謂莊嚴下。釋莊嚴字也。從一平等身等者。謂從法界身一平等三密。而現三重曼荼羅諸尊三密。是云無盡莊嚴。入大智灌頂地。合身口意爲一。故三密平等云一平等。卽三昧耶義也。第十三釋入佛三昧耶云。三迷者謂佛三身。謂法報化合爲一。敎化衆生也。亦體同阿字之門。無相離相故云等也（文）。可知一平等者。卽阿字一道義也。莊嚴梵云●●（花嚴之嚴也）理趣經七母種子●。釋云。毘欲字一切三有不可得。●欲字。一切乘不可得。由三有有情種種愛樂勝解不同。是故如來出興于世。説五乘。所謂天乘梵乘聲聞乘緣覺乘大乘。是故佛楞伽經中説。乃至心流轉。我説爲諸乘。若心得轉依。無乘及乘者（文）此五乘卽與五種三昧同。五種三昧道是三重壇諸尊。卽是毘盧遮那無盡莊嚴也。無乘及乘者者。卽一平等也。第七云。就此經宗。則五種三昧皆是開心實相門（文）第十一（十二）云。大莊嚴清淨藏三昧。此如來不思議依自證之法。無量定智諸力以。自莊嚴清淨者也。卽是眞言體也。此是如來衆德之藏。無盡莊嚴無有缺減。具足成就相也。第十四（十）云。先運心思惟毘盧遮那無盡莊嚴身。周遍法界。十方三世一切如來。亦如是。一一無盡莊嚴身。周遍法界。從十地乃至初地諸菩薩。分證莊嚴身。無量無邊滿於法界。無有間隙。如胡麻中油（文）謂法佛身密體具無量身密德。是云一平等。差別無差別卽眞諦也。一切威儀謂諸尊威儀形色。無量差別是無差別差別。卽權迹也。從一切平等身者。謂法佛身密。從一平等語者。謂本地身語密。從此流出無盡音聲也。一平等語者。卽●字門第十一（十二）云。卽時世尊。從三摩鉢底中出無盡界無盡語表。依法界力無等力正等覺信解。以一音聲四處流出也。謂從阿字出三字成四字。合爲一。而遍布一切處也。聲門字出亦遍一切也（文）又云。以從此阿字而出聲故名門也。此阿字卽是佛口。卽是佛心。卽是説者。卽是聞者。法界依力。無等之力。而生平等語表。出無量聲。卽是如來普門。導利之語業作用也。一平等心者。亦本地常心卽●字義也。第十二（二十三）云。此阿字門卽是一切佛心也。今此偈中。説此阿字者。卽是説自證法中一切語意。中雖有所説。然此內證之境。終不可了知。由自證得不可説故。佛雖自歎美。卽是稱嘆此阿字也。現一切本尊者。抄出多解（云云）愚按。本尊梵云沙也地提婆多●●●●●●。是所觀體心所住處。故云無非三昧。●●●與三摩地通同（園云●●●千文義云。●●●唐梵是例也）。三摩地舊云三昧。此云等持。亦云心一境性也。行者諦觀本尊形相。一心不亂與本尊三昧相應故。本尊是所觀境界。故稱三昧。卽身義云。若人眞言行人手作印契。口誦眞言。心住三摩地。三密相應加持故。早得大悉地。又一平等心者。卽心王。本尊者謂心數也。心王如來成自然覺。一切心數入金剛界中。成內證差別智印。此一一尊隨緣亦爲行者所尊。故云本尊也。第十（二十八）云。字眞言觀卽是眞言身。聲眞言觀卽是眞言主。句義觀卽是眞言體。卽眞言心也。第十四（二十二）云。意密者。卽是本尊瑜伽之觀。亦隨四重方位。各各不同。與此相應。卽入如來意密之藏（文）第十七（八丁）云。自眞實者。謂自特眞言手印。想於本尊。以專念故。能見本尊。本尊者。卽眞實之理也。非但見本尊而已。又如實觀我之身。同本尊故。名眞實也。
　　然此一一下釋無盡義。先淺略義。十佛刹微塵一一三業。無量無邊。故云無邊際。非是算類譬喩之所中能知。故云不可度量。若深釋者。無盡卽無相義也。一一三業與法界不異故。不壞三業差別之相。卽相無相。無相之相無相不具。故云無邊際。若是無相以如來五眼諦觀。尚不能得其像貌況餘肉眼非是思議境。故云不可度量。十二眞言中云。●●●●●無盡也。十八（二十八）云。種種莊嚴。率種種等（十四義釋。作六十種等）以要言之以無相莊嚴也。十四（二十八）云。無盡者。卽是無相之別名。由無盡故。一切諸法皆無自性。無有動搖。以要言之以無相莊嚴也。華嚴大疏十九上。（五十）釋經應知佛與心體性皆無盡文云。若依舊譯。云心佛與衆生是三無差別。則三皆無盡。無盡卽是無別之相（文）此莊嚴相。從無相法身而流出。與無相法身無二無別。以無相故。一一三密遍於法界。無有邊際。卽以無相相莊嚴法身。謂之無盡莊嚴也。
　　如來祕密惠經云下。引經證無邊際義。智度論第十（二）云密迹金剛經。恐是譯語之異。金剛手或云密迹金剛。金剛卽惠義。故云祕密惠。十二（七丁）云。金剛喩如來祕密惠也（文）然義釋。也字在祕密意下。接無盡莊嚴經文。恐今疏爲正。智論第十。有二因緣。初明目蓮因緣中。引密迹金剛經。與此大同。次明除疑天女因緣中。引諸佛要集經。論云（四）文殊師利到諸佛集會處。有一女人。近彼佛坐入三昧。文殊師利入禮佛足已。白佛言。云何此女人得近佛坐。而我不得。佛告文殊尸利。汝覺此女人令從三昧起。汝自問之。文殊尸利卽彈指覺之。而不可覺。以大聲喚亦不可覺。提手牽而不可覺。又以神足動三千大千世界。猶亦不覺（乃至）文殊尸利白佛言。世尊我不能令覺。是時佛放大光明。照下方世界。是中有一菩薩。名棄諸蓋。卽時從下方出來。到佛所。頭西禮佛足。一面立。佛告棄諸蓋菩薩。汝覺此女人。卽時彈指。此女從三昧起。文殊尸利言佛。以何因緣。我動三千世界。不能令此女起。棄諸蓋菩薩。一彈指便從三昧起。佛告文殊師利。汝因此女人。初發阿耨多羅三藐三菩提意。是女人因棄諸蓋菩薩。初發阿耨多羅三藐三菩提＊意。以是故。不能令覺。汝於諸佛三昧中。功德未滿。是棄諸蓋菩薩。三昧中得自在。佛三昧中少多入。而未得自在故耳（文）解云。棄諸蓋菩薩者。卽除蓋障。女人者卽今除疑天女。以餘觀之。卽是除蓋障之眷屬。除疑怪尊。是以云因棄諸蓋菩薩。初發菩提心。文殊是智。智必依定。故云依此女人而發菩提心。定是本寂。智爲動相。所以不覺也又除蓋障三昧名悲力三昧。若非悲力。何能得令彼定起乎。所謂諸佛依往昔大悲願故。自起自證而赴化他。亦卽此之謂也。然對此中事異義同也。此中標記。諸佛神變加持。無盡莊嚴相。非因智所量也。目●犍●連●與●●●（吉慶義）字體同也。第十六（十一）云。七母同用沒蘗羅印。前引理趣經。七母種子●。含有相乘義。故知。目連表初二劫有相智力。上至梵天者。表初劫智。往詣他方佛土者。表第二劫智也。爾時除蓋障者。表第三劫無相智力。無相亦有淺深。故（乃至）佛三密。第三劫智力。所不能測也。故第三（二十一）云。復次初劫智惠。猶與二乘共行。非深般若。乃至第三劫等虛空心。無邊智惠。一切二乘不能思議。乃名深般若。堪作祕密行阿闍梨就祕密中又漸次轉深。乃至佛爲十地。説般若。則九地非其境界。唯大毘盧遮那得名究竟阿闍梨也（文）。卽此之謂也。經云除蓋障等者。此菩薩初入金剛寶藏。證三密平等故。對佛之究竟三密平等。故先擧此尊。以顯佛三密無邊際義也。目連是神通第一弟子。所以令目連尋之也。智論但擧目連。不出除蓋障也。欲知佛身量者。論云。是時目連。心念欲知佛聲近遠（云云）爾時除蓋障下。菩薩自往測也。及以目連者。有人云。及疑乃字。過十方各如恒河沙等者。前明目連。唯云他方。今云十方等。智力廣挍可見。
　　還歸方見除疑天女者。除蓋障眷屬。在除疑怪菩薩。梵云憍都褐羅。眞言●●●（無惠也）●●●（截斷也）釋云。截無知令智惠生。亦是決斷之義也。猶如能斷金剛般若之義也（文）。如來三密表金剛實惠。除疑天女表實相定。智依定生。故云我未發心時是天女已能住此三昧也。是明定惠俱無盡。而非因智所能量也。
　　無量天鼓者。表除蓋障無相智力也。第四（二十一）云。次於北方觀不動佛。作離熱清涼在於寂定之相。此是如來涅槃智。是故義云不動。非其本名也。本名當云鼓音如來。如天鼓無形相亦無住處。而能演説法音。警悟衆生。大涅槃亦復如是。非如二乘永寂都無妙用。故以爲喩也（文）涅槃智者。除蓋障種子●字。第十四（十）釋●字云。若菩提心清淨。除一切蓋障。卽是大涅槃。更無他義也。又第八釋寂（災）眞言種子●字云。能焚除一切障蓋。得大寂涅槃也（文）除蓋障種子●字卽涅槃智也。須彌山王者。是不動義。以喩實智惠（見第五卷疏）。●字卽涅槃智。不動搖義。除蓋障眞言釋。●字傍二點云不動點。又涅槃金剛三昧。亦名不動三昧。故以●●爲喩也。又第八地名不動地。卽是除蓋障無相智也。又鼓梵云●●（千文）●有除義。●卽蓋障故。●●是除障義也。或作●●（雜名）含第一義智義。卽除蓋障無相智也。卽是無邊際義者。●●●●（除疑）所含義。●●有超越義。●●三世義。此三昧超越三世。卽無邊際義也。●●黑色。黑色中胎深玄色。大涅槃義。越八葉●●絕方所（●●時方義也）是云無邊際。此是唯佛與佛境界故。除蓋障智力所不能量也。
　　如是毘盧下。正明今加持身無盡義也。毘盧遮那卽敎主加持身。加持身非一。一一皆遍滿十方也。
　　是一一下明十方所遍一一敎主義。各有十佛刹微塵眷屬也。如胡麻油者。第四（九）云。毘盧遮那無盡莊嚴身。周遍法界（乃至）無量無邊。滿於法界。無有間隙。如胡麻中油（文）略出經第一（十一）云。諸佛遍滿虛空。猶如大地麻油。津膩滿中。金輪時處云。復諦觀諸佛遍滿虛空界界塞（普賢化他天軌。作測塞虛空中）六波羅密經云。云何名一莊嚴三昧（乃至）又一者。名遍一切處。譬如麻油遍麻中。無生法亦復體遍一切。是名一莊嚴三昧（文）解云。一莊嚴者。卽一平等莊嚴也。●●●者。遍一切處義。平等義亦一義。故云一莊嚴。慈覺敎王經疏云。言如胡麻者。取油麻津膩滿中。以譬諸佛遍滿之相（文）何故以麻爲譬者。麻梵云●●。如如無相義。一一本尊不離本地常身。如如無相體。以無相故遍滿法界。故以爲喩也。指心云。或可讀亂脫。遍滿法界一句可安上相好下也。今詳依第四疏如胡麻油四字置隙處下文義俱穩。是云錯簡。非亂脫也。
　　又如國王下。釋藏義。此藏梵云●●。第十四釋示現如來莊嚴藏云。此中藏者。梵音偈河●●卽是流出無盡莊嚴。奮迅示現不可窮竭。猶如大空之藏。第十一（二十）釋虛空藏轉明妃云。又藏者。如人有大寶藏施所欲者。自在取之不受貧乏。如是虛空之藏。亦復如是。一切利樂衆生事。皆從此中出。無量法寶自在受用。而無窮竭。名虛空藏也（文）虛空藏梵云●●●●。與●●通同。具如第十四記辨之。
　　復次下。爲釋非從毘盧遮那已下文。先明此加持相從因緣生也。然釋顯文似明佛威神力。而佛護念必由行者三昧力。故次明般舟三昧。明由感應因緣而有此義也。內修般舟等者。明內外感應相也。與止觀文大同。止觀二之一（十七）云。常行三昧者。乃至此法出般舟三昧經。翻爲佛立三昧佛立三義。一佛威力。二三昧力。三行者本功德。能於定中見十方現在佛在其前立。如明眼人睛夜觀星。見十方佛亦如是多。故名佛立三昧（文）智度第四（七）釋阿鞞跋致中云。復次得三法。一者若一心作願。欲成佛道。如金剛不可動不可破。二者於一切衆生。悲心徹入骨髓。三者得般舟三昧。能見現在諸佛。是名阿鞞跋致（文）般舟卽念佛三昧也。華嚴毘盧遮那品云。爾時大威光童子。見彼如來成等正覺。現神通力。卽得入念佛三昧。名無邊海藏門。大疏第十一（二十六）云。智度論云。菩薩以般若波羅蜜爲母。般舟三昧爲父。般舟卽念佛。此翻爲佛立三昧。良以念佛卽眞涉事。與方便同。故得稱父。又念佛成佛是親種故（文）念佛三昧有地前地上兩義。此中所明。是地前相。卽第二無畏。本尊三昧衆相現前位也。第十（二十九）云。又想月輪圓明清淨。觀字輪。在此輪明淨心中。如前成就。此卽淨菩提心義也。由三業平等清淨。能見諸佛相。淨菩提心與念佛三昧相應。明了無礙。唯獨自明了。餘人所不見也（文）第十一（十六）云。或自身爲本尊。而置心字於心上。故云以心置心等也。如是觀時作極淨無垢之觀。以一切心本尊常爾故。如是觀淨之時。以不外緣安住不動。不分別一切法相。而不生妄想。爾時與觀佛三昧等相應。譬如淨眼之人面對明鏡。此中鏡者。卽是觀本尊心上圓明清淨無垢。所謂極微者。謂初觀種子字時極令細小。以是心種子故也（文。此皆未等引位。卽與第二無畏同也）。能以父母生身等者。明地前分段身所得也。智度三十三（十四）云。問曰。如般舟經説。以般舟三昧力故。雖未得天眼。而能見十方現在諸佛。此菩薩以天眼故。見十方諸佛有何等異。答曰。此天眼不隱沒無記。般舟三昧離欲人。未離欲人俱得。天眼但是離欲人得。般舟三昧憶想分別常修常習故見。天眼修神通得。色界四大造色眼。四邊得遍明相。是爲差別。天眼功易。譬如日出見色不難。三昧功難如夜然燈見色不易。天耳亦如是。如暗夜無雲等者。暗夜喩清淨法身。清淨法身。與無明煩惱不相應故。云無雲。衆星莊嚴。卽法身萬德也。夜梵云●●●（見藏品疏）●字引點阿字。阿字無義也。●卽無塵垢塵垢卽清淨也●如如無垢三昧。卽是如如法身也。華嚴第七十（入法界品）善財童子。稱賛普救衆生妙德夜神云。我見尊妙身。衆相以莊嚴譬如空中星。一切悉嚴淨（文）又云。其所得解脫門。名法界方便不退藏（文）解云。●字名救世尊師。卽普救衆生也。文殊此云妙德（文殊種子●字也）卽佛加持神力三昧普現色身義。亦卽轉字輪義。驗知。此夜神名亦具●字百光遍照義也。又法界方便者。法界卽●字中胎藏。方便是百光遍照。又卽法界現起●●●義。方便是發起義。故善財嘆云。衆相以莊嚴。譬如空中星。卽百字門。三十二相八十隨好莊嚴法身也。又孔雀經下云。宿有二十八。四方各居七。執曜復有七。加日月爲九。總成三十七（文）卽三十七尊。三十七尊羅列。卽是佛立三昧。法界現起也。文殊莊嚴經上（十六）云。説三解脫門畢云。作如是見。是故名性印法門（卽海印三昧。海印三昧卽諸字門。見守護經）於彼會中。有一菩薩摩訶薩。名相莊嚴星宿積王。本願殊勝。若有衆生見其貌者。必定當得三十二相文印品一切宿眞言云。●●●（諸宿也）●與●通。卽是●●●字輪。字輪卽三十二相。八十種好（見百字持誦品疏）又字輪卽三重諸尊。卽無盡莊嚴也。
　　然此境界下。此一段釋。通上下文。何者。次非從等經文轉釋上無盡莊嚴故。故今豫釋次經意。以明無盡莊嚴從緣無生義也。此境界者。指上無盡莊嚴。然經云非從毘盧等。故且但明他生。疏具四生推撿也。
　　當知下。釋起滅邊際不可得義。如是莊嚴者。卽指上無盡莊嚴也。顯時無所從來者。釋經起字。隱時等者。釋滅字。畢竟平等者。釋邊際不可得。謂如來加持。常恒不變。應法界機。未曾起滅。是以隱顯在機機興卽生。故云無所從來。緣謝卽滅。故云隱時無所去也。隱顯無二。唯一實相。與本地身。無二無別。故云畢竟平等也。畢竟平等者。不可得異稱也。如者指本地身。是大總相法門體。故云如也。故疏第六釋中胎深玄色。云寂滅眞如心要明中位。云毘盧遮那如來眞如法界智處中位也。
　　故經云下合經也。然舊師皆故字屬上文而讀者。非疏意也。已下經文皆轉釋上文故。故字須接次經而讀也。此一段經總有三節。初非從等者。明非他生。上旣約四生釋畢。一切起滅下。次明起滅不可得義。亦上釋了。而毘盧遮那下。第三明於無起滅中示現三業。如次下釋。此轉釋等者。總釋一段經意也。謂轉釋上現瑞無盡莊嚴義也。然舊師皆依四身義。解爲變化身説。非疏意也。所以無盡下。述明轉釋意。言此加持身。不異本地常身。故云無盡也。無盡者約竪。如是莊嚴。竪徹一切時。越三世故。無邊約橫。橫遍一切處故。
　　以不異下。明無盡無邊所以也。謂無盡者。不異本地常住不滅德故無邊者。不異本地遍一切處德故。
　　雖常無起滅下。正釋第三節經。述明遍一切處常住不滅義。常無起滅者卽常住不滅義。而能以一切等者。卽遍一切處義也。第十四。十二眞言釋云。●●●。謂於一切十方三世一切時一切方所。超越無盡法界。而能普門利益一切也。最實道者。法華（藥草喩品）偈云。今爲汝等説最實事（文）第六（二十三）云。第一實無垢者。此最實事更無過上。名爲第一實際。所謂自性清淨心。以離一切暗故。佛之知見無復垢汚。皆是轉釋本不生義（文）上云三平等句法門者。卽是阿字義。故第二十（十七）云。然此三事皆緣生法。緣合而有。都無自性。不生不滅。卽是阿字之門。法界之性（文）今現無盡三業者。爲欲説三平等句法門。是云最實道。又守護經。三密云三眞實（具如第十七八丁釋）三眞實者。卽阿字法界。體性。不生不滅義卽最實道也。軌匠其心者。第三卷（二十丁）云。此惠猶巧風能軌匠歌羅邏使百體成就（文）此中亦爾。如來説法巧風。軌匠一切衆生心。令成佛道也演密解（云云）今云。軌匠是連綿語。不可分爲二義。言如工人能造成器物。故云軌匠也。
　　經云又現下。已上明普門瑞相畢。已下明一門瑞相也。又廣前相者。上無盡莊嚴相。雖遍十方。但是示現佛身。未現隨類廣普身。今次明之。故云廣前相也。言非亦現等者。前現佛身表實智無盡。此中明方便智廣大義。例如刀印及索印刀種子●。第十三（十四）云。誦此者能令行者滿三身。以此字中有三義。卽是法身現也（與今佛身同。可見）又釋索印云。如來以此信解之力。普門示現種種類形。或作大忿怒事。或爲持明之仙。具大力勢。折伏攝受無量衆生。咸令獲於如來妙果。卽是大索廣普。同有情界義也。又眞言中。●●●（普也）釋云。此大索廣普。如空無所不普遍也（文）今現隨類身。是廣普義也。
　　且如下先明菩薩金剛等身遍於法界也。且如者。演密第四（二十一）云。且者不盡之辭。如卽指斥之語也。法數誠多。且擧四諦。世界無量直示娑婆。蓋取一隅耳（文）今亦如是旣云無盡莊嚴。非但十佛刹故。且擧十佛刹而指斥也。此十佛刹等。是擧上首也。如是一一下。明其眷屬諸尊亦遍於法界也。皆如毘盧下。例同上普門現瑞毘盧遮那無盡莊嚴迹也。如因陀羅網等者。主伴重重。周遍法界。互不相妨。以喩帝網也。華嚴玄談第六曰。如天帝釋殿。珠網覆上。一明珠內萬像俱現。珠珠皆爾。此珠明徹。互相現影而無窮盡（文）今略擧三下。明略擧三聖之所以也。凡胎藏部三部爲要。諸尊無量攝三部盡。法門實多攝三法盡。方便非一攝三方便。故擧三聖攝於諸尊也。第五（十九）判一萬荼羅云。大凡此第一重上（東）方。是佛身衆德莊嚴下（西）方是佛持明使者。皆名如來部門。右（北）方是如來大悲三昧。能滋榮萬善。名蓮華部。左（南）方是如來大惠力用。能摧破三障。故名金剛部也。是入阿字門。一切諸法不生。是法身義。入娑字門。一切諸法無深著。是蓮華義。入嚩字門。一切諸法離言説。是金剛義。如下字輪品中以此三字。統攝百字。意在此也（文）第十五（十五）云。次答色及形類。然大略有三部。毘盧遮那是佛部。卽是如來法界身。白色。次觀世音是阿彌陀佛也。其身黃色。次金剛藏卽是釋迦牟尼。其色黃色（卽雜色也文）執金剛者。擧金部上首也。智慧門者。金剛手所持內德。人法相對故云對也降伏者。明外用方便也。第五云。摧破三障是也。普賢者。普賢是初發淨菩提心義。卽毘盧遮那之圓因。故爲佛部。第六云。潔白是毘盧遮那淨法界色。則一切衆生本源。故取爲相（文）如如法身者。卽淨法界。淨法界卽●字也。第八釋寂災眞言種子●字云。本體白色（乃至）以本性淨故。有息災用（文）普賢卽●字門。金剛手●字。觀音●字。可知。又金手般若。普賢法身。觀音解脫。卽三德也。增益方便者。第五云大悲三昧。大悲卽增益也。指心云。問觀音蓮華部尊也。蓮華部敬愛法也。何云增益耶。答（云云）或以花葉可愛色爲敬。以衆實俱成故爲增益（云云）愚按。今以五部攝三部故。觀音爲增益也。云何攝者。第十五云。金剛藏卽釋迦牟尼。又依心要等。以東方阿閦佛。爲金剛部主。又第十五云。金剛部一向降伏用。其色雜色也。又云。雜色謂具五色（五色卽黑色。卽北方色也）又赤色爲東方降伏色。又東方阿閦。此云不動。又北方尊亦名不動。不動是大摧伏義也。故知。此中北方攝東方也准此西方攝南方。東北一雙。南西一雙各取方始終。以爲二部也。第六（十四）云。復次。白寂災色。如來部義。故最初。黃色增益色。蓮華部義。故第二。赤是降伏。金剛義（云云）又第十三（初）下黃色時。想迦字。作眞金色（文）其佛南方華開敷佛也。是大悲義。觀音種子。南西相同是亦一證也。
　　擧此三點等者。此三尊卽法身般若解脫。胎藏曼荼羅。●●●三字。攝萬德盡。三部卽三點也。又第六（十五）云。當先建立內心祕密蓮華藏（中臺）竟。次造第一重伊字三點諸內眷屬（云云）指心云。但經疏現圖中。於第一重有金剛手觀音。無普賢。可決定（云云）愚按。第六卷所出。所傳圖。上方遍智院。右方觀音院。左方金手院。總爲第一院。遍知法身。觀音解脫。金手般若。卽三點也。前所引。第五卷疏。亦此義也。普賢如如法身者。是佛德也。於第一重雖無普賢。此中普賢義當遍知院佛德也。夫胎藏曼荼羅三部爲宗。故凡有三數者。皆具此義。故今三聖判爲三點。何必屬曲論有無乎。又普賢者是毘盧遮那之圓因。勇健菩提心。眞言中●●●●者。卽是也。第九釋高峰眞言中云。又於無量劫以來。常以此訶字眞因。具修佉字萬德。一一如金剛不可破壞。今衆德已滿。諸力悉備。亦當以此法幢高峰觀三昧。大摧法界怨敵。普護衆生（文）此釋與三角義同。應知普賢菩提心者。卽大勤勇也。無量不思議者。無量梵云●●。不思議云●●●。皆具阿字。妙用者不思議神通事業也第十五（十六）云。亦隨一部中。自有三事分別。如佛部中自有息災增益降伏也（乃至）如佛部者。當知蓮華金剛。類可解也（文）一部各具三法。所謂卽空卽假卽中。阿字不思議三法。是云不思議妙用也。
　　所云等者。釋經等字。謂等取第三院也。今現瑞。總有三種。現佛身者。是中胎藏。次現菩薩金剛等。是第一二重。今是明第三院。現三種瑞相者。意爲對行者上中下三種成就也。第十五（十五）云。亦如是三事相應。卽成也。就中復有上中下差別。謂息災爲上。增益爲中。降伏爲下也。第六（十八）云。且就有相瑜伽。自有上中下三種。上謂觀毘盧遮那等諸如來身。中謂觀觀音文殊師利等諸菩薩身。下謂觀因陀羅等隨類之身。一一如曼荼羅所示。色像威儀祕密標式或印或字但一心住緣不復馳散。卽彼尊三昧門（文）乃至者攝取二乘及寂然界菩薩。第二十（二十六）云。乃至令成就世間八心以來。卽是外院之位。次漸漸向裏。及二乘亦在此內（文）以外現等者。勘注出多義（云云）今云演密爲是。指第三院云外現。下疏或云外院。或云外曼荼羅等。是也。言具緣品及祕密品。説曼荼羅中。具明諸天形相。指此云例可知也。因辨。抄一義指現圖曼荼羅（云云有人亦取此義）此疏始終未曾見有現圖曼荼羅説。何緣爲此解乎。況且文勢非指現圖。讀者可知。
　　如是等下。釋普於十方已下文也。是初釋普於十方等義。如上加持。橫遍十方無有邊際。皆由機感因緣而生故。云種種因緣等。如是等菩薩金剛。三業化儀。是云無數方便。普門應現者。釋宣説兩字普門卽無盡莊嚴也。第六（十八）云。若總觀如是普門大衆。一心住緣而不馳散。卽是普眼三昧。亦名普門世間三昧門。雖深淺不同下釋眞言兩字。眞言謂三密諸尊各各三密。淺深不同者。約所説法。卽五種三昧道也麁細有異者。約能化身。卽四重檀菩薩金剛等。各各三業也。然究竟其實等者。釋道義。道謂會義（見第十五）諸尊三密各各不同。與本地三密同一無二。是云會。故次云無非祕密加持。卽明本地加持無二義。此有二義。一者祕密謂本地三密。本地三密等覺十地不能見聞。況凡夫乎。故云祕密。從本地身平等三密。流出無盡莊嚴。是云加持。祕密之加持。依主釋也。二者此等諸尊。悉皆毘盧遮那。更無淺深故。云祕密加持。祕密卽加持。持業得名也。第三（十九）云。又今現隨類身。而言現如來身者。明本迹俱不思議加持不二。豈欲令獨一法界作種種形耶。行者如是解時。觀毘盧遮那與鬼畜等尊。其心平等無勝劣之想。則從一門而見心王。是故作佛事也（文）。
　　各能開示下。釋清淨句也。如來清淨知見者。謂自心實相。卽清淨句也。第十二（十三）云。今欲敎彼衆生。令盡識心之實相。開彼花臺。令得佛之知見。知見者如俗言心開意解。此意有理也。以心開故卽入阿字門也。文總意明。加持之迹淺深不同等。皆無非爲令衆生開自心實相。所謂入一門者。卽入法界之謂也。
　　若離如是下。反顯也。如是實相印者。謂祕密加持。五乘差別。皆悉不離本地實相。都以實相印印之。故云實相印。第六（二十一）云。爾時世尊。遍觀察已。了知種種三昧道。同歸一體。皆是佛乘。復爲執金剛説一切三昧道中成菩提印。第五（八）云。次有一偈半。顯示淨菩提心如實相印。卽是開佛知見使得清淨也。此等釋皆依法花文。方便品云。我以相莊嚴。光明照世間。無量衆取尊爲説實相印（文）意印成無量諸乘皆悉佛乘。謂之實相印。今亦卽此義也。
　　餘皆愛見等者。謂若離此印。取五乘各各相。是云愛見。若離實相。皆是魔業。從愛見生故。智度第五（二十一）云。復次除諸法實相。餘殘一切法盡名爲魔。如諸煩惱結使欲縛取纒陰界入魔王魔民。如是等盡名魔營侶者。營維傾切部也。侶伴也。營侶卽眷屬義也。
　　次又釋言下。上明法體性故。云開示清淨知見等。是明法功用故。云頓覺成佛等。清淨句者。阿字之門。自心實相。此經宗。直觀自心實相心自證心。故云頓覺成佛神通乘。又上約漸次修入。此下約頓覺門釋。清淨智。謂佛樹牙生。故經云復有芽種生起。又下經云正等覺顯現。又第十一所釋。第二正覺句者。卽是也。清淨卽心佛體。所謂自性清淨心。第十一（十七）云。平等清淨離諸分別。劑此名見菩提之心。爲初成佛種子。又（三）云。三有無餘清淨生者。合云如上所説之行亦同於空。除三有之障。令無有餘。能生清淨之法。所謂法性清淨妙身之生也（文）大般若三百九十六云。佛告善現。我説一切法平等性。爲清淨法。世尊何等一切法平等性。善現諸法眞如法界性（乃至）如來出世。若不出世。性相常住。是名一切法平等性。此平等性名清淨（文）句者。如上疏釋。進行義。住處義。謂依此清淨心。而進修住此清淨處。名之爲句也。頓覺成佛等者。下疏云。今眞言行者。從初發心時。直觀自心實相。了知本不生。故卽時人法戲論淨。若虛空。成自然覺。不由他悟。當知。此觀復名頓悟法門也（文）。頓覺成佛者。顯法速疾。神通乘者擧喩。謂直觀自心實相。了知本不生。安住清淨處。不從他來。豈有何速疾。如此者乎。
　　如餘乘下。擧權敎菩薩以對明也。五密軌云。若於顯敎修行者。久經三大無數劫。然後證成無上菩提。於其中間十進九退。或證七地。以所集福德智惠。迴聲聞緣覺道果。仍不能成無上菩提。
　　今此眞言門下。明神通乘速疾得益也。此有二種。一世間有相成就。二者出世無相成就也。下虧法則者。三密相應義也。第二十（十一）云。然彼行者。據身印眞言及本尊此三事和合故。本尊自降臨道場。而來加被也。然此行者初行之時。尚是凡夫。自無德力何能卽感佛菩薩等如是而應耶。但由彼佛菩薩先立誠言大誓願故。若有衆生。依我此法而修之。不虧法則者。我必宜應。或雖不來而遙加護之。若行人法則如法。而不應赴。卽違本所願故。不得不應（云云）乃至於此生等者。顯速疾義。此生者。謂父母生身。等取不起于座三摩地等。故云乃至也。逮見無盡等者。明有相成就。卽第二無畏。本尊三昧衆相現前位是也。具如世間成就品疏。往見。
　　若欲起昇下。明出世成就。此有十一重。今約極位。故云卽同大同也。第三（十九）云。經云。爲彼從初發心乃至十地。諸菩薩者。謂初發淨菩提心時。見此曼荼羅。已遍法界。昇第二重。又逾廣逾深。作十轉開明。乃至第十一地。而後所見圓極（文）第七（三十）云。乃至至於初地。牙莖花苞等十心滿時。一明門中開出十解脫門成千世界。皆是隨分蒙授不思議果。至第十一地畔。於虛空雲海明門中。一一皆見蓮華藏莊嚴世界。性相形類展轉不同。用作自身。自在無礙。是名不思議果滿也。
　　復次行者下。釋所謂初發心已下文也。初發心者。謂初地也。第十八（三十）云。胎是初起。便卽是如來所起處。以從如來性生。如來性生。是●字而生也。如是發心。卽是初地位也（文）入阿字門者。謂見自心本不生際也。下疏（二末十四）云。前劫悟萬法唯心心外無法。今觀此心。卽是如來自然智。亦是毘盧遮那遍一切身。以身如是故。諸法亦如是。根塵皆入阿字門。故曰離於根境。又（一末十二）云。本不生際者。卽是自性清淨心。自性清淨心卽是阿字門。以心入阿字門故。當知。一切法悉入阿字門也。第七（十二）云。猶如聞一切語言時。卽是聞阿聲。如是見一切法生時。卽是見本不生際。若見本不生際。卽是如實知自心。如實知自心卽是一切智智。故毘盧遮那唯以此一字爲眞言也。第十二（十二）云。今此阿字門亦不從外來。但從心生無別處也所以者何。以有方便修定故。其心漸淨。以心淨故。阿字現中。此阿字者卽是一切諸佛之心。從心輪淨。故能現阿字。由入阿字門故。卽是成大果報相。故知。此果亦心得。其實無人能授與者。由自覺了而得之也（文）以要言之。入阿字門者。卽入無生法忍門也。第六（十九）云。佛説一切空者。卽是入阿字門。乃至無有少法而可得者（文）。華嚴第四十四（十通品）云。佛子云何。爲菩薩摩訶薩無生法忍。佛子此菩薩摩訶薩。不見有少法生。亦不見有少法滅。寶積經百六十云。不見少法有生滅相。名不退法忍（文）卽是從如來等者。明從本有性而生菩提牙也。金剛性者卽本有菩提也。第十二（八）云。復次如上所説。卽是阿字門。如來金剛性。而功德藏具足無缺。常住妙理之門也（文）梵音●●●●。此云金剛界。界體義性義故。金剛性者。卽金剛界。金剛界者所謂心王金剛界。卽●字門。不生不滅菩提心體也。牙者。所謂佛樹牙。卽修生菩提。卽初地發心也。運運增進等者。明初地已上進趣不退義。卽信解中行也。第三（二十八）云。此信解梵云阿毘目底（云云）下疏云。此經宗從淨菩提心以上。十住地皆是信解中行。如來名究竟一切智地（文）此信解。梵云阿毘跋致。不退義同。故知。信解卽不退位義也。菩提心義第五（十三）擧今疏畢云。問若入淨菩提心位以上。都無退義耶。答。天台初地初住已上。得三不退更不退轉（文）此牙一生者。謂初發淨菩提心。卽不住義。是因句也。運運增進者。是精進義。初地住心乃至第十心。轉深轉明。菩提心相續。是根句也。更無退義者。是遍行義。果復爲種。謂之不退。卽初地果相。是究竟句也。乃至成菩提者。明從第二地至第十地。一一位中皆有三句。果復成種。轉深轉明故。云乃至。無上菩提者。第十一地窮極果也。初地爲因。二地乃至第十地爲根。無上菩提爲究竟。是窮極果。故云無行所增等。第六（二十六）釋佛地三昧道云。堅住佛地。卽是於如來地堅固不動。名之爲住。與前住字義殊。如人渴泛求水。已經歷多時。忽得覩見清涼池。中間更無障礙。但一心進趣。無復異緣。是名補處三昧道。清涼池。希願盡息亦爲佛地。故雖同名大空定。而義有差別也（文）此中次第者。唯識述記四末（五八）云。梵云羯爛多。此可言次第緣。如逆次第云阿奴羯爛多。阿奴是逆義。羯爛多云次第（云云）又唐梵文字次云●●（或作●●）帝釋眞言釋云。迦羅是增進義。又毘紐天眞言釋云。迦樓羅鳥是虛空進行之義也。又步云●●虛空遊步疏釋云。遊步是不住義。勝進義。神變義。以淨菩提心於一切法。而常進修萬行。起大神通故。曰虛空遊步。又上疏云。梵云微吃哩抳多。是踴躍義。遊戲義。神變義。謂從初發心以來。深種善根。起種種願行。莊嚴佛土。成就衆生。恒殊勝進不休息故。卽是起昇騰躍義（文）次第梵中。具不住等三義。如次因根究竟三句也。
　　謂初發心下。述釋上三義。初發心者。是不住義。故云欲入菩薩位故。發心卽不住相也。於此眞言等者。是精進義。得至初地者。卽初地果相也。爾勝無所住等者。明遍行義。果復成種。轉深轉明。卽是無所住。進心不息。謂之遍行也。初發心者。是地前發心。與次上初發心得入阿字門。其位不同也。凡此疏中。有二種發心。第三（十四）云。今且約胎藏爲喩。行者初發一切智心。如父母和合因緣。識種子初託胎中。爾時漸次增長。爲行功業風之所匠成。乃至始誕育時。諸根百體悉皆備足。始終父母種姓中生。猶如依眞言門。學大悲萬行。淨心顯現（文）解云。此釋第一二無畏云初發。第十世間成就品疏（此有二種。一聲字觀。卽第一無畏。二諸佛勝句。卽第二無畏也）云。卽是最初發足處也（文）。從第三無畏。至第五無畏。卽當常途聖胎三十心。淨心顯現以爲出胎。是第六無畏。等虛空無垢菩提心也。又第三云。復次初入淨菩提心門。見法明道。如識種子歌羅羅時（乃至）至如來一切智地。如伎藝已成。施于從政。故名大悲胎藏生（文）此文初地爲初發心。可見。今此中發心卽初義也。有人解初發文。云總標初地。不得意也。於此眞言法要等者。是地前行。下經云。供養行修行。從是初發心（文）疏釋云。然此信力。本從眞言行供養儀軌行法。如説修行得至淨菩提心。故云供養行修行從是初發心也（文）。欲入菩薩位者。此經宗初地稱菩薩位。卽不退位。第二十卷（十五）云。修瑜伽者。已能觀於本尊等。乃至現得種種奇妙之境。然猶是世間三昧。未得平等惠。今更開示入三平等觀也。若此觀明白。了自身口意實相。卽入淨菩提心初法明門。上菩薩地也。一行一道者。上所謂眞言法要。眞言者。謂三密。乘三密乘。行三密道也。三密者。其體●字一實諦故。云一行一道。第十七（二十六）云。謂一切法不出阿字門。卽是一道也。道者謂乘此法。而有所至到之義也。一道者。卽是一切無礙人。共出生死。直至道場之道也。而言一者。此卽如如之道。獨一法界。故言一也。於此一道中。而分別種種差別。猶如無量岐路。皆至寶所殊街同歸也（文）此行及道梵云●●。第三云。梵音娜耶。卽是乘義。道義謂從一念善根。乃至成佛。於此中間。一一諸地所行之法。所行之道。通名娜耶（文）若於異方便門者。對上一行一道眞言法要。總指顯敎。此中暗取法花意而釋。方便品云。更以異方便助顯第一義。文句云。異方便下正因佛性。卽第一義。若用圓妙正觀。此卽實相方便。不名爲異。若用七方便。助第一義者。名異方便。記云。此中以七方便。爲異方便。以藏人不同衍門故。成求異餘多用。今通用者。未同圓成。並名爲異（文）准妙樂釋。今不知祕密方便者。總名爲異。故對祕密敎。指一切顯敎云異。故第十二（二十三）云。凡一切不了內證祕密法者。皆是外道。卽此之謂也。又解。異方便者。是世間成就。開見密意。卽出世成就。謂由世間三昧而開見心實相故。第十（世間品）云。佛法法爾。先以事成就。然後用淨惠大空。而觀察之。卽是出世成就也。義釋第八（十二）云。今此品（無間品）所明。雖是世間成就。然甚深之方便。隱在其中。若求出世之成就時。還擬儀此法。以成祕密之分。故持明藏法。猶若因陀羅宗。滿世出世間種種希願也（文）。今具擧文。而明之。第十七（十一）云。復次如上所明。一相一味。眞實之見。難信難解。如來復以異方便世間持誦之法。而助眞實見故。次説六月持誦法然皆是祕密究竟。與前不異也（文。此釋全轉用法花意也）第五（三十一）云。十萬偈大本中。彼諸聖尊。各自宣説自所通達法界門（出世成就）種種異方便（世間成品息災等四種法ナリ）今此略本。但擧其普通趣道之要法耳（文）故知。對出世甚深方便云異。異卽劣義。維摩（香積品）云。有異聲聞念是飯少。而此大衆。人人當食。新經云。有劣聲聞（文）異卽劣義也第九賛云。●●（種種也）●●●●。（異類也）翻偈云。種種隨類形（文）第三重尊。云一切衆生喜見隨類之身。又云三乘六道無量應身（應云●●●千應卽隨義也。）（文）異類者。應同劣心衆生故。異類卽劣類也。又化身云劣應身。當併思矣。●者謂第一義。勝義。然云劣。卽是相反義也。重解。權敎八地與此經初地同。故依權敎修行者。若至八地時。自住三密平等。與今初地同。故云也。此義具如覺心乘下辨之。開顯密意者。言假便於異方便。修行得果。畢竟悟三業平等地。故云也第九釋金籌偈云一切諸佛種種異方便。究其旨歸。悉皆意在於此耳（文）不離如是寶乘者。又用法花文。從爾觀之。凡一代敎皆是第三院主。釋迦師子之所説。而不出阿字法界體。故云不離如是寶乘也。第十七（十七）云。然此阿字。能説一切世間語言。復因此語言。得解一切出世之理也。所以者何。要因此阿字生一切世間之語言。然此語言不離阿字。以不離阿字故。卽知是不離於法體不生。是故因阿字門。是有世間一切法。因世間一切法。得悟阿字門也。
　　緣業生等者。此中引牒釋例故。先略牒作釋。緣業生者。十二因緣煩惱業若三道。是初劫所斷也。故聲聞眞言云●●（因也）●●（緣也）●●●（離也）●●（業也）●●●（生也）通云離因緣業生也（文）今斷其種子。唯識第八（十二）云。復次生死相續。由惑業苦。發業（無明）潤生（愛取也）煩惱名惑。能感後有諸業名業。業所引生衆苦名苦（文）謂爲有情等者。釋緣義。有情者。經云有情類。謂異熟果報。六趣不同故云類。十四本。作謂有情諸字釋類。今疏寫誤。癡愛因緣者。正釋緣義。緣謂因緣。癡謂過去無明愛卽現在愛結。無明爲因。愛水爲緣。造種種業受當來生死苦果。輪迴無息。是云因緣。
　　造身口意下。釋業義。唯識述記八本（七四）云。二行支者。以身口意三行爲體。心心所爲體行體是思。此身口意三在欲界。名福非福。身語在色界。意亦通無色。名爲不動。大論第九等同此（文）乘如是業等者。釋生字。卽苦道也。乘因也。韻會。乘神陵切。因也。孟子不如乘勢漢書聖人乘於時。生六趣身者。卽苦果也增長輪迴者。釋經增長字。謂三世因業。展轉增長。輪迴無息也。華嚴十地品第六地經云。佛子。此中無明愛取不斷。是煩惱道。行有不斷是業道。餘分不斷是苦道。大疏第三十七下（三丁）三道皆言不斷者。謂從三煩惱生於三業。從彼二業復生七苦。七復生三。故如輪轉。如淨意菩薩十二因緣論廣明。鈔從三煩惱生於＊三業者。從一無明生一行業。從愛取二生一有業。二業生七苦者。從一行業生識等五。從一有業生生老死。故七復生三者識等五苦。生愛取二。生死二苦生無明。故上云不了知故生死流轉。
　　今修平等下。釋業壽種除四字也。平等三業等者。先明能除法。卽上所謂眞言法要三密妙行。第十二（九）云。謂平等三業眞言之行。猶此如來之行得成無上大果報（文）清淨惠門者。對上不清淨業。謂所修三密。卽是如來印契如來眞言。如來妙觀。法體清淨。不爲諸垢所染。故云清淨惠。是三密之體具大惠力用。能除煩惱業障。故亦付三文云金剛。金剛者卽惠之異名也。門名方便。所謂三密方便。是爲能除法也。一切蘊阿賴耶者。是總報果。當經有情類句增長。五蘊相續卽增長義。一切蘊者卽五蘊也。猶如五穀云一切穀。五佛云一切如來。蘊是能依識爲所依。生死果報。依阿賴耶而相續故。第二劫疏云。阿賴耶。義云含藏。正翻爲室。謂諸蘊於此中生。於此中滅。卽是諸蘊巢窟故。以爲名（云云）業壽種子者。釋業壽種三字。是明離分段也。唯識第八（二十二）云。一分段生死。謂諸有漏善不善業。由煩惱障緣助勢力所感三界麁異熟果。身命短長隨因緣力有定齊限。故名分段。述記云。論一分段生死。至麁異熟果。述曰。解分段中。初體後名。此出體也。用前有漏善不善業。爲正感因。由前煩惱障緣助勢力。所感三界異熟無記。麁異熟果。易可見故。有定限故。易了知故二乘世間共知有故。名之爲麁。五蘊爲性。此卽正出生死體也。何名分段。論身命短長。至故名分段。述曰。此釋名也。以此異熟身命短長。或一歲一日。乃至八萬劫等隨往業因或緣之力。有爾所時。若身若命。定有齊限故。名爲分段。可爲一分一段等。故名分段也（文）又論第一（二十七）云。然依親生此識種子。由業所引功能差別住時。決定假立命根。述記云。此中義意。但依本識自體分種。今論主言依者。顯體是假依實上立。依謂所依。親者卽簡異熟因。雖生此識。是增上緣。非親生。故此中據名言種爲因緣。親生此識種子者。是言生者。簡名言之種。身中極多。非業所牽不能親爲因緣生於今識。今取生者。簡去不生。言此者。簡親生餘識種子。言識者。簡相應法種。唯取識種故。言種者簡現行。不取第八現行爲命根。故彼所簡者皆非命根。今取親生之名言種上。由先世業所引。持身之差別功能。令色心等住時決定。依此功德説名命根。非取生現行識義。以此種子爲業力故。有持一期之身功能差別。令得決定。若此種子無此功能。身卽爛壞。阿賴耶現行由此種故。能緣及住持於眼等法。亦名能持。此種正能持於現行之識。若不爾者。現行識應不得有及無持餘根等法。由此功能故。識持於身。現行由種力故。生及緣。持法不名命根。非根本故。由種生故。此種不由現行有故。種爲諸法之根本故。如決擇二十二根中命根無所屬。若取現識爲根。卽定屬意。何故云無屬。先業所引。種上別功能。爲命根故。是此中意（文）今依論解云。業謂前世業。種子者前業所引。名言種子。壽者種上差別功能。名爲命根。名言種子有二功能。一者生果。二者住識。依生果功能。能生現行。識依住識功能。任持所生現行而令住。一歲乃至百歲等。住時分位名爲命根故。種實壽假。是以命根不相應攝。是識分位。識外無別體故。假非實也。又第十六（十六）云。燒彼壽令不復生。燒除灰燼者。今豈以世間之火。而焚彼身。令命根不續。爲灰燼耶。今自有妙方便。大惠之火而焚彼業煩惱身。使復不生也。一切衆生皆以業煩惱蘊積相續而得生長。輪迴無絕。名爲壽。今卽燒之。令盡無餘也。業煩惱爲薪。方便智爲火。以此因緣。而得無餘。此薪旣盡能治亦遣也。所謂燒者。卽是字義。當以阿字爲弟子身。使以阿字遍作其身也。決以此惠火之字。焚彼菩提之性眞金之鑛。令垢穢無餘故。以羅字而焚阿字也。然旣焚竟。豈如二乘斷滅灰燼而不復生耶。不如是也。諸垢之薪已盡。更有妙生。所謂淨菩提眞實生也。此生卽是清淨之性。如來種子也。又第二十卷（十）云。謂以智火除業生等。從業受生。從生復造業。輪迴無已。今言護摩者。正是淨除此業。令得清淨法生也（文）業謂前業。生卽報果。輪轉無已。卽壽義也。今此中意。蘊阿賴耶者。是總報果也。彼果一期相續。是云壽。此壽依過去煩惱業生。故云業壽。以要言之。則分段果報。是初劫所斷也。故初劫章云。能拔業煩惱根本。無明種子生十二因緣（文）今斷其種子。此種子者。謂●字也。此種子由無明因緣而流轉。名爲生死。所謂染緣起。今以●字智火而燒阿字。無明轉爲明。是云虛空無垢菩提生。亦云佛樹牙生等。依此言之。此中性相與唯識同不今未詳耳。皆悉焚滅者。釋經除義。謂以阿字智火皆悉焚滅。卽內護摩也。第八釋寂災眞言云。此眞言以初阿字（去急呼之）爲體。阿是諸法本不生義。卽是金剛智火之體。第二十卷釋十二種火中云。第一名爲智火。此中最初火者。卽是菩提心之惠光也。又云。此法與息災相應。是堅固法也。此配初菩提心阿字門也。又（七丁）云。次説內護摩出世之事。謂以智火除業生等也（云云）依之言此。上云平等三業清淨惠門者。卽是阿字金剛惠火。內護摩出世事業也。得至虛空無垢大菩提心者。卽初地果相。第三卷釋第六無畏云。此空智生卽是時極無自性心生也。乃至。卽是眞言行者。虛空無垢菩提心也（文）。
　　一切如來下。釋復有牙種生起文也。一切如來平等種子者。卽指前業壽種。卽是佛種故。一切諸佛皆悉從此種子而生。故云一切如來平等種子。平等者。佛佛道同義也。第十四（二十）云。如前所言（指當段經也）煩惱種子斷已。次生法界生種子。卽是一切有情平等種子也。此平等法界性種子。卽是如來一切智地之所生長。如世間種種草木。種種隨其性分。各各差別。皆依大地而得生長（云云）維摩第七（佛道品）云。於是維摩結問文殊師利。何等爲如來種。文殊師利言。有身爲種。無明有愛爲種。貪瞋癡爲種。乃至以要言之。六十二見及一切煩惱。皆是佛種。肇曰。塵勞衆生卽成佛道。更無異人之成佛故。是佛種也。又第三卷。明胎藏喩中云。初發一切智心。如父母和合因緣識種子。初記胎中是也。
　　從悲藏中者。卽大悲胎藏。所謂聖胎三十心。第三卷漸次增長。爲巧業風之所匠成。是也。生法性牙者所謂法界性種子。敎王經上云。心如理成就。是名爲法性。本有菩提心顯現。云生法性牙。卽是。第三卷云。所謂始於父母種姓中生。猶如依眞言門學大悲萬行。淨心顯現（文）卽是初地果相也。或云佛樹牙生。或云大空生。卽極無自性心生也。下明第三劫中云。第三重微細百六十心。煩惱業壽種除。復有佛樹牙生。故曰等虛空無邊一切佛法。依此相續生（文）若約灌頂者。第七夜依阿闍梨加持方便。菩提心生也。第五（四）釋敎誡偈云。次云。汝等於明日得大乘生謂入大悲漫荼羅。得灌頂已生一切如來種姓之中。復次離緣業生。得大空生。故云大乘生也（文）第八（二十三）云。卽持寶瓶。徐遶漫荼羅三匝已。復更如法加持。至弟子所。先用囉字爲火。焚燒其身。悉成灰已。方用四瓶次第灌之。灌已觀此灰中。作嚩字門。其色純白。從此出生五字。所謂阿鍐囕吽欠。持其五字輪次説暗字在其頂上。轉成中胎藏。又從此字生三重光焰。一重遍遶咽上。謂隨所照及之處。諸尊隨現。卽成第一院漫荼羅。次一重光遍遶心上諸尊隨現。成第二重曼荼羅。次一重光遍遶臍上。諸尊隨現。成第三重漫荼羅。爾時弟子都成曼荼羅身。若更深釋。卽是普門法界身（文。如上所引第十六卷。以字燒字卽此義也）乃至下約於十心明十地次第滿足義初種子者。是本有菩提心。生法性牙。謂初修生菩提心。次明二地已去莖葉花果次第增長。乃至言攝二地至十地也。卽與第三卷所明大悲胎藏生次喩中同也。遍滿法界者。從初地已上。皆遍法界。此中有重重轉深轉明。第三（十七）云。謂初發菩提心時。（初地）見此曼荼羅。已遍法界。昇第二住。又逾廣逾深。依十轉開明。乃至第十一地。而後所見圓極（文）成萬德開敷等者。明第十一地圓極果。可知。
　　然以四不生下。釋生起二字。是此生起。阿字門不思議緣起。故離於四生從大空生也。都無所起者。指上生法性牙等。是此牙等。阿字門不可思議緣起。故自性無性。都無所起。雖無所起。由因緣生。生卽無生。故云大空生也。亦無起處者。上云從悲藏中等。悲藏是所起之處。然此起處。本來不生。不出阿字門。故云亦無起處。下疏云。妙感妙應皆不出阿字門。當知感應因緣。所生方便。亦復不出阿字門。卽是也。第十九（六）云。緣起者謂觀心八葉之花。花上圓明。同於淨鏡之類。初時未卽明了。以囉字惠眼方便故漸自明了。乃至於圓鏡中。見自身。卽同一切佛等。如是法生。卽是從因緣起。若從緣起者。觀此不生門。卽入法界體性也。以惠眼爲因。淨鏡爲所緣。無量自業等佛事。從因緣而生。然實不自生不他生。不共。不無因。如中論等所説也（文）大空生者。不生而生。卽生而不生。不生卽大空之異名。故云卽是大空生。上釋虛空生執。云如萠牙已生。四大時節爲緣虛空不礙。念念滋長菩提心亦復如是。以無所得。爲方便。萬行爲緣。得眞實生。眞實生者。所謂大空生。故云虛空生。
　　復次如來下已上逐文釋畢。自下總明現瑞大意。此有二種。是初嘆現瑞不思議相也。諸善智識者。謂菩薩金剛等。及法界門者。是所説法。所謂平等法門。是入法界之門。故云法界門也。人法雙擧。故次云次第觀聽。卽觀人。聽法也。
　　如文殊下。次辨發門之來由也。初擧法花發問相。以爲例。具如抄辨。愚按今擧法花例者。三平等句法門者。內心妙白蓮。妙法芥荼利花體也。內心者。卽摩訶薩意處。所謂妙法蓮花最深祕處也。故擧文殊淺略發問。以顯金剛手深祕發問也。
　　當知下。正明此經發問意也。加持世界者。指今現瑞處。此是無盡莊嚴加持之迹。故云加持世界也。遍一切乘等者。擧正説法。遍一切乘者。梵云●●●●●。卽次經。金剛手所問。一切智智法門也。一切智智者。所謂或聲聞乘等五種三昧道。及三句法門也。五種三昧者。卽是曼荼五位諸尊。三句卽三重曼荼羅。五之與三俱云一切。故卽遍一切處義也。乘之與道同云●●故。遍一切乘卽五種三昧道也。此五種三昧。淺深不同。皆悉一相一味。與毘盧遮那遍一切身不異。故云遍一切乘。上釋無盡莊嚴云。所以無盡無邊者。不異如來遍一切處常住不滅之身也（文）曼荼羅海會諸尊雖多攝此五盡也。又此三昧道。皆開心更相門。故云自心成佛之敎。第七（三）云。就此經宗。則五種三昧皆是開心實相門。如行者始住有相瑜伽。則是世間三昧。但於此中。了知唯蘊無我。卽是聲聞三昧。若以十緣生句觀諸蘊無性無生。卽是菩薩三昧。餘如住心品中廣明。不同餘敎以心性之旨未明故。五乘殊轍。不相融會也。若更作深祕釋。如三重曼荼羅中五位三昧。皆是毘盧遮那祕密加持。其與相應者。皆可一生成佛。何有淺深之殊。今偈中所説。就彼等自所流轉法敎。而言耳（文）又五種三昧。及三句。卽十二眞言王五大三密故。眞言王中云●●●（遍一切處）次説五大三密。卽是五種三昧三句也。又十方三世一切諸佛。皆由觀此眞言王故。降魔成道（具如第十四卷釋）卽是自身成佛也。又胎藏八字眞言。卽五大三密。與眞言王同也。又具緣品所説。我覺本不生等。二偈八句（五大三密）名一切三昧道中成辨印。一切三昧道。卽五種三昧道。成菩提印者。卽自身成佛也。五大三密。卽八葉八佛。卽是一切衆生自心品。第五云。內心妙白蓮者。此是衆生本心。妙法芬荼利華。祕密標幟。花臺八葉。圓滿均等。如正開敷之形。此蓮花臺是實智自然智惠。蓮花葉是大悲方便也。正以此藏。爲大悲胎藏曼荼羅之體其餘三重。是從此自證功德流出。諸善知識入法界門耳（文）上疏云。衆生自心品。卽是一切智智（五大三密）如實了知。名一切智者（文）應知。如實了知自心所具八葉中胎藏心。云自心成佛。所謂心佛顯現者。卽是也。凡五大三句。正是此經宗體。一經始終不出此也。故下釋五大喩畢云。一切智性。如來種子。亦復如是。卽用一切智門五義。自爲衆緣。能至菩提常住妙果。所謂不可思議不生不滅之因緣也。乃至從此已後。如來智印卽定其心。廣分別説（文）。又釋三句中云。佛已開示淨菩提心。略明三句大宗竟卽統論一部始終。無量方便。皆爲令諸菩薩菩提心清淨知識其心（文）又字論名遍一切處法門。第四（五）云。有法門。名遍一切處。彼菩薩字位。住時一切所作。皆得成就者。卽此字輪法門。是遍一切處法門也。菩薩若住此字輪法門者。始從發菩提心。乃至成佛。於是中間。所有一切自利利他種種事業。由入此法門故。一切皆得成就。無有罣礙也（文）字輪者。五字（●●等）三部●●●爲體。卽一切智智法門也。凡此經宗。由字輪觀行。知心本不生。名如實知自心。應知。字輪卽自心成佛之敎。故第十四（十丁）云。無上句。卽是菩提心也。此無上菩提之心。卽是自然智（卽一切智智也）實無有能授與之者。但行者方便具足。善知字輪之義。自然得之。卽是授與無上菩提也。又第七（二十八）云。行人一緣住於阿字。卽名阿字三昧。此阿字三昧。卽是開心明道門餘一切字亦如是。


　　大日經疏私記第八

　　             沙門曇寂撰
　　住心品第一之餘
　　爾時執金剛下。依開題意。已上釋通別二序畢。已下正釋正宗分也。就中經有三句九句問答。當段初明三句問答也。若依智證義。三句問答尚屬序分（具如抄出）又般若寺抄。住心一品以爲序分（出指心）此兩説今所不取也。執金剛等者。獨擧此尊。爲對告衆者。此尊主佛三密故（具如上疏）夫三密者。此經宗體。一經終始。不出三密。故始終對此尊而説也又此等菩提心體。毘盧遮那之圓因。因無不滿瑕。果有輪圓美。此因顯現。稱爲毘盧遮那。若無妙因何得妙果是故以因叩果。所以爲對告主也。今金剛手見加持世界身語意三無盡莊嚴現瑞相。正發此問。是此尊所主故。於正宗初。正發此問也。抄廣辨發起影向等四衆義（云云）愚按。此經菩薩金剛等。實是毘盧遮那差別智印。普現色身之境界。何名爲影向衆。故知。不可必有四衆義也。然對金剛手。或對住無戲論等。但是法門之標記耳。不可以常途義而解也。
　　經於彼衆會中等者。會謂加持處。金剛乎在加持會。見現瑞之迹。周遍無際。還疑其本爲復云何。而發此問。故云彼衆會中等也。抄云自證會者。今所不取之也。如來自證下。作釋中。先明發問大意也。自證之智者。卽一切智智也。上疏云。然此自證三菩提。出過一切心地。現覺諸法本初不生。是處言語盡竟。心行亦寂。若離如來威神之力。則雖十地菩薩。尚非其境界。況餘生死中人（文）此自證境唯佛與佛乃能知之故云不可示人。又心自證心。冷煖自知不由他悟。故云不可示人。是以佛現瑞相。乃示其迹大衆見迹還疑其本。衆會疑心。以爲説經因緣故。是以金剛手因衆會疑心。而發此問也。抄引第三卷（十四）釋。辨前後之異。恐不得意也。愚按。前後無異。今具引文辨之。彼第三云。由具大方便故乃能説此諸佛自證三菩提。乃至雖究竟寂滅不可言宣。而能以種種方便道。爲衆生類。如本性信解。而演説法。卽是領解一切智心無盡莊嚴之迹也（文）夫自證者。唯自證知。非言語所及。凡有言語者。皆是加持之迹也。旣云由具大方便故。乃能説自證三菩提。明是加持之迹也。故結云一切智心無盡莊嚴之迹也。第六（二十四）云。若法依師而得。從於衆因緣生。卽是戲論生滅相。非法性佛自然之惠。若是自然之惠。則非修學可得亦不可授人。如內證天甘露味假令種種方便爲未嘗者説之。終不能解。然佛大方便力。以無相法身作種種名相。加持令諸衆生以因果法證得非因非果法。是故權實二惠。具不可思議也（文）。前云奮迅等者。擧前加持世界瑞相之迹也。是正衆會疑心之本。謂依迹發疑。依疑發問。依問張説。依説得悟。所云疑。是悟之津。不亦是耶。智者見其條末等者。明見加持之迹。則喩自證之本也。謂見條末無盡。則喩宗本無邊也。密抄云。智者執金剛祕密主也。條玉云。徒彫切。枝條小枝也。喩韵會。説文。踰告也。從言兪聲。及其未悟。告之使曉。廣韵譬諭也。集韵或作喩（文）字彙譬也。曉也。六書正譌。俗作喩非（文）喩當作諭。音同通用也。
　　如觀象迹下擧二喩明見未喩本也。象龍喩自證法身。踴踐澍雨等。喩加持外迹。初象喩轉用涅槃文。經第三（會疏第三六十四紙）云。善男子如諸跡中。象跡爲最。此經如是。於諸經三昧。最爲第一（文）龍喩出智度論。論二十一（二十四）云。復次佛三藏十二部經。八萬四千法聚。見是語言多。故知智慧亦大。譬如居士清朝見大雨處。語衆人言。昨夜雨龍其力甚大。衆人言。汝何以知之。答言。我見地濕泥多。山崩樹折。殺諸鳥獸。以此故知龍力爲大。佛亦如是甚深智慧雖非眼見。雨大法雨。諸大論師。及釋梵天王。皆以降伏以是可知佛智惠多（文）以此二物喩佛者。第五（八）云。摩訶那伽。是如來別號。以呪不可思議無方大用也。智度第一（九）云。摩訶耶伽秦云大無罪。阿羅漢諸煩惱盡故。那伽云龍象。五千羅漢中最大故（文）經音第三（二十四）云。那伽有三義。一云龍。二云象。三云不來。孔有經。名佛爲那伽。佛不更來生死故（文）。抄云喩理智之二法。指心云表定惠或表色心。皆鑿説（矣）。踴踐者。踴字彙云。音勇。説文跳也。踐踏也。履也。演密云。其所蹂踐者。蹴踏也。龍象躘踏非驢所堪（文）。又云。懷山襄陵者。本出尚書。帝曰。咨四岳（四岳卽義。和之四子。分掌四岳之諸候。故以稱焉。湯湯洪水。方割（湯湯流貌。洪大。割害也。言大水。方方爲害）。蕩蕩懷山襄陵。洗浩滔天（蕩蕩言水奔突。有所滌除。懷也。裏上也。包山上陵。浩浩成大。若漫天）。
　　今諸大衆下。合法。是初合見外用之迹也。如來無盡等者。上所云。三無盡莊嚴藏也。曲成佛事者。演密云（云云。如抄引之）一時普應法界等者。上經云。一切處一切時。於有情界。宣説眞言道句法（文）。又第十三（二十一）釋如來四辯。云佛以一音説法。普至一切處生之前。其所至處。各各自謂。佛同我音爲我説法也。。
    則知下明知外用無礙自在也。必於一念等者。一體速疾力三昧之外用。卽佛無礙智也。第六（二十一）云。經云。時佛入於一切如來一體速疾力三昧者。謂入此三昧時。則證知一切如來皆同一法界智體。於一念中。能次第觀察無量世界海微塵等諸三昧門。知如是如是若干衆生。於彼彼三昧門中。應得入道。知彼善知識已爲若干衆生。作種子因緣。未爲若干衆生作種子因緣。或有衆生。入如是法門可得超昇成佛。入餘法門。久遠稽留。不得成佛。如是等種種根性不同。進趣方便。皆亦隨異。乃至遊戲其中。次第修習。出入超間。於一一門。各得能成就無量衆生。故名一體速疾力三昧也。本末因緣者。抄出二解。今取後解也。第三（二十五）云。復次深祕釋者。知衆生心。卽是如實知自心。以能知自心故。卽能明識他心。如家有寶藏。卽善鑿他寶。乃至諸根性欲。本末因緣。心所動作戲論無不了了通達。是名深行阿闍梨也。又解。三劫六無畏。次第淺深。云本末也。下疏（二末十六）。云。此經從淺至深。廣明心相。皆爲開示菩提心本末因緣（文）。五敎章上云。十本末開合差別。如大乘同性經云。所有聲聞辟支佛法。菩薩法。佛法。如是一切諸法。皆流入毘盧遮那智藏大海。此文約此本末分異。仍會末歸本。明一乘三乘差別理耳（文）今經云。隨種種趣種種性欲。乃至或聲聞乘道。或緣覺乘道等者。是明群機本末因緣也。照俗之權等者。正明見迹推本也。照俗謂權智照物。是外用之迹。契實卽實智契知。是自證之境。依權推實也。若法不然等者。是爲釋金剛手問之生起也。若法者。近指其契實之境界。遠指上如來自證智等文。謂其契實之境界。非機所知。旣非所知故。上云不可示人也。演密云。法謂如來自證之智。然卽如是之詞。微謂微淺。尋謂尋求。今此意云。如來自證甚深之智。設以神力加持。亦不可示人。若不如是耳。則有微淺之迹可以尋求。言我以等者。謂我於加持之迹。雖已盡觀。縱也。奪云。然不知此如來自證之法。從何得之。卽正是發起疑問之意也（文）。然抄破演密。讀三種文點。不解漢字故。爲此僻解耳。故執金剛手等者。謂金手。及一切衆會。皆悉如來差別智印故。一相一味。無有差別。故一人發問。則是十佛刹微塵之發問也。第六云。十佛刹微塵衆等。以一心一味。令一人誦此法者。非謂人人俱時別説也（文）。卽此之謂也。云何如來等者。指心第五（四）云。問佛有十號。何但擧三號耶。答法花序品。擧三號。嘉祥義疏第二釋云。略擧三號則存彼國之稱。如來爲人。應供爲斷。正遍知爲智。人具智斷。在義略圓故（乃至）玄賛第二云。多陀如義。阿伽度來義。阿羅何應義。三正義。藐等義。又三正義。佛陀覺義。卽是如來應正等覺。十號之中初三號也（文）擧此三號者。天竺通法。具如上引瑜伽解。今此中如次。佛蓮金三部義等。應思之。
　　梵本下釋三名也。●●●●總有四義。如次四方四智義。如來者。東方發心也。知解者。南方開敷花義也。説義者。西方説法智也。去義者。北方涅槃義也。又如平等義。去及來身業也。説義語業也。知解意業也。卽三業平等義。第十八云。入大智灌頂地。得三三昧耶。合身口意平等爲一也。四智是如來自證。三密卽用也。
　　如諸佛乘下。釋如來義。成實論（十號品）曰。如來者乘如實道。來成正覺。故曰如來（文）如來者。如智證如之名也。●●如實義也。●●道也。衆也。來也。●●中兼有證得義（見于第七卷）卽成義也●●●知義是正覺也。故云乘如實道來成正覺也。今佛亦如是等者。抄云擧應佛例法身者。恐不爾也。此釋正明自受用成覺之相。非云自性法身也。第十九（三十一）釋如來爲義云。此自證境界出過語言道。以知自證非可宣説而授與人住如斯身故得如來名也（文）此敎亦明知智證如。豈非自受用成量耶。又金光明疏云。法身如來道前無變異曰如。道後顯曰來。應身如來乘如實道曰如。來成正覺曰來。化身如來者化身化人。不過時不待時曰如。八相趣果曰來（文）問依此釋云何例同耶。答乘如實道者明諸佛道同義。諸佛道同故。云今佛亦如是也。今佛者。自受用佛。卽以此身應同於他名他受用（見聖位經）是此經敎主也。又今佛者。敎主加持身也。不動本地住於加持。猶如化身乘如實道來成正覺。故云今佛亦如是等。
　　一切諸佛下。釋知解義説義。一切諸佛者明諸佛道同。准上知之。成實論（前所引次文也）云。有所言説。皆實不虛。如佛問阿難。如來所言頗有一不。不也。世尊。故名如説。又如來從得道夜至泥洹夜。於其中間。皆實不可破壞。故名如説。有以一切種智。知前後際。然後説故。所言皆實。又憶念堅固。無所忌失。故於一切法現知已説故。皆説實義故所言應時。故應爲説者卽爲説。故所應説法而爲説故。依二諦説故。分別二諦。不混淆故。開遮應宜故。不從見乃慢生語。唯從假名生。故於見聞覺知。所言皆淨心無差故。於三世無爲不可説五種。明了知已説故。以此一十五因故。名如説。能如説故名爲如來。如法實相者。第六（二十一）云。如實相智生者。心之實相卽是毘盧遮那遍一切處佛座道場。如法相解時。種子不如實見滅無餘。是故薩婆若惠與虛空等也（文）如實知者。知謂如實知自心是自受用義。如實説者。説他受用也。自他受用其體是一（此義具如敎主下辨之。）故今此二合釋也。
　　一切諸佛者。謂佛佛道同也。如法實相者。謂●●義也。如者指斥之辭也。仁王疏（青龍）云。梁武帝云。如卽指法。是卽定詞（云云）今指實相。法實相者謂眞如。是自證法故。云法實相。不言諸也。佛智如如不違實相。如智證如。是云如法實相知解。卽自受用成覺也。知解卽●●義可知。第六（二十二）云。如實相智生者。心之實相。卽是毘盧遮那遍一切處。佛坐道場如法相解時。種種不如實見滅無餘。是故薩婆若惠與虛空等也。第二十卷云。又如佛之理自然而證知。名爲如來（文）卽是自受用相也。知已下釋如説義。知已者。自受用身成正覺已。卽以此身爲他十地菩薩説法。是云他受用。卽他受用説法也釋經云毘盧遮那如來名遍照。報身佛於色界頂第四禪色究竟天成等正覺。爲諸菩薩説四種自證自覺聖智（云云）如諸法實相者。説法對他。卽是俗諦。故云諸法實相。一一言説皆契實相。故云如實相。所謂如義語也。如字亦指辭也爲衆生説者。卽●●義也。自他受用其體是一（此義具如敎主下辨之）故今合釋也。今佛等者。明今二身。如實知者是自受用。如實説者卽他受用也。又成實論（前所引次文也）云有所言説皆實不虛。如佛問阿難。如來所言頗有二不。不也。世尊故名如説。又如來從得道夜至泥洹夜。於其中間皆實不可破壞。故名如説。有以一切種智。知前後際。然後説故。所言皆實。又憶念堅固無所忘失。故於一切法。現知已説故。皆説實義。故所言應時。故應爲説者卽爲説故。所應説法。而爲説故。依一諦説故。分別二諦。不混淆故。開遮應宜故。不從見及慢生語唯從假名故。於見聞覺知。所言心無著故。於三世無爲不可説五種。明了知已説故。以此一十五因故名如説。能如説故名爲如來（文）又楞伽經云。從得道夜至涅槃夜。不説一字（文）不説卽不可破壞義。以維摩默爲眞不二法門者。意在此矣。又●字無言説義。又金剛不壞義也。應知無言卽不破壞。俱●字義也。今明如法實相説者。實相不説。以之而説。是云如實相説。所謂不説一字。卽此義也。不説一字卽不説之説。是云如實相説也（文）。
　　一切諸佛下。釋如去義。得安樂性者。●●安樂性也。●●得義也。安樂性者卽如如性。干栗馱眞實心也。心自證心云得安樂性也。第十二（十）云。次決定心歡喜説名內心處者。（此心梵云只多。是愚知心也。又次于栗太者。是處中心也。）如二乘入道亦。先須得決定心。此決定心卽三昧也。猶得決定心故。心得悅樂。卽是內心自證現法之樂也。猶有定故。卽生實知見。然三乘各有定。淺深不同。今此中意言。若能證此心處心中之心。（此卽訶栗太）卽是如來大決定心（謂三昧也）猶有此定故。得入阿字門。入阿字門故。卽能了知眞言行之與果也。若了知彼行及果。卽是授得無上大果也（文）又（十九）云。行者卽得出世間第一之樂。壽量常住。成如來現法之樂也（文）眞至涅槃中者●●至也。●●涅槃也。卽上所云安樂性也。又第十二（十五）云。行者由心淨故。非但具足妙天之樂。亦得大涅槃微妙之樂（文）安樂性者。卽自心實際。證此心時。得大脫樂。卽涅槃大安樂也。
　　今佛等下。例同諸佛也。如是卽如也。是●●義也。●●卽去也。第十九（三十一）云。又如諸佛所行之道。自然證處。我亦如是而去故名如去也（文）大涅樂色。名爲深玄色。卽具五色。五色卽五智五大。常途名爲眞如。所云自性清淨心。證此心者。名爲如去。諸佛皆行此道而去。故云諸佛所行之道也。釋論具含四義者。指心云。智度論第二云。問婆伽婆正有此一名。更無餘名。答曰。佛功能無量。名號亦無量。此名取其大者以人多識故復有異名。名多陀阿伽陀等。云何名多陀阿伽陀。如法相解。如法相説。如諸佛安隱道來。佛如是來。更不去後有中。是名多陀阿伽陀（文）同論疏第二（惠影）云。多陀阿伽度此正明義。合三號。如來如去如説等義。臨文當説（文）。私云。論疏各三義。今何云四義矣。今疏中。如來如知如去如説四義出之。論中有如説。釋中有如去。論釋合論有四義歟。論更不去後有中者別義歟。可尋之（上已指心）又抄（云云）恐俱不得意也。愚按。第二卷雖無如去文。第二十一有文。疏主泛指論文故。云具含也。第二十一（十八）云。如三世十方諸佛。身放大光明。遍照十方。破諸黑暗。心出智惠光明。破衆生無是闇冥。功德名聞亦遍滿十方。去至涅槃。此佛亦如是去。以是故亦名多陀阿伽度（文）當段疏釋。取此文也又解第二論卽具四義。不去後有中者。卽如去義也。何者。不受後有者。卽住大涅槃。故云至涅槃中也。古譯者。泛爾指舊譯。抄云依成實者。恐不可。成實具出四名。何但如來名耶。有部戒本者。更撿阿闍梨意者。如去者。如上引第十九卷。如智證如。卽自受用也。自證如故。又如法實相。爲衆生説。是爲説義。卽他受用也。卽具自證化他兩義。卽是二諦。此二義與曼荼羅二諦敎相應。是以存此二義也。然抄存自證説法義。故判如去爲本地身。今所不取也。且順古題也者。意言。經云。如來應供等。是順古譯。非實義也。
　　梵本下。釋應供義。阿羅是煩惱等者。智度第二（二十）云。云何名阿羅訶。阿羅名賊。訶名殺是云殺賊（文）婆沙九十四（十三）有四義中。第二復次云。復次。阿羅者。謂一切煩惱。漢名能害。用利惠刀。害煩惱賊。令無有餘。故名阿羅漢。文仁王音龍疏引此文云。阿正云無。義翻爲殺。羅漢言無。殺煩惱賊名阿羅漢（文）演密云。阿羅等者。謂羅是塵義。塵卽煩惱故訶是風輪。卽降伏義。降伏卽害也。謂是應以永害煩惱賊故（文）●字者。勇健菩提心。不動尊大摧障眞言種子。與婆沙文。暗相會耳。●又刀種子。故云利惠刀。法花義疏云。此約離因患。就現在論也（文）因卽煩惱也。佛以忍進等者。論云。佛以忍爲鎧。精進爲鋼鉀。持戒爲大馬。禪定爲良弓。智慧爲好箭。外破魔王軍。內滅煩惱賊。是名阿羅訶（文）。
　　又阿名爲不下。第二釋不生義。論云。復次阿名不。羅訶名生。是名不生。佛心種子。後世田中不生。無明糠脫故（文）婆娑云。復次羅漢名生。阿是無義。以無生故。名阿羅漢。彼於諸界諸趣諸生死中。不復生故（文）。無明殼皮者。演密云。離莩殼者。莩者苞中白皮。殼卽甲也（文）。演密所釋本作莩殼。准此疏文殼麁皮也。皮細皮也。又下釋三句問中云。時雨潤灑得離莩殼（文）。義疏云。此約離過患。就未來論也。
　　復次下釋應供義。論云。復次阿羅漢名應受供養。佛諸結使除盡。得一切智惠。故應受一切天地衆生供養。故佛名阿羅訶（文）婆沙云。問何故名阿羅漢。答應受世間勝供養。故名阿羅漢。謂世無有清淨命緣非阿羅漢所應受者（文）唯識述記第三等（六三）云。阿羅漢者此云應。應者契當之義。應斷煩惱。應受供。故應不應受分段生故。若但言應卽通三義。故言如來應。不言應供。若有供字唯得一義。便失二義。又云。阿羅漢言應。卽殺賊應供無生三義故也（文）今此中殺賊不生二義別出。次釋云應受故。義不想違也。
　　以有如是功德下。所論二十一（十八）意釋。具如次下引之。
　　梵本云下。釋正遍知義。智度第二（二十）云。云何名三藐三佛陀。●●●●三藐名正。三名遍。佛名知。是云正遍知一切法。問曰。云何正遍知。答曰。知苦如苦相。知集如集相。知滅如滅相。知道如道相。是名三藐三佛陀（文）近代有人。辨正遍知梵名云新譯●●云正等。●●●云正覺若略之合二●字。爲一正字。曰正等覺。今亦就略故。合言正遍正知。云正遍知。以一正字貫通遍與知也（云云）愚按新譯家次●字翻正。舊翻云遍。兩釋本異。云何云一正字貫通遍與知乎。智度文明。請勿迷矣。
　　釋論云下。引第二十一（十九）論。述釋上論文正遍知義也。意明。非但如來如去如説故應受供養。得正遍智慧故。應受供養。何者智慧持戒具足故。名正遍智惠（文）論上文明多他阿伽度中。行於六度。及智慧光明。破諸黑暗義。故知。正遍知中。自具如來如去等義。故論答有人問云。以佛得正遍智慧故也。今具引論。論二十一（十八）云。問云。云何是念佛。答曰。行者一心念佛。得如實智慧。大慈大悲成就。是故言無錯謬。麁細多少深淺。皆無不實。皆是實故。名多陀阿伽度。亦如過去未來現在十方諸佛。於衆生中。起大慈心。行六波羅蜜得諸法相來至阿耨多羅三藐三菩提中。此佛亦如是。是名多陀阿伽度。如三世十方諸佛身。放大光明。遍照十方。破諸黑闇。心出智慧光明。破衆生無明闇冥。功德名聞亦遍滿十方。去至涅槃此佛亦如是去。以是故。亦名多陀阿伽度。有如是功德故。應受一切諸天世人最上供養。是故名阿羅訶。若有人。言何以故但佛如實説如來如去故。應受最上供養。以佛得正遍智慧故。正名諸法不動不壞相。遍名不爲一法二法故以悉知一切法無餘不盡。是名三藐三佛陀。是正遍智慧。不從無因而得。亦不從天得。是中依智慧持戒具足故。得正遍智慧（文）抄三部配釋恐不得其意也。如來是空義故（舊仁王觀空品。新云觀如來品也。）又如來品云。慧害當配金剛部。應供大悲福德門故。應配蓮華部。正遍知卽佛部也。
　　正名諸法等者。述釋正遍知義也。是初釋正義。不動不壞等者。謂知眞諦也。智論第二（二十）云。復次知一切諸法實體。不壞相不增不減云何名不壞相。心行處滅。言語道斷過。諸法如涅槃相不動。以是故名三藐三佛陀（文）遍名不爲等者。次釋遍義。遍謂知俗諦也。又論云。復次一切十方諸世間名號。六道所攝衆生名號。衆生先世因緣。未來世生處。一切十方衆生心相。諸結便。諸善根。諸出要。如是等。一切諸法。悉知是名三藐三佛陀（文）又第十九（三十一）釋佛陀義云。謂滿足十地。自在通達。於一一地中。皆善遍達而得自在。了知諸法同於空幻。又知衆生深心所行各名趣向。以有斷德故。一切世間號之爲佛（文）又華嚴大疏六（三十三）云。正遍智者。理無偏邪因之爲正。無法不照名正遍知。卽實智窮深號（文）。
　　然此宗中下。佛陀名覺者。佛陀舊云知。新名覺。覺謂開覺。卽開敷義。今存開敷義故。取覺義也。是開敷義者。吉慶第一賛云。沒度●●（佛也）微沒涎（引●●●開敷也）佛地論第一曰。具一切智一切種智。離煩惱障及所知障。於一切法一切種相。能自開覺。亦能開覺一切有情。如睡夢覺。如蓮華開。故名爲佛（文）仁王青龍疏第一（二十也）云。佛地論云。具一切智一切種智。能自開覺。亦能開覺一切有情。如睡夢覺。如蓮華開。故名爲佛。一切智者。能自開智。如睡覺智。觀於空智。理智。眞智無分別智。如所有也。總相而言。證眞之智。一切種智者。覺有情智。如蓮華智。觀於有智事智。俗智。後所得智。盡所有也。總相而言。達俗之智。問本後二智體爲同異。答。准此下經。由諦故二。智體唯一。了達一二眞第一義（文）此釋本依玄賛出之。攝釋第一云。夢覺自知夢所更事。餘卽不委。故喩自覺。花開氣馥。令他見聞。故喩覺他。以後二喩配前二覺文義順也。故本釋善（文）依此等釋。佛地論意。蓮華開敷喩覺他智。其義分明。今疏不爾。自覺覺他具喩開敷蓮華。不取夢喩。意爲顯大悲胎藏生義。諸有所作唯爲此一事因緣故。自他雖異覺義是同。故唯取蓮喩故標云此宗中。中唯義。簡他之辭也。第十二（十三）云。今欲敎彼衆生令盡識心之實相。開彼花臺令得佛之知見。知見者。如俗言心開意解。此意有理也。以心開故卽入阿字門也（文）又非但爲喩。亦具當體義。故開敷義與大悲胎藏曼荼羅義相應也。愚按●含具義有義（見于薄伽梵釋中）●一切智也●●●●云大心（見第五卷）是證如智也。●字一切種智。第七（二十五）云。心之實相卽是一切種智。卽是諸佛法界（文）卽具一切智一切種智義可見。又●有離義●離也。●應是煩惱障。●應是所知障。由具二智故。離二障也。一切法者●字義。一切種相者。●字義。●字自覺也。●字開他也。相配可知。又●●云明。●●有明義也。又●無也。●●●云無惠。●●有無明義。無明卽睡夢。又●開義也。故云如睡夢覺。又●開也。●是法界。卽心蓮華藏。故云如蓮華開也。佛地論是梵釋。故一一皆●●●中所含義也。以要言之。心蓮開敷義也。如常途敎或云眞如。或云自性清淨心此經宗八瓣肉團名爲心蓮。心蓮開敷卽是大悲胎藏曼荼羅也。是約當體立名。非約喩也。第十二（十一）云。然此心源微妙寂絕。無名無相。不可示現。以何方便。而能得見耶。今諸佛爲化眞言行菩薩故。直從凡夫心處之心。而作方便。亦不作餘對治行等也。此心之處卽是凡夫肉心。最在中。是汗栗駄心也。將學觀者。亦於是處思蓮華之形。所以者何。一切衆生此心卽是蓮華三昧之因。乃至何故。須觀八葉不多不少耶。此有二義。一者一切凡夫心處。雖未能自了。然其上自然而有八瓣。如合蓮華形。今但觀照此心。令其開敷。卽是三昧觀。而且便也（云云）又第五（十七）云。內心妙白蓮者。此是衆生本心妙法芬陀利花。祕密幖熾。花臺八葉圓滿均等。如正開敷之形。此蓮華臺是實相自然智慧。蓮華葉是大悲方便。正以此藏爲大悲胎藏漫荼羅之體。（云云。廣明四重圓壇。往見。）當體義可見。
　　謂由自然下。述釋上覺義等也。自然智者。先擧智體。是始覺智。或云一切智。或名一切種智。第五所釋慰喩偈云。●●●●（自然智也）釋云。自然智。是如來自覺自證之智昔所未聞未知之法。自然了了現前無所罣礙。故以爲名。又第十四云。此法無人能敎授者。不由他悟。而得證之。卽是自覺無師之智。自然成佛道。於道場現寂覺如是法之實相也（文）問一切智一切種智二名已別。何同體乎。答智度第二十七（十一）云。問曰。一切智一切種智有何差別。答曰。有人曰。無差別。或時言一切智。或時云一切種智。有人言。總相是一切智。別相是一切種智。因是一切智。果是一切種智。略説一切智。廣説一切種智。一切智者。總破一切法中無明闇。一切種智者。觀種種法門破諸無明（云云）今卽論第一義。故翻一切種智云一切智。或一切智略云種智。第三云。得大勤勇成一切智。就偈頌省文故云種智也。遍覺一切法者。明覺相。卽是一切智種相也。●●●此云遍覺。謂以實智了了覺知諸法一異等相也。謂始覺智。始覺契心源時遍覺一切諸法本初不生。此時諸法皆悉入阿字門。爲心萬德。謂之遍覺。卽六度十八空三昧陀羅尼門等（具如第十二卷）以此等功德。而爲莊嚴。猶如蓮華鬚蘂具足。故云如蓮華開敷。第六云。南方觀娑羅樹王花開敷佛。身相金色普放光明。如住離垢三昧之標相。始自菩提心種子長養大悲萬行。今成遍覺萬德開敷。故以爲名離垢卽大空義也。第五（八）云。自然智是如來自覺自證之智。昔所未聞未知之法自然了了現前。無所罣礙。故以爲名（文）又云。蓮華臺是實相自然智慧（文）第十七（十四）云。今此阿字亦如是。從此根本無師自然之智。一切智業從之而生也（乃至）有此字（●字）者。卽同諸佛。謂從字有果果卽是佛。能正遍知。故名爲正覺。由識此字之理性故。得如來名。此字之理性者。卽是此心本不生之義也（文）自然智慧者。干栗太眞實心。了知心本不生時。卽離諸障。了了覺知一切諸法。是爲覺義也。如盛開敷等者。述釋上開敷義。是約喩明。故云如盛開等也。下疏云。本不生卽是心實際。心實際亦復不可得。故曰極無自性心生也。此心望第二劫。猶如蓮華盛敷（文）盛敷者。華嚴大疏第八（十八）云。經芬陀利花敷榮水中。疏芬陀利者。卽白蓮華。亦是正敷榮時。妙芬陀利卽白蓮華者。卽唐三藏等諸師。所翻而言。亦是正敷榮時者。卽什公意。故叡公法花序云。花有三時之異。花而未敷名屈摩羅。彫而將落名迦摩羅。處中盛時名芬陀利。生公亦云。器像之妙莫踰蓮華。蓮華美榮在始敷。始敷之盛則子盈於內色香味足。謂之芬陀利。意亦同也。今存二譯。各是一義。梵語多含。故兩存耳（文）亦能開敷等者。上明自覺義。是明覺他義。按●●中有自覺覺他義。●有自義。●是施與義。卽覺他也。第七釋●字門云。又如來祕密之藏。皆是法然。所謂不可授人。若施他時。還就衆生心室中。開出之耳（文）一切衆生者。蓮華梵中所含義也。吉慶第一賛云。●●●（水生也）●●（葉也）釋云水生是蓮華異名。又云●●（諸衆生也）梵天眞言●●一切衆生也。●●●主也。又梵天印蓮華也（文）。蓮華及衆生。字體是同。又與般若同●●卽一切衆生心蓮華藏也。
　　梵云薩婆若下。釋得一切智智句也。是先擧梵名。以明一切智智義也。然諸本有異。十本云。梵云薩婆若那。卽是一切智。十四本云。梵云薩婆若那若耶。卽是一切智智（文）智證疏抄云。梵云薩婆若那。卽是一切智。有本云薩婆若若那。或本停惹重字。唐本云若那若那。今按言薩婆者。是一切也。若那若那智智也若存一若那者智智義不成（文）又撿承和古本。與今疏同。此中意●●●●。云一切智智。卽身義云。薩般若者梵語古云薩云者訛略。具云薩羅婆枳孃曩。翻云一切智智。一切智智者。決斷簡擇義（文）卽與今疏同也。又疏引釋論一切智文畢。結云。是名薩般若。此中除●字。明疏主意。●●●是一切智。若加●字。卽一切智智也。然仁王疏●爲界。●爲緣。而成智義。故●●●●卽一切智。云何會之。答所傳有異。難強會耳。按●字亦具多聲。故今云一切智智歟。更撿·薩婆若那者。擧其梵名也。要集記云●●●。付此梵號。諸師音曲不同也。或如字體。云薩羅嚩若那。或云薩（入）婆（去）若。今付之。略意薩字下攝羅。用舌內涅槃音呼之。故入聲也。次婆者●字。則爲●字空點。故云般（去）也。次呼若者●字也依漢代音。耎密呼之。云若爾也反。或云薩（入）云若。謂●字。或一音云和。故呼字音也。薩若二音如上。可知之。悉曇加文云。此●字是後九中第七娑字。●字後九中第四嚩字。當今五天同呼云嚩（房下反。漢音。）上古。或有一説云和。或亦作禍。然以半體●羅字。加●字上。或時具足云薩羅嚩。或時簡略云薩嚩。或時簡略云散婆者。以羅半音隱嚩字上。是故以耎蜜聲呼散婆等。●娑●嚩等字是涅槃點。以是等字連諸字下。呼上字音如涅槃點。是故以麁顯音呼云薩嚩等。或時簡略云散婆者。以羅半音隱嚩字上。是故以耎密音呼散婆等。又要集記云。智廣云。●●二合字又作●。以之橫字下也。一音合直云社也。●若（而下反。麁顯）●拏（搦下反。麁顯）●中天云孃（女兩反。耎密）北天云若（人者反。耎密）●中天云拏（陀爽反）北天云拏（乃可反。耎密）一行阿闍梨意。枳攘（二合）一音合呼之直云孃。與智廣同。之依反音呼之。玄奘三藏梵本云。●闍那依此説者。●●也。或人云。●是智義。故云般若之處用此字。尤其理也。今●是生義也。何用之。今云。依生義而尤可用此字也。所以者何。般若是爲萬法能生之母故。豈無生義乎。所以用●字有何失乎（文）愚按。●字非俱生義。亦有智義。守護經第十云。惹字聲者。是最勝義。是富貴義（乃至）是智惠義（文）故則用●字者。亦有其理。今撿諸文●二合字。家家異説。且有六種。
<PIC>T60048101.GIF</PIC>
　　
  （见附图）
　　愚按體文中旣有智●字。捨此取他。似無其理。是故上●下●爲正。然合作●形者。下●卽●異體也。悉曇抄●●或作●●。以竪爲橫。是例也。又悉曇抄。智證大師値天竺般若多羅三藏所傳悉曇章。以●字從諸字下中。至●●之處●●●●●●●●●●。故智梵文單（文）又按諸文。對譯非一。社若（字記）賢若（良賁）腎若（同異本）愼若（注金剛）吉攘（海雲）社拏（略出經葉衣軌）枳惹（蓮心軌）若拏（不空攝眞）枳攘（仁王陀羅尼釋）舊來依賢吉等對譯。梵文上字爲●（支分）字者。恐非正矣。賢吉等唯是對譯字音通同。而非梵文用●仰字也。例如天竺又云身毒。（身有申乾二音）又枳字具諸失居失二音。又青龍疏異本。賢作腎。注金剛作愼等。本是音通故耳。卽是一切智智者擧漢名。是擧常途所謂一切種智。以對明也。常途義合于二智云一切智智。故華嚴十地品云。滿足一切智智故。大疏三十四（上七十七）云。等覺菩薩同滿種智故。鈔言滿種智者。釋一切智字。此有二意。一上一切智是根本智。重云智者是後得智。此二無礙名一切種智。二依論經意。上一切智是佛。下智字是佛智惠。故論云。得一切智人智滿足故。二義皆是智（文）如上所引。佛地論。一切智爲實。一切種智爲俗也。仁王青龍疏（中一十一紙）一切智智者。此有二智。一切智者。證如智。下言智者。一切種後得智也（文）此經宗云一切智智者。實智也。與常途不同也。具如下辨之。
　　釋論云下引論而證。論所謂一切智是實智。一切種智卽權智。合此二智云一切智智也。薩婆若多者。論云多秦云相（文）多是●字對譯也。然未見●字有相義。●字有名色義（守護及大品等。皆云名色不可得）恐●●通同故。對譯用多字。悉曇藏第四（五紙）云。今據聲明八轉聲中。薩嚩若是體聲謂決斷性也。薩婆若那是業聲。謂至實際也。薩婆若多是作具聲。謂了諸法也（文）愚按。諸文中明八轉聲。帶引點及空點者爲業聲。具伊聲者爲作具聲（具如別記）不知然云何緣爲此説耶。最可疑矣。若云●字第五聲故同空點者。此義不爾。三昧耶會五佛眞言。皆云●●。●字上點是業聲。故知●字體非是業聲也。又智度云。多秦云相。多字非作具聲可見。卽一切智者。是疏主加釋而非論文也。今略云一切智。具應云一切智相。一切智相卽一切種智也。論二十七（十七）云。復次薩婆若多者（薩婆秦言一切。若秦言智。多秦言相）一切如先説。名色等諸法佛知是一切法一相異相。漏相非漏相。作相非作相等一切法。各各相。各各力。各各因緣。各各果報。各各性。各各得。各各失。一切智惠力故。一切世一切種。盡遍解知。以是故説。欲以道種智具足得一切智當習行般若波羅蜜。欲以一切智具足一切種智。當習行般若波羅蜜。問曰。如佛得佛道時。以道智得具足一切智一切種智。今何以。言以一切智得具足一切種智。答曰。佛得道時以道智雖具足得一切智一切種智。而未用一切種智如大國王得位時。境土寶藏皆已得。但未開用（文）解云。論文從初至般若波羅蜜。釋薩婆若多一切智相義。問曰下。明得一切智畢而用之也。然古師不解一切智相卽一切種智。疏主略云卽是一切智。故爲種種解。恐皆不當也。
　　一切謂名色下。釋●●一切義。論云一切如先説名色等。前者同二十七（十三）紙已下明一切智所知一切法。論自指云先也。今疏主取前論文意而明也。具如抄引文。
　　謂名色等無量法門者。明名色等二法門攝一切法也。名色者。名謂心法。色卽色法也。俱舍頌疏第十云。論云。名色何義。色如先辨。今唯辨名。頌曰。名無色四蘊。釋曰。名謂非色四蘊。卽受想行識。問名於四蘊是行蘊攝也。如何四蘊總説爲名。答輪有四釋（乃至）第二云。又類似名此。解意。謂一切法不過二類。一者色類。二非色類。四蘊與名同非色類。類似名故四蘊名名（文）問此中二法爲始（乃至）擧阿僧祇法。云何不云一法乎。答抄（云云）愚按有二解。一云。一切者總義。總卽一義也。第七（二十六）云。復次今言一切法者。是總相耳。若依摩訶般若。色乃至一切種智。一一別異説之。義別無量（文）總相者是一義。遍一切法故。且約阿字言之。阿字是一義。又總義也。第十一（十二）云。以一音聲（●字）四處流出也。謂從阿字出三字成四字。此四字合爲一。而遍布一切處也（文）第十九（十五）擧西方下算喩畢。明合法中云。今此阿字門。亦如是。從本不生中爲隨順世間故。隨次出身無量法門。雖出是無量方便。然亦不異阿字本性。不生之義。猶如彼數不離於一也。以初算法從一起故。一切數法皆不離於一。乃至一萬卽是萬一不得相離。餘一切數可解也。今此一切法不得離於阿字。亦由是也（文）故知。一法是總相故。遍名色等一切法門。是以不明一法也。又解智論擧所知法中。初擧十二入。次擧名色二法。乃至阿僧祇法也。論第十一（九丁）説亦如是十二數恐是總相義。十二處以有爲無爲法爲體故是總義也。又如一日十二時一年十二月等。十二是一種成就數。故最初擧十二入以爲總也。
    是一切法中下釋多字相義一相異相等具如抄辨之。一切智惠力故下。釋●字智義。一切謂所知法。智惠力卽能知。卽是一切種智義也。智論第十一（九右）云。問曰。云何名一切種。云何名一切法。答智惠門名爲種。有人以一智惠門觀。有人以二三十百千萬乃至恒河沙等阿僧祇智惠門。觀諸法。今以一切智惠門。入一切種觀一切法。是名一切種（文）一切智惠力者。卽一切智惠門一切世者三世也。一切種者卽一切法也。最勝疏第一（四二）云。得薩般若云一切種智。種謂種類。若空若有若理若事名一切種。於此咸達名一切種智。依主釋。一切種者此是境界（文）是名薩婆若者。是疏主加釋。而非論文也。言欲顯論所謂一切智。是今初智。故結云。薩婆若。薩婆若卽一切智也。
　　今謂一切下。正釋此經一切智智義也。智中之智者。上智是論所謂一切種智。下智是此經不共之智也。故云智中之智也。意明。一切種智是中道智。彼經空假以爲中故。尚未爲究竟。今達中亦不可得故。卽空卽假卽中不思議三智也。故對彼云智中之智也。第十七（十三）云。又復此中眞言心者。此梵云汗栗太之心。卽是眞實心也（乃至）次答言。祕密中最者。眞言智者。謂智中之智無上無過也（文）眞言心者。顯此宗不共義也。第三（三十）云。上文金剛手直問毘盧遮那云何得一切智智。佛亦直答。如實知自心是名一切智智。今此中敎授義亦同。然直擧。無相菩提。便卽勸令修證。更無行位差別可以錯於其間。雖前品廣明諸相作種種名字莊嚴。至論心處。意皆如是也。又第七釋釋阿字云（乃至）知本不生際是萬法之本。猶如聞一切語言時。卽是聞阿聲。如是見一切法生時。卽是見本不生際。若見本不生際者。卽是如實知自心。如實知自心卽是一切智智。故毘盧遮那唯以此一字爲眞言也（文）自心者。謂●●眞實心。其體●字。●字具有空不生三義。是以覺心本不生際。卽是卽空卽假卽中妙三大。是云眞言心。卽智中之智也·非但以一切下述釋智中之智也。非但等者。明上智一切種智也。
　　亦知下明下智也。此經一切智智者。其體五大五智。具如上辨。此中釋亦有五義。卽約五大五智義也。是法者。指法體。是中央法界體性智。●字也。究竟實際者●字東方智也。下云本不生卽是心實際。常不壞相者。●字南方智也。祕密八印中。●字云金剛不可壞是也。不增不減者。●字西方智也。羅字淨法界種子。平等法界不增不減義也。如金剛者。●字大金剛力卽北方智也。第十一云。謂一切智智之心。等空●。無垢（●●）無量（●●）無礙（●●）無有分別（●●）。卽是諸大空現證之法（文）理趣釋云。一切如來一切智智瑜伽自在者。一切如來者。五佛也。一切智智者。唯佛自證之智。皆以瑜伽相應獲得法自在（文）悉地出現品。五字呪名滿足一切智智明。文次下經明一切智智義。廣説五大喩。故知一切智智者。卽五智五大也。又卽身義云。彼曰一切智智（乃至）一切佛各具五智三十七智（乃至）刹塵智（乃至）不同顯家一智以對一切得此號（文）第七（十一）云。初云一切智智者。卽是總擧十方三世如來一切金剛智印。以此同共加持。則無所不周（文）菩提心論。三十七智流現相以爲三摩地菩提心。禪要云。三摩地者。更無別法。直是一切衆生自性清淨心（文）自性清淨心者。卽自心實際。故下云。若瑜伽行人正觀三法實相。卽是見心實相。心實相者。卽是無相菩提。亦名一切智智（文）以要書之。一切智智者。卽摩訶薩意處。八辨肉團大悲胎藏曼荼羅處。謂之諸佛自證智也。問智論十一（九云）云。今以一切智惠門入一切種觀。一切法（文）云何云顯家一智耶。答彼不明五智三十七智各具五智重重無盡。又不明五佛五色等相。但以總相云一切智惠門。是故云一智也（文）智度八十四（七）云。須菩提言。世尊云何爲一切種智相。佛言一相故名一切種智。所謂一切法寂滅相。復次諸法行類相貌名字顯示説佛如實知。以是故。名一切種智。又（十八）云。一切種智是佛智。一切種智名一切三世法中通達無礙智。知大小精麁。無事不知。佛自説一切種智義。有二種相。一者通達諸法實相故寂滅相。如大海水中風不能動以其深故波浪不起。一切種智亦如是。戲論風所不能動。二者一切諸法。可以名相文字言説了了通達無礙。攝有無二事故名一切種智。問此等文。與今常不壞相云何異耶。謂彼説不動不壞理性云寂滅相。今直擧五佛五智五大五色等相。云究竟實際。豈同日而論乎。
　　亦知是法下。述明下智。是法者謂●字門眞實智。對上種智云究竟實際。夫此法祕中之最。無上無過妙醍醐故云究竟。實際者謂本不生際也。常不壞相謂不思議中道。不增妙有。不滅眞空。卽妙三智。如是三智百非不能非。千是不能是。故云猶如金剛。金剛者謂●字大因陀羅。是金剛中之極剛者。能破金剛。金剛不能破彼。故擧金剛之喩。以顯法之絕離也。又下疏云。若瑜伽行人。正觀三法實相。卽是見心實相。心實相者卽是無相菩提。亦名一切智智（文）無相菩提者。謂●●眞實心也。第十二釋摩訶薩意處云。如是淨無垢處一卽是諸佛大圓滿。實相之地也（文）此心開敷稱云大悲胎曼荼羅。此實相心卽中胎花藏。如實知此心名一切智智。卽是無上妙果。故第十二云。行者當勤求是眞言之行無上悉地。所謂如來一切智智。當知諸成就中最在其上。無與等。無相比也（文）問依慈恩清涼等釋。上智爲實。下智爲權。權實二智云一切智智。今何異乎。答。何必慈恩等以爲定量。今疏所云。卽是三藏之所傳耳。又仁王經（菩薩行品）亦有此説。經云。自性清淨名本覺性。卽是諸佛一切智智。青龍曰。自性清淨本覺性者。卽眞如也。依起信論。上句絕待。下句對待。對不覺等。説名本覺。卽是諸佛一切智智者。此有二義。有説眞如是佛法身。法身智身性相平等。體相相從亦得名爲一切智智。如實非智。有説眞如卽一切智。心歸本源冥合不異。相用非無別體也。卽以眞如爲一切智智。二智二身隨應悉故（文）。以餘觀之。彼經文卽與疏所云。衆生自心品卽是一切智智。如實了知名爲一切智者同也。衆生自心品卽是自性清淨本覺眞如。本覺眞如卽是法界體性智故。云卽是一切智智。如上所引第十七及第三等疏亦皆此之謂也。又曼荼羅無盡莊嚴稱一切智智印。若約從果向因。權實二智卽是一切智智。中胎藏爲實。三重卽權。第六云。復次智謂心蓮台（上智）具足方便謂葉蘂開敷（下智）二種具不可思議。故云希有也（文）應知一切智智義。如是不一準也。
　　如是自證下。正釋彼得一切智智文也。經初云何兩字通彼得一切已下。正是問辭也。故下釋中。云云何得此惠已等也。今如是自證者。爲顯金剛手問意先明自證之境無説無見義。至下當知。如是者指次上究竟實際等四義釋。卽是自證智也。自證者謂如實知自心。自心卽汁栗太心胎華台。第七（十二）云（乃至）猶如聞一切語言時卽是聞阿聲。如是見一切法生時。卽是見本不生際。若見本不生際者卽是如實知自心。如實知自心卽是一切智智。故毘盧遮那唯以此一字爲眞言也（文）。抄解當段文證自證説法義。指心立自證無説義。是新古異義·愚按當段正是正宗分故。加持説者得經疏意矣。今此中爲顯加持説。先擧自證無説義也。説者無言等者。抄出二解。今取初義也。説者無言卽明言語道斷義。觀者無見明心行處滅義也。守護經第二（五）説五字五如來義畢云。如上所説自證之法。唯自證知非言能説。離諸見相。爲未成就諸衆生故。於無相中以相顯示。於無言説假以言宣。譬如空中乾闥婆城非實現實（文）。
　　不同手中等者。擧喩明自證法無師自覺故不可示人也。上云。如來自證之智。設以神力加持亦不可示人。涅槃第五（四相品）云。又解脫者名不可取。如阿摩勒果人可取持。解脫不爾。不可取持。不可取持卽眞解脫。又第二十八（師子吼品疏本三十一紙）云。諸佛世尊定惠等故。明見佛性了了無礙。如觀手中菴摩勒果（文）。佛性卽菴摩羅無垢識與菴摩勒字體是同。故以爲喩也。菴摩羅果此云甘果。與●●●甘露義同也。第十三釋如來臍眞言云。甘露●●●一切智智之別名（文）故今亦爲喩也。此中釋有四義。説者無言謂●字義。第二●與●同無言義也。無見者●字也●字卽佛知見性也。菴摩羅者。●字甘露義。傳授他人者●字北方作業也。又第一云。然此自證三菩提。出過一切心地（東方）現覺諸法本初不生（西方）是處言語盡竟（南方）心行亦寂（北方）若離如來威神之力（入中●字方便義也）則雖十地菩薩尚非其境界。況餘生死中人（文）。
　　若可以言語下。反顯也。此有二。初反顯不可以言語授人。何故下反顯無師自覺義也。釋迦菩薩等者但是擧例顯不可授人等義也。古師以爲。以生身例顯祕密義。其意在競顯密淺深之異。故其解甚曲澁矣智度第四（八）云。從過去釋迦文佛到罽那尸棄（此云寶髻）佛爲初阿僧祇是中菩薩永離女人身。從罽那尸棄佛至燃燈佛爲第二阿僧祇。是中菩薩七枚青蓮華供養燃燈佛。敷鹿皮衣布髮掩泥。是時燃燈佛卽授其記。汝當來世作佛名釋迦牟尼。從燃燈佛至毘婆尸佛爲第三阿僧祇（云云）定光卽燃燈也。智度第九（三十六）如燃燈佛生時。一切身邊如燈。故名燃燈。太子作佛亦名燃燈舊名錠光佛（文）經音第三云。提和竭羅●●●●此云錠光。亦曰燃燈佛是也。法花義疏第十（四十）云。餘經錠光佛者。猶是然燈耳。有足者稱燈。無足者稱錠也（文）瑞應本起經上云定光佛（文）愚按。定錠音同通用也。抄解此文出三解。今取第一解。後二解甚鑿矣。此中但是出自證不可授人之例。云何於此辨顯密優劣乎。讀者可知。具修方便等者。意明。依供養行軌具修三密方便。心自證心心自知心。謂之無師自覺也。十二門論疏云。任運現前爲自然智。不從師得爲無師智（文）蒙定光決未能成佛。顯無師義。具修方便顯自覺義也。
　　又如目覩下擧喩。此有二種。初喩不可以言語授人義也。世人者喩已證人也。終不證知者。明蒙授決時未成佛也。
　　若自身觸受下。喩無師自覺義。如文可知問意言等者。已上爲顯問意先明自證之境無言無説無師自覺義。此下正釋問意也。問意者。指彼得一切智智問也。經總有三問。初云何如來乃至得一切智智者。初問佛自得也。上釋云。我已盡覩。然不知是法從何得之。故金剛手因衆會疑心。而問佛言。云何如來應供正遍知。得此一切智智也（文）從此已上廣釋第一問意畢。今問意言已下釋彼得一切智智已下文。此亦有二。初問衆會自得。次問爲他説也。經初云何兩字流經此中。故疏主得經意。置二云何以顯二問。是此二問俱約衆會機。故云云何令我等。我等者釋經彼字。經廣指衆會機云彼。今金剛手代衆會機而發問故。疏云我等。我者金剛手自稱也。等言攝一切衆會也。此中意明。自證之境（一切智智）言斷心滅。無師自覺。云何令我等得如是自證之惠。佛若自授與。則非無師自覺。云何名自證之惠耶。是初問自得義也。然抄云。云何令我等逮得如是自覺之惠者釋經云何如來○得一切智智句。以爲承來。云何得此已下正釋彼得已下諸句也（文）此解恐不當也。今此中有二云何。抄主迷此以爲經總有二問。頁不解總有三問。故爲此解也。又抄設問答云。經云如來等。疏云令我等等。經疏影略互顯（文）此解亦不當。經疏無違。同約衆會機明自證化他義。又抄主不解經彼言意也。若云經疏互影者。彼言應指佛。云何指佛云彼。若云指次一切智智。彼字當在得字下。抄主不得彼言意。可知。云何得此惠已等者。釋經爲無量衆生等文。謂自得已而後爲他説。故疏主示問承來。云云何得此惠已也。意明。自證是離言説。若自得已亦爲他説。則隨言説。已隨言説。云何名自證耶。是問爲他説義也。能爲無量等者。牒經明爲他説相也。所謂安立無量乘者。撮牒經文云無量乘也。經且擧十種乘。而總顯五種三昧道。二乘可知。大乘道中攝八地及等覺三昧道。或五通下世間三昧道。乃至者攝略阿修羅等八部衆也。示現無量身者。撮牒經若有衆生已下文也。上明説法故云乘道。此明現身故云無量身也。
　　各各同彼下。牒經各各同彼已下文。可知。猶同一味者。經無猶同二字。此猶但是語辭非猶如之猶。與前所引法花義疏。所謂餘經定光佛者。猶是然燈耳。語勢相同。猶是者卽是之意也。此妙方便者。謂現身説法是化他方便。一一方便不離阿字本不生體故。是不思議緣起。此經宗意以無相法身作種種名相故。權實二智俱不思議。故云妙也。第三（十四）云。雖究竟寂滅不可言宣。而能以種種方便道爲衆生類。如本性信解而演説法。卽是領解一切智心無盡莊嚴之迹也。復云何而得也者。正顯問意也。也與耶通。卽問之辭也。論語述而曰。伯夷叔齊何人也。又焚遲曰。何謂也。卽此謂也。
　　此中種種趣等已下。作釋也。種種趣者。婆沙百七十二（四）云。問何故名趣。答所往義。是趣義是諸有情所應往。所應生。結生處。故名趣（文）大乘義章八之三（十上）所謂趣者。蓋乃對因以名果也。因能向果。果爲因趣故名爲趣（文）亦名爲行等者。行是修行道卽所行之道是趣向之道路也。具第三卷記辨之。毘婆沙等者。論一百七十二（二紙）云。五趣謂捺落迦。傍生。鬼。人。天趣○於彼中。有阿索落。今當説。謂有餘部立阿索落爲第六趣。彼不應作是説。契經唯説有五趣故○問諸阿索落何趣所攝。有説是天趣攝○如是説者。是鬼趣攝（文）摩訶衍人等者。智度第十（三十四）云。佛亦不分明説五道。説五道者是一切有部僧所説。婆蹉佛妬路部僧。説有六道（婆蹉佛妬路此云犢子）同論三十（十四）曰。問曰。阿修羅卽爲五道所攝。是阿修羅非天非人。地獄苦多。畜生形異。如是應鬼道所攝。答曰不然。阿修羅力與三十三天等。何以故。或爲諸天所破。或時能破諸天。如經中説。釋提桓因爲阿修羅所破。四種兵衆入藕根孔。以自藏翳。受五欲樂與天相似。爲佛弟子。如是威力何得餓鬼所攝。以是故。應有六道（乃至）問曰。經説有五道。云何説六道。答曰佛去久遠。經法流傳五百年後多有別異。部部不同。或言五道。或言六道若説五者。於佛經迴文説五。若説六者於佛經迴文説六。又摩訶衍中。法華經説有六趣衆生。觀諸義意。應有六道。復次分別善惡故有六道。善有上中下故。有三善道。天人阿修羅。惡有上中下故。地獄畜生餓鬼道。若不爾。惡有三果報。而善有二果。是事相違。若有六道於義無違。如是廣衍等者。五道六道乃至三十六處等也。三十六俱胝者。抄云未勘正説。按文意。一世界中有三十六億衆生歟。例如釋論云十億八萬六十種邪定聚衆生（云云）演密云。三十六俱胝者。起信疏云。問六道如環。巡歷行相如何。答三界五趣共三十五處。所謂三塗四洲六欲天。此界十三處。并色界十八天處。無色四天處。如是三十五處。生死輪轉。今開修羅卽三十六。俱胝梵語。此當百億。趣者類也。三十六俱胝趣類也（文）第十一（九）云。大乘中説欲界有三十六處。謂寒熱地獄各八。共成十六也。又四大洲。此四洲又各有二隨州（合十二州。并前二十八）六天并傍生鬼（合三十六文）愚按。第十一説與瑜伽第四（二右）説大同。論云。處所建立。於欲界中有三十六處。謂八那落迦復有八寒那落迦處。又有餓鬼處所。又有非天處所。傍生卽與人天同處故。不別建立。復有四大洲。復有八中洲。又欲界天六處。聚如是三十六處。總名欲界（文。是除傍生取阿修羅也）又瑜伽第二云。如是百拘胝四大洲百拘胝蘇迷慮。百拘胝梵世間。三千大千世界。俱成俱壞（文）慈恩賛云。俱舍俱胝當百億。（十萬爲億）今瑜伽顯揚數百萬爲億（十億）十億爲俱胝。故言百俱胝爲一佛土。此中準知。又按俱胝此云億（十萬）●俱●胝。或云●拘●利。與●●字體同。●●處也。今云俱胝恐含處義。更尋。
　　性欲者下。釋種種性欲義。欲名等者。取智論二十四取明。知衆生欲智力文意釋。是初明欲義也。論（十七紙）云。知衆生種種欲智力者。欲名信喜好樂。好五欲好孫陀羅難陀等。好名聞如提婆達等。好世問財利如須彌刹多羅等。好出家如耶舍等好信如跋迦利等。好持戒如羅瞻羅等。好絕如陀跋羅（佛妬甘露女所生也）好頭陀遠離如摩訶迦葉。好坐禪如隷跛多等。好智惠如舍利弗。好多聞如阿難等。好知毘尼如優婆離等。如是佛弟子各各有所好。凡夫人亦各各有所喜。或有喜婬欲。或有喜瞋恚（云云）唯識第五（二十八）云。云何爲欲。於所樂境希望爲性。勤依爲業。述記六本（五）云。然勤依者。如此下説。及對法第十等皆云。信爲欲依。欲爲精進依。卽入佛法次第依也（文）今信者擧欲依也。憙者論作喜。憙同喜。喜欣也。悅也。（上聲）又好也（去聲）今對下好樂故。應是悅義也。然論明佛弟子中皆云好。次明凡夫中。云亦有所喜或喜婬欲（云云）。依論文意似好喜兩字以顯凡聖之異。更尋好樂者。卽希望。是明欲性也。唯識云。希望爲性是也。如孫陀羅等者。皆如抄辨。乃至諸得道人等者。愚按。孫陀羅及提婆是惡法欲。惡欲然一。故云等。論一一人下皆有等字。得道人等者。明善法欲。大迦葉等皆是也。今疏主爲顯。此義故。於中間自加語。云乃至得道人等也。論明得道人中。總有七人。今且擧迦葉等五人。故云乃至也。
　　性名積習等下。引智論明性智力文。論二十四（十八紙）云。性智力者。佛知世間種種別異性。性名積習。相從性生。欲隨性作行。或時從欲爲性。習欲成性。性名染心爲事。欲名隨緣起。是爲欲性分別（文）性名積習者。性是現在心性。積習是過去熏習。依過去積習。現在心性種種不同。藏品彌勒眞言釋云。阿奢也心性也。謂彼先世所習行。諸根性欲（文）相從性生者。性在干內。相是外現。內性不同故。外相種種不同也。欲隨性作行者。欲與性體不同。故云隨。謂內在多聞性者。隨外樂欲而爲多聞事業。故云作行也。或時從欲等者。已上與種子生現行義同也。此下與現行熏種子義同也。性及欲皆在現在。謂且如好多聞數數希望遂爲其性。所謂習爲性之謂也。
　　性名染心下。辨性欲異。染心者染名習染。非必不善。故云習欲。數數習染於欲。以成性故。此性名染心。故知染心應通善惡。若習善欲成善染心。若習惡欲成惡染心也。染心爲事者。染心在內。欲卽在外。其義可知。現流論文及兩本義釋。無一染心。恐今本爲正。隨緣起者。善惡染心緣境爲希望事。是名爲欲。欲隨染心起。云隨緣起也。種種方便道者明不思議權智也。龍樹云者。引智度第一百（十七紙）論云。問曰先見阿閦佛品中囑累。今復囑累有何等異。答曰。菩薩道有二種。一者般若波羅蜜。二者方便道。先屬累者爲説般若波羅蜜體竟。今以説令衆生得是般若方便竟屬累。以是故見阿閦佛後説漚和品。般若波羅蜜中雖有方便。方便雖有般若。而隨多受名。般若與方便本體是一。以所用少異故別説。譬如金師以巧方便故以金作種種異物。雖皆是金而各異名。菩薩得是般若波羅蜜實相。所謂一切法性空無所有寂滅相。卽欲滅度。以方便力故不取涅槃證。是時作是念。一切法性空涅槃亦空。我今於菩薩功德未具足。不應取證。功德具足乃可取證。是時菩薩以方便力。過二地入菩薩位。住菩薩位中知甚深微妙無文字法。引導衆生。是名方便（文）金體與異物如次喩權實二智。般若是實智。漚和（此云方便）是權智。般若雖通二智。約勝實智名般若權智名漚和也。華嚴大疏十四（三）云。漚和俱舍羅此云方便善巧。肇公宗本論云。漚和般若者大惠之稱也。諸法實相謂之般若。能不形證漚和功也。適化衆生謂之漚和。不染塵累般若力也。然則般若之門觀空。漚和之門涉有。涉有未始迷虛故。常處有而不染。不厭有而觀空故。觀空而不證。是爲一念之力權惠具矣。
　　今毘盧遮那下合法也。正明今經本迹二門不思議二智也。第六（二十三）云。初云諸佛希有權智不思議者。具存梵本。應云一切諸佛希有智方便不思議。智謂領解前偈中我覺本不生（般若也）方便謂領解前偈中加持神力。復次智謂心蓮華臺具足。方便謂葉蘂開敷。二種具不思議。故云希有也（廣明二諦相往見）遍一切處者。阿字義●字是中胎毘盧遮那種子。周遍干有情及器界故云也。第十七（十九）云。以此阿字法體常遍一切處故。若能如是相應卽同毘盧遮那遍一切處也。眞金智體者。卽毘盧遮那實相智身。第四（二十）云。閻浮金亦是自然性淨。色又最深。明佛金剛智體最爲深妙（般若也）通身放種種光。卽是普門開示大惠明（方便）也（文）造種種乘者卽巧方便。意明從本地身而流出加持身也。復次此中等者。抄（云云）愚按。上正説中釋問意。云云何令我等逮得如是自覺之惠。是約衆會機自證化他而爲問也。今對彼云復次。文意可知。發起大悲胎藏等者。第三（十四）釋希有世尊自性三菩提等文云。金剛手承佛神力領解上文。先歎世尊（云云）上文者。正指當段經文。故今疏釋云發起大悲等。又遙發起具緣品中內心妙白蓮等四重圓壇義故云於薩婆若平等心地等。薩婆若心地卽內心妙白蓮也。具如第五卷釋。今得一切智智者。中胎藏也。種種方便者葉蘂開敷也。當知此問卽是發起曼荼羅二諦義也。
　　於薩婆若等者。約大悲漫荼羅以釋宜説一切智智等文也。薩婆若平等心地者。指前一切智智。一切智智者。中胎華臺本地常心。第七（三十）云。無垢同虛空者。卽是淨無垢不思議心地也。以大方便於此地上畫作普門漫荼羅。故經次云住不思議心。起作諸事業。梵本具云心地。以偈中五字成句不可累書。然地卽是心體。故但云住不思議心也（文）。又心地者。所云摩訶薩意處。第十二云。次如來答。摩訶薩意處説名曼荼羅處者。心處亦可名爲心位。卽指此衆生自心之處卽是一切佛大悲胎藏曼荼羅也（乃至）如是淨無垢處。卽是諸佛大圓滿實相之地也（文）又具緣品所説擇地治地等。皆是平治于行者心地畫作大悲漫荼羅方便也。第十六（二十一）云（乃至）猶如手掌平正。所謂地平者。以三昧而言。卽是得見淨國莊嚴。其地平正無有瓦石諸山及沙礫等也。然是卽是淨菩提心之義。以信力故平其心地也。除去所有阿賴耶之所含藏沙礫株杌等類。唯除畢竟平等淨菩提心體性之地。若能平淨此地卽可成就大悲胎藏佛會莊嚴也（文）又心地卽●字義。第四（十七）香水眞言初句云。●●●●●疏釋云。以此字門卽是菩提心本原。今所造大悲藏生漫荼羅王。乃先用香水灑淨。皆爲治如是心地令離諸垢穢故。若論外境亦是所持金剛心地。是故餘字皆爲成此字門（文）又十六明以字焚字中云。●字爲弟子身（文）卽是弟子菩提心地也。又云。旣焚竟豈如二乘斷滅灰燼而不復生耶。不復如是也。諸垢之薪已盡更有妙生。所謂淨菩提也。眞實生也。此生卽是清淨之性。如來種子也（文）清淨者卽弟子身中四重壇諸尊也。故第八（二十三）云。至弟子所先用囉字焚燒其身悉成灰已。方用四瓶次第灌之。灌已觀世灰中作嚩字門。其色純白從此出生五字。所謂阿鍐囕𤙖缺。持其五字輪次説暗字。在其頂上轉成中胎藏。又從此字生三重光焰。一重遍遶咽上。隨所照及之處。諸尊隨現。卽成第一院漫荼羅。次一重光遍遶心上。諸尊隨現成第二重漫荼羅。次一重光遍遶臍上。諸尊隨現成三重漫荼羅。爾時弟子都成漫荼羅身。若更深釋。卽是普門法界身（文）此發問正在于茲矣。畫作諸佛等者。正釋宜説一切智智等句。從本地常心流出四重圓壇。故云畫作等也。畫作者。圖梵云●●●●（千文）第十六云。賀多者猶如衆綵莊嚴積聚名爲質多。文畫作梵語應是●●●●。衆綵莊嚴卽普現色身義。故從本地身而流出三重。亦云畫作。梵言自含淺深而義故耳。經宜説一切智智者是總。總指四重壇諸尊云一切智智。第七（十一）云。一切智智者。卽是總擧十方三世如來一切金剛智印（文）經云。或聲聞乘道等。是別。別列加持流現諸尊也。疏合釋總別文。云畫作諸佛等。諸佛菩薩者。當經大乘道。是明八葉四智四三昧及第一二重也。乃至二乘者。當經或聲聞乘道乃至或五通智道等。是明第三重也。百重圓壇者。指心出四義。第一義云。諸佛（一）菩薩（二）二乘（三）八部（四）如次爲四重。第十四（二十）云。又此漫荼羅一一分位各有種子。用標記彼差別法界之門。當知一一入於阿字。見於內證之標。卽知如來內證之德。故名標記也。隨彼四重分位。從佛分位。而出者。卽是佛之標幟。或從菩薩分位而出。或從二乘分位而出。或從天龍八部分位而出。當知。階降差別各各表知。種子字不同（文）愚按第十四釋。約三昧道以別分位。恐非約四重壇。何者二乘及八部俱有第三院故。第二十（二十六）明三句義云。此有二種。若有修行者因中説之。有如來之果地説之也。且如最外院八部等世天。卽是前八心中從初解守齊已去。乃至受用果等也。然有善根開發與正道相應。卽是大悲胎藏花臺之因也。如來以方便力而引導之乃至令成就世間八心以來。卽是外院之位。次漸漸向裏。及二乘亦在此內。次又知有勝法無上心。稍進入第二第三。皆是大悲句也（文）亦在此內者。明八部及二乘俱在第三院。可見。○第二義云。常三重壇加中胎八葉爲四重。三重唯約能圍繞。四重能所合論也。當段諸佛（中胎八葉）菩薩（第一二重）二乘八部（第四重也）第七（三十）中胎毘盧遮那（中臺八葉第一重也）第二院觀音金剛手（常第一院也）次院文殊等四菩薩（第三重也。常第二也）外院釋迦牟尼及所奉本尊等（文第四重也常第三院也）○第三義八葉爲第一重（除中臺取四佛四菩薩也）第二院已下與第二義同也。第二十卷（三十）云。卽於此心花臺上爲漫荼羅中胎。其外八葉亦隨佛位次列布也。（又云。此八葉卽是大悲藏第一重也）爾時行者觀心八葉作中胎（第一重）觀其身卽是曼荼羅。從心已上爲第一院（第二重）從心下至臍第二院（第三重）從臍已下爲第三。世間天院（第四重）愚按此義與當段釋全同也。○第四義約支分生曼荼羅。三重四重是開合不同。無尊增減也。第五（十六）云。上文所説。從大日如來臍以下光明。是此第三重位。自臍以上至咽。所出光明爲第二重位。自咽以上乃至於頂相之光。爲第一重位。其中胎藏。卽是毘盧遮那自心八葉花也。所共建立漫荼羅。第三（十八）云。約佛身上中下體以部類分之。自臍以下現生身釋迦。示同人法。及二乘六種種類形色像威儀。言音檀座。各各殊異。及其眷屬展轉不同。普於八方如漫荼羅本位。次第而住。自臍以上至咽出現無量。十住論菩薩。各持三密之身。與無量眷屬。普於八方如漫荼羅本位。次第而住。然此中自有二重。從心以下。是持大悲萬行十佛刹微塵諸大眷屬。從心以上。是持金剛密惠。十佛刹微塵諸內眷屬。通名大心衆也。從咽以上至如來頂相。出現四智四三昧果德佛身（文）十五（二十右）云。如前所説（指第三卷）以身四分作四重曼荼羅位也（已上指心解也）又果師抄出四義。第一義。第一重（中胎八葉及三部眷屬）第二重（文殊除蓋障地藏虛空藏四菩薩）第三重（釋迦及眷屬）第四（外部天等）配當段文云。佛（五佛釋迦）菩薩（八葉中四菩薩第一第二重諸菩薩）二乘（十大弟子等）八部（外院三十天）愚按分二乘八部爲第三四重者。恐不可。如前辨之。○第二義四重如前。佛（中胎八葉第一重總名諸佛。共居寂光故）菩薩（第二院四菩薩）二乘（主伴名二乘。釋迦螺髮形。同五羅漢故。攝二乘也）八部（第四重也。三重四重。依外部開合也）愚按。中胎攝第一院。經疏中無此義。釋迦螺髮形故等者亦甚鑿矣。外部開合者。如前辨之。○第三義約現圖。第四義恐有脫文。義不分明耳。愚按。指心所出第一解不可（如上辨之）其第二三四皆有其證。當段四重者與彼第三義同。薩婆若平等心地者。中胎花臺從此流出四重諸尊。故諸佛者八葉四智四三昧果德佛身。菩薩者第二三重也。二乘八部者第四重也。今檢前後文中胎八葉有二義邊。或除中取八葉。中是總故。或中胎八葉合爲第一也。第五（十七）云。此蓮華臺是實相自然智惠。蓮華葉是大悲方便也。第三（十五）云。今此中妙法蓮華曼荼羅義。毘盧遮那本地常心。卽是花臺具體。四佛四菩薩醍醐果德。如衆實俱成（云云）又（十五丁）云。然以如來加持故。從佛菩薩自證之德。現八葉中胎藏身（文）又（十九右）云。從咽以上至如來頂相。出現四智四三昧果德佛身。卽此八身於一切世界中。從衆刹土名號身業。諸受用事皆悉不同（文此八葉是所現佛身。以爲第一重也）如是諸文有其兩義。然當段意。花臺是總體而絕方所。非有心境。亦是能現德故。八葉已下爲四重也。法界圓壇者。第七（十九）云。未法界者。卽是心界。以心界本不生故。當知法界亦本不生。乃至心界無礙無捨故。當知法界亦復無得無捨。捨尚自無。無法可捨。況可得乎。若法界是可得相者。卽是從衆因緣生。若衆因緣生當知自無本體。何況爲諸法體。故法界者。唯是自證常心。無別法也。復次如來大施者。所謂大悲漫荼羅。法界者卽是普門實相。如是實相不可以加持神力示人。是故無法可得（文）探玄記第十八（初）云。法有三義。一是持自性義。二是軌則義。三對意義。界亦有三義。一是因義。依生聖道故。攝論云。法界者是一切淨法因故。又中邊論云。聖法因爲義。故説法界。聖法依此境生。此中因義是界義。二是性義。謂是諸法所依性。故此經上文云。法界法性並亦然故也。三是分齊義。謂諸緣起相不雜故。初一唯依主。後一唯持業。中間通二釋（文）華嚴大疏第六十（初）云。法界是所入之法。謂理事等別。然法含持軌。界有多義。梁論十五云。欲顯法身含法界五義故。轉名法界。一性義以無二我爲性。一切衆生不過此性故。二因義。一切聖人四念處等法。緣此生故。三藏義。一切虛妄法所隱覆故。非凡夫二乘所能緣故。四眞實義。過世間法。以世間法或自然壞。或對治壞離此二壞故。五甚深義。若與此相應自性成淨善故。若外不相應。自性成殼。故上之五義皆理法界。復有持義族義及分齊義。然持曲有三。一持自體相。二持諸法差別。三持自種類。不相雜亂。與法義同。族者種族。卽十八界上二。並通事理。分齊者緣起事法不相雜故。於中性通依主持業。因唯依主。後六唯持業（文）今此法界者。廣大金剛智體。卽●字法界體性。一一諸尊皆悉以法界爲體。是體義。法界者其體是五智五大。第十六（二十六）云。此阿者。卽是法界之性。以一切法本不生故。卽同法界也。以阿字故。餘水火風當知。亦是法界清淨之性。從因緣起。而知本不生。以此一一眞言之字加持而加持之。當知。此字本性清淨也（文）具緣品云。染衆生界以法界之味。古佛所宣説。是名色義。第六（十四）云。如世間綵畫不過五色。然更相涉有種種深淺不同。巧惠者善分布之。出生萬像。無有窮盡。法界不思議色。亦復如是。統而言之。不過五字門。然亦更相發揮。成種種差別智印。如來以普門善巧。圖作悲生漫荼羅。乃至出生世界微塵數隨類之形。猶不窮盡。若瑜伽行人得此中意者。當觸類而長。自在施爲。寂滅眞如中當在何次。如偈中所説且擧一途法門提其綱領耳（文）以五字五色。經緯交互以成一曼荼羅。謂之法界圓壇也。又一一諸尊皆是毘盧遮那具體法身故。卽是法身之身分。是分義也。又四重諸尊從法界體性而流出故。是因義。又法界是諸尊所依性故。是性義也。又一一諸尊持自種類不相雜亂。是分齊義也。因義唯依主釋。性義通依主持業二釋。法界是諸尊之所依。又法界卽所依也。分齊義唯持業釋。諸尊當體不雜亂故。圓壇者曼荼羅之異名。第四（二十九）云。又曼荼羅是輪圓之義。集經第二（三十二）云。曼荼羅此云壇（文）此一一本尊等者。第二十（二十七中）云。今以如來平等惠觀。從因至果但是如來。一身一智行耳。又（二十六）云。當知一切大會曼荼羅。皆是普門身。卽是法界身。卽是金剛界身也（文）。


大日經疏私記第九

　　        沙門曇寂撰
　　住心品第一之餘
　　且如有人下。釋經若有衆生已下文也。已上約所乘法。故云聲聞乘道等。是約所現身。故云現佛身等。上疏云。約菩提義有無量無邊金剛印。約佛陀義卽有無量無邊持金剛者。卽此義也。釋中有二。此下初示所現大意。且擧世間三昧道。云志求五通等也。抄出兩義。又指心云前自證圓壇今加持世界壇（云云）皆又允當。讀者可知。今云。於前所擧。四重圓壇無盡莊嚴中。且約初入。擧第三院中五通仙成就。以顯餘諸尊。故云且·如。且不盡之辭。如指斥之辭也。志求五通者。演密云。謂如有人志心希求五通智道。五通者神境·天耳·天眼·他心·宿住（文）第四（三右）云。或有宗習世間五通仙法者。聞佛祕藏中具有迦葉瞿曇大仙等種種眞言。能令獲得不思議神通。乃至如毘盧遮那住壽長遠。彼便踴躍志求得入正法（文）愚按。外道離欲界貪等得五通也。此位斷惑與三乘共十地中離欲地（阿那含也）同也。智論七十五（六）云。離欲地者。離欲界等貪欲諸煩惱。是名阿那含。於菩薩離欲因緣故得五神通（文）。
    卽從大悲胎藏者。謂從中胎藏而現也。第五（二十七）云。乃至此蓮華臺是實相自然智惠。蓮華葉是大悲方便也。正以此藏爲大悲胎藏漫荼羅之體。其餘三重是從此自證功德流出諸善知識入法界門耳。又第三云。從普門方便現第三重一切衆生憙見隨類之身（文）現違陀梵士者。經音第十九（十二）云。毘陀或言韋陀皆訛也。應言鞞陀。此云分也。亦云知也。四名者。一名阿由此云命。謂醫方諸事。二名夜珠。謂祭祀也。三名娑磨。此云等。謂禮儀卜相音樂戰法諸事。四名阿闥婆拏。謂呪術也。此四是梵天所説。若是梵種。年滿七歲就師學之。學成卽作國師。爲人主所敬。梵天孫毘耶娑仙人又作入鞞陀（文）摩登伽經（吳竺律炎與月支優婆塞支謙譯。）上曰。昔者有人名爲梵天。修學禪道有大知見。造一圍陀流布敎化。其後有仙名曰白淨。出興于世造四圍陀。一者讃誦。二祭禮。二歌詠。四禳災。次復更有一婆羅門。名曰弗沙。其弟子衆二十有五。於一圍陀廣分別之。卽便復爲二十五分。次復更有一婆羅門。名曰鸚鵡變一圍陀爲十八。次復更有一婆羅門。名爲善道。其弟子衆二十有一。亦變圍陀爲二十一分。次復更有一婆羅門。名曰鳩求。變一圍陀以爲二分。二變爲四。四變爲八。八變爲十。如是展轉凡千二百十有六種（文）雜心論（法救造。宋天竺僧伽跋摩譯。）七日。四毘陀經。一者億力毘陀。二者阿陀毘陀。三者耶訓毘陀。四者三摩毘陀。毘陀者智也。有六夫所成。一學。二欲。三想。四辭。五説。六星歷也（文）。最勝疏五本（六五）云。四明法。卽四薜陀論。舊云韋陀。或毘伽羅論。皆訛謬也。一頡力薜陀。此云壽命。釋命長短事。二耶樹薜陀。此云祠祀明。釋祀祠之事。三婆摩薜陀。此云平明。平是非事。四阿達薜陀。此云術明。釋伎術事（文）述記一末（七五）云。吠陀者明也。明諸實事故（文）梵志者。寶積經第二音注云。波利婆羅理迦（此云女梵志。）文句之二（五四）記云。在家事梵名爲梵志。出家外道通名尼乾（文）輔正記第八（二十六）云。梵志者。事於梵天志在梵天故云也（文）私記八（末二十九）云。問大論五十六云。梵志名一切出家外道。若有承用其法者。亦名梵志。涅槃疏云。梵志是出家外道。又問梵志與婆羅門爲梵漢異。爲異體。若云梵漢異。有涅槃疏云別也。若云異者。瑜伽論以婆羅門卽名梵志。婆沙三十四云。婆羅門至彼王所王言梵志從何所來俱舍十二光師疏。婆羅門此云梵志。答唐梵異也。而章安且約一類分其別耳。非謂一切。大經三十五。十仙之中。闍提首那婆羅門。歸佛出家剃髮名婆私吒梵志。不云出家。故約此也。彼疏釋婆私吒云。此人本是出家外道。不俟剃髮。何以知之。前文闍提云婆羅門。今婆私吒但云梵志。梵志卽是出家外道。所以更須施其應器（已上）然十仙中。犢子梵志等歸佛之後。亦云出家。故知。梵志非必出家。其婆羅門亦通出家。今對尼乾。且云在家。故大論三云。在家婆羅門又云出家婆羅門（文）今違陀梵志者。是在家外道也。愚按梵是梵言婆羅門之略稱也。志卽漢言。若依輔正説。是志求義。今恐志與士通。卽士夫義也。瞿曇仙等者。第十六（十一）釋火天眷屬中云。當以諸大仙而圍繞之。謂迦葉瞿曇仙等。皆次畫之。並在火院之中。火院卽三角壇。其中色赤名赤院也。其印如前五通仙人説四圍院印是也。此是梵行者祕記。若誦圍陀者。見此手印。知是何論是何部等也。瞿曇仙（云云）未建拏（云云）竭伽仙（云云）嚩私仙（云云）鴦竭羅私（云云）精勤不久者世間成就品所明聲字觀位（第一無畏）也。成此仙身者。諸佛勝句（第二無畏。）本尊三昧衆相現前位也。第十（二十九）云。此三事等明見本尊故。當於自處作也。又卽自觀其身亦同本尊。以三事等故名世間成就。爾時本尊及諸菩薩等隨想而現。隨念而指其功無有益也（文）。更轉方便者。方便至隨問而答。然後入修學出世眞言之行。不如此者徒謂三密本尊身語意也。世間成就外觀本尊（如世間成就品。）出世成就內觀本尊（如悉地出現品）轉外爲內云更轉方便第十一（十四）云。爾時薄伽梵復説此法句。於正等覺心而作成就者。前品已説世間成就。送於行人令至出世成就。是以於此中説用佛心作出世成就之業。佛心謂如上眞言四字。隨取一字作之。皆得也。作此成就當得出世之果。正等覺心卽眞言心也。卽成毘盧遮那身也者。謂第二正覺句自見心佛也第二十（三十）云。乃至若外圓中明見本尊等。如上方便。今內觀時卽是自身作毘盧遮那等本尊也。旣如是與瑜伽理相應。卽是隨分成就也（文）第十一（三十二）云。謂觀阿字令作深黃色。其色相端正嚴好令人悅意。在於自己心。又此字經云并點廣者。卽是字上加點義。增加卽是廣也。於字外作四角金剛標欄此欄同三股金剛。股更互相叉而作之。於中置字。見此阿字已。卽轉此字作毘盧遮那本尊之形。卽是自身現同本尊之像。其像一依本印而作也。此佛通身有光。此卽菩提心中所見實相之佛。猶淨瑠璃中內見眞金像。非同餘心數中妄想也（文）如是或現佛身等者。正釋若有衆生等文也。隨類形聲等者。釋各各同彼等文。第十（二十六）釋羅刹夜叉等眞言云。卽用彼方言作呪也（文）是云同彼言音也。種種威儀卽密印。故云隨類形聲悉是眞言密印也。或久或近等者。菩提心義第二（十七）擧當段文畢云。此中或久是次第入。或近是不定入。若云五種三昧通皆開心實相門。一生成佛者是超入也（文）愚按。第六（十五）云。又入此深玄色時者。卽是如來自證中胎花藏。爾時見五智色。皆同一法界色。何有淺深之殊。而諸衆生有漸入者。有超入者。有頓入者。然其所趣畢竟同歸。故云一切內深玄也（文）漸入久也。超入及頓入卽近也。又第十五（三十二）云。果有二種。一是可見法。謂現世而得成就。二者非可見法。爲當來果法永無盡故。世世受果。展轉勝進以至成佛（文）可見法近也不可見法久也。謂或久或近皆悉流入薩婆若海故云無非毒鼓因緣也。毒鼓因緣者。第四（三十二）云。謂造立此漫荼羅。是隨有見聞觸知。下至擧手低頭一念隨喜。皆必定成於阿耨多羅三藐三菩提。故阿遮梨雖不得差機誤授爲作具夫灌頂。然繫珠毒鼓之緣豈當已乎。故當運大悲心務令廣洽也（文）問毒鼓因緣本出涅槃。彼云除不橫死者（闡提也）。今亦爾耶。答喩取少分。實非無異。豈上疏不言。如一闡提必死人。乃至於救療因緣心不怯弱。云何快然耶。
　　故經云下合經也。一切智智道者卽五種三昧道經云或聲聞乘道等是也。第七（四）云。若更作深祕釋者。如三重漫荼羅中五位三昧。皆是毘盧遮那祕密加持。其與相應者皆可一生成佛。何有淺深之殊（文）一味者謂一種淨菩提心味也。一一諸尊皆不離本地常心阿字菩提心體。故云一味第六云。此曼荼羅色義亦然。以法界不思議色染衆生心。同一淨菩提味（文）第十四（二十八）云。時執金剛具德者。猶手所持如來智印。卽是具足一切諸佛種種功德。皆同一味。所謂如來解脫之味。以彼智印同於如來。故云具德者也（文）解脫味卽淨菩提心也。第十七（十九）云。鉢羅是解脫義。第四（十七）云。波羅字者。波是第一義諦。羅名爲塵。以一切皆入阿字門故。卽是塵垢本來不生。塵垢本來不生卽是第一義諦。第一義諦所謂淨菩提心也（文）涅槃第五（四相品二十七）若得成於阿耨多羅三藐三菩提已。無愛無疑無愛無疑卽眞解脫（文）又解脫味者。漫荼羅無過上味義●是第一義。卽無過上也故經云。皆同等者。依經顯文。四重諸尊不出法界。故云同一味也。而疏約本尊與行者機感相應。釋同一味義。次下疏釋分明也。意明。機有淺深故。成就有久近。久近雖異等蒙無鼓因緣。何者。一切衆生從本已來平等智身故。云經云皆同一味等也。又解脫味者。第六云。謂深衆生界以法界味古佛所宣説。是名爲色義者。猶如世間染色能染淨疊使同味故。如云袈裟味者。卽是深作袈裟色也。此漫荼羅色義亦爾。以法界不思議色。染衆生心同一淨菩提味（文）此中亦爾。解脫味者。卽中胎藏涅槃深玄色。三重諸尊色相差別。與中胎藏不異故。云同一味等。又第六云入此深玄色時者。卽是如來自證中胎華藏。爾時見五智色。皆同一法界色。何有淺深之殊。而諸衆生有漸入者。有超昇者。有頓入者。然其所趣畢竟同歸故。云一切內深玄色也（文）菩提涅槃名異體同。故俱名解脫味。具如追記。
　　所以然者下。明同一昧所以也。色心實相者。色心當體法爾道理名爲實相。色卽五大。合爲色蘊。心卽識大。開爲四蘊。所依五蘊。卽是六大。六大卽衆生本有理趣。是云實相也。又色心卽諸法故。色心實相者。卽諸法實相。諸法本初不生卽阿字佛知見。第七（八）云。今此眞言門祕密身口意。卽是法佛平等身口意。然亦以加持故。出現于世。利益衆生也。如來無礙智見在一切衆生相續中。法爾成就無有缺減。以於此眞言體相不如實覺故。名生死中人。若能自知自見時。卽名一切知者一切見者。是故如是知見。非佛自所造作。亦非他所傳授也（文）又色謂干栗太。心卽質多。干栗太是心蓮華臺。質多卽葉蘂開敷。卽是本具曼荼羅無盡莊嚴也。平等智身者。上云。法界者廣大金剛智體也。此智體者。所謂如來實相智身（文）又上釋平等句云。今就此宗。謂修如是道迹。次第進趣得住三平等處。故名爲句。卽以平等身口意祕密加持。爲所入門。謂以身平等之密印語平等之眞言。心平等之妙觀。爲方便。故逮見加持受用身。如是加持受用身卽是毘盧遮那遍一切身。遍一切身者。卽是行者平等智身（文）愚按。智身者本覺之異稱。一切衆生等具故云平等也。起信云所言覺義者。謂心體離念。離念相者等虛空界。無所不遍。法界一相。卽是如來平等法身。依此法身説名本覺。義記云。欲明覺義。出纒相顯故。云卽是平等法身。旣是法身之覺。理非新成故。云及此法身名本覺。無性攝論云。無垢無罣礙智名爲法身。金光明經。名大圓鏡智爲法身等。皆此義也（文）。今色心實相者。自性住。佛性平等智身者。至得果佛性。因果體一。生佛不二故。云常是毘盧遮那等也。非是得菩提等者。明法爾如是非是新成也。圓覺第一云（疏本三十一）。非作故無。本性無故。疏云。非由我作觀行方得身心空無。本性空寂元來無故。佛從平等心地等者。佛謂能現佛身也。平等心地者。謂果上薩婆若平等心地。謂從中胎藏流出三重無盡莊嚴也。謂佛明見一切衆生具寶王性。故卽時生大悲心。從眞起用。從本垂迹也。此中約三昧耶四義釋。上云色心實相等者。是平等義。從本垂迹是本誓也。一發衆生等者。卽除障警覺也。理趣釋云。三昧耶者。漫荼羅之異稱。今釋曼荼羅義故用此義也。三昧耶四義。具如第九卷釋三三昧耶中。還用開發等者。明垂迹本意也。所以垂迹者。爲欲令一切衆生。還開此心地得無盡法寶也。所云唯以一大事因緣故。出現於世者。此義也。第五（四）云。次云成辨於大事者。卽是能成大事。成辨大事因緣。所謂開示悟入如來知見（文）又上云發起大悲胎藏曼荼羅義也。又具緣品所明。大悲胎藏漫荼羅者。令應度者引入大悲灌頂壇開發心地大曼荼羅義也。卽是大事因緣卽是三昧耶義也。妙感妙應者。妙謂不思議。不思議卽阿字義也。一切衆生色心實相。本具阿字本不生理。謂之妙感也。佛已證本不生心地故。起同體大悲。是離愛見從不思議法性而起故。不出阿字門。謂之妙應也。感應俱不離阿字門故云妙也。所生方便者。行者心爲因。佛心爲緣。依感應因緣而所生者。卽大悲曼荼羅普現色身境界。今四句推檢。畢竟不可得。故云不出阿字門也。第三（四）云。且如行者於瑜伽中以自心爲感佛心爲應感應因緣卽時毘盧遮那現所喜見身。説所宜聞法。然我心亦畢竟淨。佛心亦畢竟淨。若望我心爲自。卽佛心爲他。今此境界爲從自生耶。他生耶。共生。無因生耶。以中論種種門觀之。生不可得。而形聲宛然卽是法界。論幻卽幻。論法界卽法界。論遍一切處卽遍一切處。論幻故名不思議幻也（文）。
　　譬如下。擧喩結成同一味義也。海梵云●●●與●●通同。故以爲喩也。大海喩法性。波濤喩緣起也。迭爲能所者。能所卽感應也。正是明生佛不二同一味義也。所謂鹹味者。喩解脫也。虛空藏所問經第三（十六）云。譬如大海同一鹹味。菩提一味法。解脫智亦復如是。
　　復次執金剛下。已上約漫荼羅明一切智智義畢。自下擧五喩明一切智智義是念起下五字門義故。重擧此喩也。大悲胎藏祕密方便者。指心出多解。恐不當也。愚按。上（二十五右）約一切智智發起大悲胎藏義故。云薩婆若平等心地畫作四重圓壇也。是發起下內心妙白蓮等四重曼荼羅義也。此下約五大發起祕密方便。一切智智是曼荼羅自體。五大卽大悲方便。今大悲胎藏者。七日造立曼荼羅。祕密方便者。具緣品所説擇地治地乃至七日作壇行事也。一一方便不出五字五大。故説五大喩發起下文也。具緣品初。告金剛手言。諦聽今説修行曼荼羅行滿足一切智智法門（云云）。第三（十六）釋此文畢云。且如下文云。先爲弟子擇地平地。若論外事自如常釋若爲我倒凡夫。擇得一念守齊種子心。治令平正。亦名治地。乃至爲一生補處菩薩。擇去心中無明父母極細之垢。亦名治地。由此言之。則經文一一言下。治地之義。凡有幾重。例如十緣生句皆漸次轉深不可窮盡也。執金剛作如是勸請佛還以此印印之而後衍説。故云滿足一切智智法門。若此地不滿則不能普爲一切衆生作救護安樂也。又約內心祕密曼荼羅者。大悲胎藏者。本具實相心地。祕密方便謂五字門大悲萬行也。下菩提心種子於大悲藏中。以此爲因。五大爲緣（大悲方便）因緣相會成菩提樹王也。第四（十九）云。夫曼荼羅者是發生義。今卽名爲發生諸佛曼荼羅也下菩提心種子於一切智心地中。潤以大悲水。照以大惠日。鼓以大方便風。不礙以大空空。能令不思議法性牙次第滋長（乃至）彌滿法界成佛樹王。故以發生爲稱（文）。
　　所謂虛空地水火風也者。經空（中）地（東）火（南）風（北）水（西）次第也。疏空（中）地（東）水（西）火（南）風（北）也。抄云。順次對方兩箇建立也（文）經是順次。疏卽對方。然經北西次第非是順次。讀者思之。愚按。經文次第別有其義。何者初發菩提心。次修萬行。由萬行故證涅槃果（北方）從涅槃中示現八相（西方方便智義也。）凡一代化議皆是寂中事業也。所謂大寂涅槃建立大義是也。今經次第卽此義也。然今疏且隨言便。示五大名云虛空地水火風。非必違經文存別次第。故次釋中全與經同也。然於此中論無畏不空異義者甚鑿矣。因辨。無畏所立不可限東南北西。云何知者。第二十卷（二十七）明五色中東南西北中次第也。第四（二十一）五佛次第。東南北西也。如是非一準。唯是法門所顯各有標記。豈守一隅乎。不空義亦應准知。
　　初句下釋虛空界喩也。虛空界者。演密云。界卽體性義。俱舍第一云。虛空但以無礙爲性。由無障故色於中行。光記第一（三十六）云。虛空但以無礙爲性。容受一切諸有爲法故正理論云。虛空容受色等有爲（已上論文）雖言容受。而不可説虛空體性在此在彼。無方所故如眼識等。問若不礙故説名虛空。空界色性亦不礙他應名虛空。解云。空界色性雖非能礙而礙。破餘色障而開避故。其體不生。世言虛空者於空界色説虛空聲（文）如此卽是毘婆沙義者。今所擧喩是世間空界非是遍喩。故指云毘婆沙義。世間虛空是無記性。故云無過無德。婆沙七十八（八）云。問空界云何。答如契經説。有眼穴空。有耳穴空有鼻穴空。有面門空。有咽喉空。有心中空。有心邊空。有通飮食處空。有諸肢節毛孔等空是名空界。阿毘達磨作如是説。云何空界。謂隣礙色。礙謂積聚。卽牆壁等。有色近此名隣礙色。如墙間空。叢林間空。樹葉間空。窓牖間空。往來處空。指間等空。是名空界○問虛空空界有何差別。答。虛空非色。空界是色。虛空無見。空界有見虛空無對。空界有對虛空無漏。空界有漏。虛空無爲。空界有爲。問若此虛空是無爲者。契經所説當云何通。契經説。世尊以手摩捫虛空。告諸苾芻。豈佛以手摩捫無爲而告弟子。答彼於空界説虛空聲。非謂虛空手可魔捫。○有處問虛空。而答以空界如品類足作如是説言。云何虛空。謂有虛空無障無礙。色於中行。周遍增長。問何故問虛空。而答以空界。答虛空微細難可顯。空界相麁易可開示。以麁顯細。故作是説（文）抄云婆沙以擇滅無爲理喩世間空者。恐不爾。婆沙俱舍等明三無爲所謂虛空擇滅非擇滅。然於虛空界中説虛空聲者。以世間空界顯非擇滅無爲也。又抄出多義。皆不當也。愚按。經云。虛空離分別等者。與婆沙虛空無障無礙同。無過無德。故云如是毘婆沙等。然一切智智虛空不爾。雖是無礙大異功德。豈非法譬不齊。爲會此義自問自答。以明虛空非是遍喩也。如此等者。是自問也。重按。十四本云。如毘婆沙義。此卽是三字無之。今疏恐衍。如義釋文尤善矣。今如來智身等者。第十二（十九）云。謂此無相無礙之法等同於空。無量無礙無所不遍。然復有異義。所以者何。若一切法直爾如空者。卽是無過患無功德。今此中雖無相無礙猶如虛空。而具一切如來眞實功德。無所不備。故次明第二句義也。雖擧此空爲況。然有無量無邊離相之德。非虛空所能喩也（文）。
　　但取其少分下。自答也。涅槃第五（疏本三十三）云。如來有時以因緣故。引彼虛空以譬解脫。如是解脫卽是如來眞解脫者。一切人天無能爲匹而此虛空實非其譬。爲化衆生故。以虛空非喩爲喩○非喩者如無比之物。不可引喩。有因緣故可得引喩。如經中説。面貌端正如月盛滿。白象鮮潔猶如雪山滿月不得卽同於面。雪山不得卽是白象。善男子不可以喩喩眞解脫。爲化衆生故作喩耳。以諸譬喩。知諸法性。皆亦如是（文）今此少分者。取無過一邊用爲喩也。此中相呪等者。抄約三大三句義。解（云云）第十一（二）云。一切智智之心。等空（●）無垢（●）無量（●）無礙（●）無有分別（●）。卽是諸佛大空現證之法（文）此釋開三爲五。若攝三者無等攝無垢。無礙攝無量。以爲三也。三句五智是開合爲異也。世間易解空者。智論第六（十六）云。問曰。若諸法十喩皆空無異者。何以但以十事爲喩。不以山河石譬等爲喩。答曰。諸法雖空而有分別。有難解空有易解空。今以易解空喩難解空（文）依婆沙等説。虛空界是有見有對有爲等故。眼所見色其相麁顯。故云易解空也。今難解空者。一切智智法性大空。卽是阿字本不生理。第六（二十二）云。知空等虛空者。本來不生卽是畢竟空義。以自性淨（畢竟淨也）無際（無邊際也）無分別故。同於大空。是故以世間易解空。譬不思議空也（文）其梵名者●●●此云虛空。是世間易解空也。二空梵名云●●（見述記第一）是法性難解空也。
　　初云離一切分別等者。釋虛空義也。梵云劫跛者。第二卷云。劫跛有二義。一時分。二妄執（文）然高雄記加分別義爲三義也。若依次下釋。分別妄執是新舊之異。其義是一也。卽是離麁妄執也。次云無分別者。以離麁妄名無分別。無分別卽細分別。更生分別者。謂旣遣麁分別。還生細分別。麁分別是有。細分別卽空也。雖遣有空病亦生。故云更生也。有空雖異俱是爲過。故次擧尋伺等以爲例也。演密云。所以重言爾者。劫跛已下應長聲讀之。應云劫跛夜帝。劫跛者分別也。夜帝之言卽是更義。謂分別上更生分別也。此則於麁分別上更生細分別（文）。
　　例如尋伺下正擧例。此有二。初尋伺者。唯識第七曰。尋謂尋求令心怱遽。於意言境麁轉爲性。伺謂伺察。令心怱遽。於意言境細轉爲性。述記（七本）云。不深推度爲尋。深推度爲伺（文）又如眼識等者。第十二（十）云。佛意又言。諸法盡猶心有。如人眼見色者。眼根與色對不能了知青黃赤白等。次眼識卽生不定之慮。此青黃耶。次意識卽分別。分析言此是青黃赤白等種種衆相。但由心分別而有也（文）。
　　舊譯下辨新舊之異也。
　　喩意云下總釋虛空界喩意也。抄云。此句通麁細。總句也者依智證義。此義不當。配於三句各有所當。云何初句爲總句乎。今解云。以無妄執分別故者。當經離一切分別。疏疊新舊譯云妄執分別。以故二字第五轉聲。加此言者。意明以離麁分別故。還生細分別也。無分別者。卽當經第二句。無前麁分別名無分別。無分別還爲障。猶如遣有還取空相。是云細分別。卽是細障也。亦無無分別者。卽當經第三句。無前無分別云無無分別。猶如空亦空。故喩一切智智大空也。第六（二十丁）釋世間三昧（衆相現前。有相有緣。）出世間三昧（初二劫空病未空）大空三昧（第三劫無亦不可得。）中。卽與此三義同。文廣往見。抄擧智證及演密兩義畢。自判云。抄義雖順守護經。疏家釋無第三除遣之釋故。難爲指南。智證了簡叶文歟（文）愚按。此解不爾。二義皆違疏意矣。演密云。言無分別者。遣細分別也（文）難云。離麁分別更生細分別。名無分別。無分別者是所遣。而此中無能遣語。云何云遣細分別耶。彼若救言經上離字流至無分別句。是能遣語者。此亦不爾。疏主安一故字。云以無妄執分別。故以故字相隔故。離字不通。次句可見。又演密云。如上麁細二種分別雖遣。能遣空復增（云云）今云。疏主意離麁分別更生細分別。細分別者。是麁分別家之能遣。而亦卽空病。爲遣此空病。次云無無分別。第二細分別卽是空病故。以第三遣之也。然演密麁細二分別外。存一空病。違疏主意讀者可知。又智證義解義釋。義釋文與疏不同。彼作以無妄執分別故無分別亦無也。今疏亦無下有無分別三字。兩文不同。云何智證釋契今疏乎。智證云。無分別梵云劫跛夜帝。此細分別等者。義釋無無分別三字故爲此解也。若如解者。無遣細分別。故知違疏釋也。又抄引守護云。離一切麁分別細分別及無分別（云云）此文叶演密意。若依此文今經可訓離一切分別無分別無無分別（云云文）此解亦不爾。守護第三句。唯云無分別。無捨遣無字。演密云雙遣云無無分別。與守護經意不同耳。又檢明藏守護經。作遠離一切麁細分別。何以故此虛空卽心性故（文）無第三句無分別三字。抄所引本爲好也。又如虛空下。已上逐文釋畢。此下疏主得經意釋出別意也。是增長緣意也。又上約虛空體。是約虛空用也。此中分字釋。又如虛空下。謂●字義。●是空義。虛空無礙爲義。體無礙故離種種顯形色也。無所造作下。●字義可知。而能含容下。●字義。●是本性寂義。本性寂故。能含容萬像也。此中法喩有少異。唯是取少分相似也。喩中草木生長。有情事業等。皆在于物。不在虛空。虛空唯以不礙爲用。以不礙故草木生長。事業得成也。合法中無量度門等。正是佛智虛空一切智智之作用。第二十卷。所謂法身有加持用者。卽此義也。又第十（十一丁）云。所謂阿字自體從本已來具無量自在力不思議力（文）當知法中無量度門等。當喩中不礙義。佛智虛空非但不礙。自有加持用故。法譬不齊可見。雖離一切相者。謂離麁分別也。常無分別者。卽無分別也。而無量等者。無無分別義。卽明大空三昧相故。云而無量度門等也。第六（二十）云。及坐道場自證心性時。卽知如是等加持境界皆是心之實際。爾時心不住相亦不依空（遣細分別）而照見空與不空畢竟無相（無無分別）而具一切相。（無量度門等也。）故名大空三昧。住此三昧者。卽是住於佛無礙惠。佛説是人一切智智究竟圓滿（文）第四（十九）云。如虛空離一切相。而含萬像。離一切作而世間事業因之得成。阿字門亦復如是。無相無作而具足無盡莊嚴成就普門不思議業（云云）又吉慶第九賛云。逮見心明道時。卽是初發心中便成正覺。以除蓋障三昧普現漫荼羅身。卽此義也。又離一切相等者。是離一切過也。無量度門等卽萬德成就也。
　　第二句下。第二釋地大喩也。下云●字門爲地。地是菩提心大地。東方發菩提心義。其佛名寶幢佛。第四云。如東方寶幢佛。乃是初發淨菩提心義也（文）金剛頂云。東方阿閦佛此云無動。無動卽地大無傾動義也。亦不動云●●●。卽眞淨菩提心。初●字義也。抄云總有三義。此解不可。今略言之卽有二義。謂生長義。依止義。今經喩有依止義。疏總有八義。一出生義。二依依止義。三不作荷負念。四不念恩德。五無有勞倦。六不喜不憂。七深廣難測。八不可傾動。八梵云阿史吒。八是●字數與地大義相應也。故釋中亦有八風八心等義。又八辨肉團卽八葉花臺。是●字菩提心體。故●字爲種子也。應思之。此中疏釋依大般若五百六十七説五大及日月蓮華八喩中之五大文。用者往見。又守護經云。亦如地大能爲一切世間出世間。天龍八部依持而住。生長成熟。而無厭倦（文）。此經説三義可見。經云天人阿修羅依者。約初擧阿修羅攝八部衆。人天。部總攝一切衆生。故喩中云一切衆生依也。指心配解三大者甚鑿矣。
　　如世間下。初釋喩中有八義。如上辨之。此下第一出生義。百殼等者。擧能生能依物以顯所依地德也。百殼者如勘注辨之。卉木等者。法華（樂草品曰）卉木叢林及諸藥草。天台疏云。卉是草之總名。木是樹之總稱。衆草成叢。衆樹成林（文）爲一切衆生下。次明依止等七義。如文可知。
　　一切智地下合法也。此中出四義。一出生義。二依止義。三平等義。四不動義。其心平等者。當喩中不喜不憂句。此攝第三四五三義。不動句攝深廣難測義。故合八義以爲四義。此四義卽發心修行菩提涅槃四種●字義也。大悲曼荼羅一切種子等者。約初●字發心義。大悲曼荼羅者。謂果上曼荼羅。此心開敷方德莊嚴。稱云大悲曼荼羅。一切種子者。三劫六無畏階次不同。各具十心皆悉下菩提心種於一切智智地。三劫六無畏各各種子。淺深有異故云一切種子也。且約順世八心第一無畏。下疏云。卽是最初微識善惡因果故。名種子心也。又下疏云。如最初種子離微塵計心垢時。卽顯如微塵計淨心勢力。雖云善種子生。其實卽是不生生。以是堅固性故。在衆生識心終不敗亡。未至自心實際大金剛輪中間更無住處。雖果復成種。展轉滋長然亦不出阿字門（文）一一位中皆當准知矣。又第四（二十九）云。夫漫荼羅者。是發生義。今卽名爲發生諸佛漫荼羅也。下菩提心種子於一切智心地中。潤以大悲水。照以大惠日。鼓以大方便風。不礙以大空空。能令不思議法性芽次第滋生。乃至彌滿法界成佛樹王故。以發生爲稱（文）總意明。一切智。地者干栗太本具佛性也。大悲曼荼羅者是果德也。所謂菩提心樹王。一切種子者質多發菩提心也。一切衆生皆具此性故。由此發菩提心成大悲漫荼羅究竟果位也。此種子心從本有心地而生。是出生義。
　　卽此諸乘下明依止義。是第二●修行義也。諸乘者。謂所乘法。上經所謂或聲聞乘等五種三昧道是也。無量事業者。一一所乘皆具三密及息災等供養儀軌。是云無量事業也。如此等衆行皆依阿字心地進行。故云所依止也。第三（十四）云。所謂自心自覺不可思議法界出過一切心地。的無所依。如世人擧趾動是。皆依於地。菩薩亦如是。依心進行故。名此心爲地。以心尚有依止故。未名正遍知。如來已度此微細戲論。進趣都息故。名超趣心地也（文）。
　　於生死下明平等義●字成菩提義。第三（三）明自性平等無畏云。乃至於業煩惱等。都無所縛。亦無所脫。故云得一切法自性平等。爾時於有爲（生死也）無爲界（涅槃）二種厄縛得蘇息處。卽是眞言行者虛空無垢大菩提心也（文）有爲生死也。無爲涅槃也。其心平等卽自性平等也。行者證此心名爲正等覺顯現。卽是●字成菩提也。又第七（十八）云。復次入多字門時了知諸法皆空故。不住生死中。卽此如如亦不可得故。不住涅槃中。爾時行處盡息。諸位皆盡遍一切處。的無所依。是名以不住法住於如來大住也（文）。
　　世間八風下明不動搖義。第四●字義也。除蓋障眞言釋。涅槃點云不動之點。●卽不動義也。又華嚴五十四（如來出現品）云。如來應正等覺示涅槃時。入不動三昧。世間八風者。佛地論第五云。世間諸法略有八種。一利二哀三毀四譽五稱六譏七苦八樂○如是八種總有二品。四違名苦。四順名樂。生欣戚故（文）下疏明淨菩提心相云。譬如虛空不爲煙雲塵霧之所染汚。其性常住離諸因緣。假使八方大風吹盡世界。亦不能令其動。自本初以來。常自寂滅無相非適今也。又第三（三十二）云。復次淨菩提心。安住諦理。堅固不動八方大風不能震動（文）又智度第十七（三十二）云。八方風起。不能令須彌山動（云云）今八方風喩違順八風。須彌者●字金剛輪大菩提心體。顯菩提心堅固不動義也。又已上四義約十心三句解者。第一出生義是種子心。第二依止牙疱葉敷花結實五也。第三平等受用果無畏依也。第四卽殊勝決定也。又初一句是因句。第二根句。第三四句卽方便究竟也。方便有二初上轉方便（受用無畏依）次下轉方便（殊勝決定也。）
　　第三句下。釋火大喩。下云羅字門爲火也。釋喩中有三義。一無怯弱義。二無分別義。三無厭足義也。復次下亦有三義。一平等義。二除闇義。三溫育義也。初三約實智。次三約方便智。羅字是淨法界種子。其形三角。故以三義釋也。是第二●字火輪大悲萬行義也。南方火德●字智門以爲其體。行必依智故。以此火輪萬行燒無智薪。是寶生佛三昧也。第十四（第三）釋十二眞言中●字云。兼有長聲爲行。行卽火輪。第二十（二十八）云。次行赤。是火義。卽同文殊之義。萬行以妙惠爲導。不得離惠而有作也。
　　譬如火種下。此中三義如文可知。火種者。經云火界。四大或云。四大種。或云四界。俱舍頌疏第一（二十六）云。與所造色爲所依故。故名爲種（乃至）能持自性故。名爲義。火種體謂●字門也。第十五（十四）云。以此羅字門故得盡諸業淨除諸障。淨已得生白淨種子也（文）如須彌山者。須彌是不動義。第十五（二十）云。須彌盧卽是不動搖義。第九（三十）釋息障品云。上想阿字。以此字爲金剛山。而押之也。三千大千諸須彌山合爲一體。而蓋其上（文）又云。阿是金剛不動義（文）不動卽實智惠。●字義。必具相反義故。亦有動義。動無明故。經云無智薪。無智卽無明故。今以須彌山喩無明也。息障品不動明王降伏三千界主根本無明。卽是●字相反義。不動本覺動卽無明。無明卽明。大乘實義也。
    無有怯弱者。●字三角大勤勇義。故一切遍智印又名大勤勇印。大勤勇者卽勇健菩提心。第三卷云。住勇健菩提心者。勇健是雄猛無怯弱義也。不作是念等者。無分別義。無分別者。●字門實智惠義也。仁王陀羅釋云。羅字無垢無塵無分別義。第六（二十二）釋●字句云。諸過得解脫者。一切妄想分別（對●字無分別惠也。）名之爲過。乃至卽於如是一切過失（分別也）皆得解脫。是故金剛身遠離百非也（●字無分別義也。）熾然不息者。已下卽無厭足義也。法華火宅品云。如是等火熾然不息（文）勝進無厭足者。無厭足者是三角精進義。第五（十八）云。三角是降伏除障義。謂佛坐道樹。以威猛大勢降伏四魔。得成正覺。鮮白是大慈悲色也。如來師子奮迅大精進力爲是事因緣（文）。
　　
    如來智火下合法也
　　燒一切戲論下無怯弱義也。戲論煩惱者。戲論卽分別。是根本無明。煩惱卽末煩惱也。經云無智薪唯擧無明。疏卽根本杖末雙出也。第八明護摩義中云。經云。煩惱爲薪智慧爲火。以是因緣成涅槃飯令諸弟子皆悉甘嗜（文）卽此謂也。乃至者攝無分別義。緣待下合無厭足義也。無明是對智慧之名。故云緣待。無明薪未盡。則智火精進熾然不息。緣待旣盡智火亦息。故云無所依。是精進義也。亦無所依者。依薪火起。依無明故智慧發起。無明卽智之所依也。起信云。始覺義者。依本覺故而有不覺。依不覺故説有始覺（文）卽此之謂也。
　　復次下復三義也。貴賤同用者是平等義也。能於暗夜等者除闇義也。迷惑顛墜者。迷惑謂迷方也。顛墜者。玉篇云。顛山顛也。又殞也。墜也（文）顛墜卽墮墜也。又韻會云。顛仆倒也（文）若依此義。顛與墜兩義。猶如言顛倒也。悉能成就下溫育義也。下云大悲火界所溫育故。
　　如是一切智火下。合法也。聖者異生等者。平等義也。●字淨知見卽本覺也。一切有情皆等具之故。云平等有之。第十二（十五）云。此囉字門者。卽是淨智見之明燈。由此智目覩心蓮華臺之實相。故速得成（文）。
　　於無始下。除暗義也。無始大夜者。卽無始無明也。●字是大智明。無明卽相反義也。唯識述記第五（末十七）云。恒處長夜。夜是闇故。無明恒有説爲長夜。若生死中無無明者。便中明故（云云）或云大夜。或云巨夜。義皆同也。今諸行人等者。第十二（十六）云。以羅字門等淨此心故。生眞實智慧光故。卽見古佛所行之道。所謂祕密藏眞言門也。又下疏云。法明者。以覺心本不生際。其心淨住生大惠光明（●字）。普照無量法性。見諸佛所行之道。故云法明道也。次第成就等者。第三溫育義。以●字惠眼照見心明道時。滿足一切佛法義也。下疏。今此菩薩以照見心明道故。卽時無礙智生。於一切法皆悉現前通達無有錯謬。猶如明目者於日光中觀見種種諸色。雖無量大魔皆悉化作佛身。各説相似波羅蜜。不動其少分疑網之心。故經云。復次祕密主。住此際一切蓋障。菩薩信解力故。不久勤修。滿足一切佛法（文）。
　　第四句下釋風大喩也。下云阿字門爲風。此中有六義。一消除。二清涼。三增長。四摧破。五無依。六自在也。夫六數者●字義也。以六義釋。今略辨之。●字因義故有六因。風配北方。北云勝法。有六吉祥六成就等義。羯磨金剛三胎相合數成二六。是北方事業也。義決云。若欲種族得增長爐內作羯磨印相（有增長義思之）●●中含●●黑色義。訶字是風大黑色義也。故知。六是訶字數也。又涅槃玄義記云。沙●者譯云六。胡法以六爲具足義也（文）六是成就數。故北方尊稱不空成就。應思之。又訶字有增長消耗兩義（見第十二四紙）消耗是涅槃義。增長是事業成就義。所云大寂涅槃建立大義也。是故訶字涅槃義。亦羯磨義。是不空成就尊三昧也。
　　如大風下。第一消除義。煙雲等者。地藏法身讃云。日月常無垢。以五種覆蔽雲與煙等羅睺手及塵。如是心光明覆蔽以五垢。貪愛·瞋恚·眠·掉擧與疑惑（文）。下合法中云。滌除一切除蓋。卽除蓋障三昧義也。第八（十四）云。能焚除一切蓋障得大涅槃也（文）今此中亦爾。故消除次明涅槃清涼義也。
　　大虛澄廓下。第二清涼義。大虛澄廓喩大涅槃。三辰炳現喩三點祕藏。三辰謂日月星也。蔚蒸熱惱者。喩煩惱也。涅槃第六。（疏本二十三）善男子譬如霧露勢雖欲住不過日出。日已出已消滅無餘。善男子是諸衆生所有惡業亦復如是。住世勢力不過得見大涅槃日。是日旣出悉能除滅一切惡業。
　　能便卉木下。第三增長義。是風增長義也。亦能摧壞下。第四摧壞義。第十四（四）釋●字門云（乃至）謂因業生種種增長滋茂之事。皆得自在。若上安點卽能壞一切因業等事也。
　　又如風性下。第五無依義。
　　自在下第六風輪自在義。第九（十五）釋●字云。如虛空中風自在旋轉。故名大力（文）如來惠風下合法也。惠風者涅槃大惠風力也。滌除者合消除義。滌亭歷切。除也。淨也。一切障蓋等者。謂五蓋障也。五障中亦有煩惱障。今總別並擧也。遊塵者遊絲也。以喩蓋障。謂能除風旋轉空中。故以遊塵爲喩也。
　　令證涅槃下合清涼義。下疏云。戒者梵云尸羅。是清涼義。乃至獲除蓋障三昧時。心之本性卽是尸羅非造作法。不由他得。故云住無爲戒也（文）又復能令下合增長義。世出世間者。順世八心以爲世間。違世八心已上是出世間也。善法者謂五根也。
　　摧壞下合第五喩也。無明大樹者。釋第三劫中云。和三重微細百六十心煩惱業壽種除。復有佛樹牙生。故曰等虛空無邊一切佛法依此相續生（文）。樹梵云●●●。●無也。●●明也。卽無明也。故云無明大樹。又●妙也。●●明也。妙明卽菩提也。故亦云菩提樹王。樹具明無明義。無明卽明。當相卽道之喩也。
　　而此無障下合第六自在義。訶字是無障礙大菩提心也。下疏云。今此菩薩以照見心明道故。卽時無礙智生。於一切法皆悉現前通達。無有錯謬（云云）都無所依者。合第五喩也。依卽煩惱也。此無礙智風力消除一切蓋障。故云無所依也。
　　第五句下釋水大喩。下云。嚩字六門爲水。抄分喩爲六義。愚按有八義。一流注。二潤生。三本淨。四離淨。五滿願。六除熱。七難思。八平等也。水數亦八也。●●水也。故知與●字數同也。八功德水八大龍等皆水義也。又維摩（佛道品）云。八解之浴池（文）解脫是●字義。●字亦有八數可見。水大西方成菩提。無量壽三昧。亦方便智義也。第二十（二十八）云。次成菩提白色卽是圓明究極之義。又是水義。如我昔所願。今在已滿足。化一切衆生。皆令入佛道。爲是事故。是起大悲故也。經云。歡樂者。梵云●率●都●沙（千字文）第五明觀音相云。菩提身皆作住現法樂熈悅微笑之容（文）。又喜無量心是觀音三昧。故知。歡樂卽西方法門。此中八義皆歡樂義也。如水大下。流注。潤生。本淨三義。從高赴下者。下化衆生大悲流注義。能潤草木等大悲相益義。本性淨者。卽妙蓮不染義。文顯可知。無垢無濁者。第四離垢義也。理趣釋云。觀自在菩薩手持蓮華。觀一切有情身中如來藏性自性清淨光明。一切惑染所不能染（自淨）由觀自在菩薩加持。得離垢清淨。等同聖者（文離淨）此文如次明自性離垢二淨可見悉能滿足下滿願義。上引第二十卷疏。法華如我昔所願皆令滿足是水火義也。第十三（二十五）諸奉敎者眞言。●●●●●●滿願也。文●字滿願義。可見。洗諸滓穢等者第六除熱義。第十二釋●字白色義云。或如水精淨月之光普皆流注。凡有一切熱惱之患。以此注之皆除（云云）澄深難入等者。難思義。●字是法性義。入甚深法性。是八地無生忍義。華嚴三十八（八地章）云。入一切法本來無生無起無相無成無壞無盡無轉。無性爲性。初中後際皆悉平等無分別。如如智之所入處。離一切心意識分別想。無所取著。猶如虛空。入一切法如虛空性。是名無生法忍（文）又下疏。明沈空相云。行者初觀空性時覺一切法皆入心之實際。下不見衆生可度。上不見諸佛可求。爾時萬行休息謂爲究竟。若住此者。卽退不墮二乘地。不進得上菩薩地。名爲法愛生。亦名無記心（乃至）以蒙佛敎授故。轉生極無自性心。乃至心之實際亦得不可得。雖解脫一切業煩惱。而業煩惱具存。至此不思議地乃名眞離二乘地也（文）。經云入一切法者。謂入法性。法性卽心之實際。此處甚深難入。非二乘有識之所測。故云眞離二乘也。
　　於坑下明。平等義水性平等以喩法性平等。故經云。初中後際皆悉平等。又理趣經云一切法平等觀自在智印。又平等者大悲平等義也。坑喩二乘無悲水。維靡所謂高原陸地不生蓮華是也。埳喩卑下凡夫煩惱淤泥。維摩所云卑濕淤泥生於蓮華是也。故大般若云。又如世間坑埳之處水皆平等（乃至）於諸獨覺聲聞異生皆悉平等（文）。
　　如來智水下合法也。法中大分爲三。初從眞下明方便智相。體無煩惱下嘆方便智德。諸有得之下明方便智益也。又具有八義。配喩可知。從眞法界者合流注義。眞法界者中胎藏也。流趣世間謂加持世界也。從中胎藏而流出三重曼荼羅。是無量壽方便智三昧也。第六（十三）云。青是無量壽色。旣到金剛實際。卽以加持方便普現大悲漫荼羅。如淨虛空中具含萬像（文）潤諸等持者。合潤生喩也。法華（藥草喩品）云。乃至密雲彌布遍覆三千大千世界。一時等澍。其澤普洽卉木叢林及諸藥草○諸樹火小上中下各有所受。一雲所雨稱其種性。而得生長花果敷實。雖一地所生一雨所潤。而諸草木各有差別（文）機有三乘不同故。合法中云諸等持。持持者梵云。三摩地（具如第一卷記辨之）今此中意本有菩提心云等持。禪要云。三摩地者更無別法。直是一切衆生自性清淨心（文）自性清淨心者干栗太眞實心。●●體與●字同。亦卽蓮華自性清淨義也。第十二（十丁）釋意處中云。若能證此心處心中之心（此卽訶栗太）卽是大決定心（謂三昧也）猶有此定故得入阿字門。入阿字門故卽能了知眞言行之與果也（文）意明。潤本有菩提心而令佛樹牙生也。又最勝王經疏二末（二十七）云。准攝大乘。水喩衆生有三摩地潤滑性故。現月等影。卽水鏡二俱喩生機卽日月喩法如。法如之智光喩本願。雖無分別。然由本願及衆生感力故有應化。文三摩地潤滑性者。卽干栗太心性中●字水大德也。又西方主定德。故無量印名妙觀察智印。故云潤諸等持也·生助道法者。當喩中花字。維摩（佛道品）明七覺云。覺意淨妙花（文）今亦明覺分故。喩中云生花也。助道法者。華嚴大疏三十六（五七）云。惠解修習道及助道者。道卽四地證智。助道卽菩提分法（文）正理七十七（八九）云。乃至修道位中近菩提位。助覺勝故説覺支增（文）覺謂菩提卽盡無生智也。俱舍二十五（十二）云。經説覺分有三十七。謂四念住。四正斷。四神足。五根七等覺支。八聖道支。盡無生智説名爲覺。隨覺者別立三菩提。一聲聞菩提。二獨覺菩提。三無上菩提。無明睡眠皆永斷故。及如實知已。作已事不復作故。此二名覺。三十七法順趣菩提。是故皆名菩提分法（文）又華嚴大疏三十六上（十四）云。釋名菩提是覺。分是因義。此三十七爲諸乘覺因故云道品。品卽是類。因爲果類故。抄爲諸乘者。通三乘菩提。故俱舍賢聖品云。覺諸盡無生。順此故名分。釋曰。覺者無明睡眠皆永斷故。盡無生智爲此覺體。三十七品順趣菩提名菩提分（文）又智度十九（初）問曰。三十七品是聲聞辟支佛道。六波羅蜜是菩薩摩訶薩道。何以故。於菩薩道中説聲聞法。答曰菩薩摩訶薩應學一切善法一切道。如佛告須菩提。菩薩摩訶薩行般若波羅蜜。悉學一切善法一切道。所謂乾惠地（乃至）佛地。是九地應學而不取證。佛地亦學亦證。復次何處説三十七品但是聲聞辟支佛法非菩薩道。是般若波羅蜜摩訶衍品中。佛説四念處（乃至）八聖道分是摩訶衍。三藏中亦不説三十七品獨是小乘法。佛以大悲故説三十七品涅槃道。隨衆生願隨衆生因緣各得其道。欲求聲聞。人得聲聞道。種辟支佛善根人得辟支佛道。求佛道者得佛道。隨其本願諸根利鈍有大悲無大悲。譬如龍王降雨普雨天下雨無差別。大樹大草根大故多受。小樹小草根小故小受（文）。聖位經云。若依二乘次第而説。若不具修三十七菩提分法證得道果。無有是處。若證自受用佛。必須三十七三摩地智。以成佛果（文）依此釋。則三十七智卽修生智故。上明本有菩提。是明修生菩提心生也。又聖位經云。最初於無上菩提心。由阿閦加持故證得圓滿菩提心。乃至由金剛鈴菩薩加持故。得如來般若波羅蜜音聲。聞者能摧藏識中諸惡種子。以三十七內證無上金剛界分智威力加持。頓證毘盧遮那之身（文）由三十七智證自受用身故。三十七智是自受用身之因也。又華嚴大疏三十六上（十六）云。光嚴童子經云。三十七道品是道場。捨有爲下結云。善男子菩薩若應諸波羅蜜敎化衆生。諸有所作擧足下足。當知。皆從道場來住於佛法矣。釋曰。意明。得道之處卽是道場。萬行得道卽爲道場。卽大菩提因也（文）略出經因菩薩云金剛道場。又云纔發心轉法輪智（文）道場梵云曼荼羅。第六（十七）釋曼荼羅壇云。阿闍梨言若作深密釋者。四面方相正直均平等。是四念處義。四門是四靜慮。亦是四攝法。門標是四梵住。廂曲是四正勤。四維是四眞諦。金剛線卽是修多羅。以此蓮持三十七品。作法門分齊也（文）曼荼羅道場卽是三十七品也。又轉法輪卽字輪。字輪卽法曼荼羅也。又維摩（佛道品）云。道品爲善知識（文）善知識者。曼荼羅諸尊解脫門善知識也。以要言之。等持是本有菩提。卽中胎藏本地常心。助道法者三重諸尊也。若約衆生則心王心數也。又本有菩提心開發時。以道品莊嚴。卽此中義也。第十二云。蘂具足者。謂蓮華三昧之心。若開敷時無量法門無不具足。謂六度。十八空。三十七品。禪定解脫。百八三昧。五百陀羅尼門。如是等無量無邊無不具足也。成大果實者。當喩中果字。卽二轉妙果也。利益群生者。喩中無當此文。經云。爲諸天世人利益（文）意明。由水大方便智故。閏本有菩提心生助道法。成大果報。卽是利一切衆生也。二十卷所云。化一切衆生。皆令入佛道義也。
　　體無煩惱下。歎方便智德也。亦卽自性淨義也。能離諸惑下。合離垢喩也。一相非異者。解云。離垢則本淨顯現。本淨卽眞如。故云一相非異。述記第七末（七十）云。眞如亦名爲相。無相之相。所以經言。皆同一相。所謂無相（文）濁梵云●●●。含一義。●●一也。●含相義。●●相也。無濁卽一相非異義也。
　　諸有得之下。明方便智益。亦含滿足饑餲義也。諸衆也。凡也。小補韵會·徐曰·別異之辭。又非一也。獲清涼定等者。合除熱義也。●字卽清涼定水也。大般若云。得聞如是甚深般若。心獲清涼離諸熱惱（文）第十二（二）釋●字云。凡有一切熱惱之患以此注之。一切扇底迦法與白色相應。此中作也（文）湛寂難思者。合第七難思喩也。下疏云。言湛寂者。寂是不生義。謂五根煩惱及百六十隨煩惱等。皆畢竟不生故名爲寂。湛者是甚深義。譬如清潭萬仞證恬鏡徹臨視之者。不測淺深（文）今明第三劫所證心之實際。謂三劫之人同證本不生理。故名湛寂。然亦非無淺深之異矣。今是明甚深般若義也。證平等性者。合第八平等義也。是極無自性心生義。亦卽自性平等無畏也。亦是南方平等性智也。前喩中云坑埳之處者。喩二乘凡夫。明知。一切衆生等具此性。謂之平等性也。又●字有不二平等義。出生無邊門云。嚩字者愚夫法聖人法隨入不二（文）不二卽平等義也。
　　復次金剛手等者。上云爲欲發起大悲胎藏祕密方便。復説五種譬喩。今對彼文云復次也。下文五字義者。指悉地品滿足一切智智明。及再説五字。眞實智品五字觀布等文。觀布五字自成曼荼羅身。滿足一切智智。故以此五喩發起下五字義也。眞實品云。若於此敎法。解此廣大智（五字一切智智也）正覺大功德。説爲阿遮梨。卽是爲如來。亦卽名爲佛。乃至持執金剛印（云云）此等名號。卽曼荼羅諸尊。所云一切智智法門。第十七釋此等名號畢云。猶阿闍梨以阿字加其身故。卽是曼荼羅一切大會天等也。卽是眞實阿闍梨也（文）阿字門爲地等者。以今五喩合會五字。如文可知。
　　一切智性下。明內因緣也。一切智性者。在纒佛性。仁王（二諦品）云。諸佛未成佛。與當佛爲智母。諸佛已成佛卽爲一切智。未得爲性。已得爲智。青龍疏中二（五三）云。未得爲性已得爲智者。因中障覆卽爲佛性。果德顯現名一切智（文）今一切智性者。一切智果也。性因也。一切智之性依主釋也。又解一切智者。衆生自心。上云。衆生自心品卽是一切智智。如實了知名爲一切智者（文）一切智卽性持業釋也。如來種子者。此有二義。如來果也。種子因也。第十二（十一）云。一切衆生此心卽是蓮華三昧之因（云云）從此種子生三身果故。如來之種依主立稱。又一切衆生色心實相卽毘盧遮那平等智身。如來卽種子持業釋也。卽是釋經。所謂因如來也。一切智門等者。一切智者所入之處。門名能入。五義卽所詮。言此五字入一切智之門。故云一切智門五義也。所謂不可思議等者。總結也。不可思議不生不滅者。通因緣兩字。不可思議不生不滅因者。上所云一切智性。如來種子。如來種子者。本具五大。不生不滅體。故云不思議之因。緣者上所云智門五義。是祕密神力加持法門故。云不思議不生不滅之緣。由不思議因緣得不可思議不生不滅之果。是云菩提常住妙果。第十一（十一）云。此眞言道（不思議因緣。）卽是不可思議法生處。由不思議因故。得不思議果也（文）。五大卽五字。五字名法界。法界卽不思議。不生不滅體。所謂因是法界（不思議因）緣是法界（不思議緣）因緣所生法（不思議果也）亦是法界。卽此之謂也。又不思議者阿字義。一切如來種子者。阿字本不生本有菩提心也。五大五字其體●字。卽不思議緣也。所生之果亦阿字。毘盧遮那法身故。常住妙果。因緣及所生果皆不出阿字門。故云不可思議等也。
　　金剛手觀知下。結成一段大意。爲次三句問之生起也。獨一法界者。中胎藏心。卽●字義也。第十七（二十六）云。諦聰當分別道一道説法門者。謂一切法不出阿字門。卽是一道也。道者謂乘此法而有所至到之義也。一道者卽是一切無礙人。共出生死直至道場之道也。而言一者。此卽如如之道。獨一法界。故言一也。於此一道中而分別種種差別。猶如無量岐路皆至寶處。殊街同歸也（文）此一者非對待一。本不生一味理強名爲一。本不生者大空。大空卽萬有。卽是自性萬德。普門實相阿字法界體。以此名一。第十四（十六）云。但以一阿字門具一切義。於事無不周備（文）加持之相者前所云外用之迹也。惟忖華嚴音第三云。忖怱本切。顏注漢書曰。惟思也。珠叢曰。忖測度也（文）此兩字亦依法華文用之也。必知將説如是法門者。指當段三句法謂了知説三句法門。三句是此經之大意也。先喩其功德等者。意前。金剛手觀知瑞相外用之迹。必知將説如是三句法門故。先問一切智智義。次説五喩示其功德也。夫一切智智者。諸佛自證之法也。此法必由三句觀門而得故。先嘆所證法體一切智智功德。以發起衆機。然後發三句問也。
　　然後問佛等者。已上明文生起。此下正明問。是釋世尊如是智惠已下文也。如是智惠者。卽如上所問一切智智也。此智由三句觀而得故。今發問云如是智惠以何爲因等也。從此已後等者。略明答説意也。抄云。兩本義釋（十卷及十四本）如來印定其心（云云）七卷義記云。如來智印定其心（云云）。愚按。現流十四卷本全同七卷本。恐脫一印字。今疏卽字恐印字寫誤矣。經云。善哉善哉執金剛。善哉金剛手。汝問吾如是義。汝當諦聽。極善作意。吾今説之。是印定其心之語也。
　　例如等者。以法華爲例者。此經是妙法蓮華最深祕處故也。法華序品云。彌勒菩薩以偈問曰。文殊師利導師。何故眉間白毫大光普照（乃至）諸佛神力智惠希有。放一淨光照無量國。我等見此得未曾有。世尊何故放此光明。佛子時答決疑令喜。何所饒益。演斯光明。佛坐道場。所得妙法爲欲説此。爲當授記示諸佛土衆寶嚴淨及見諸佛。此非小緣。文殊當知。四衆龍神膽察仁者。爲説何等（文）覩佛神通等者。説法。入定。雨花。動地。衆喜。放光六瑞也。憤憤悱悱者。論語述而曰。子曰。不憤不啓。不悱不發。鄭注云。孔子與人言。必待其人心憤憤口悱悱。乃後啓發。爲説之。如此則識思之深也。朱注曰。憤者心求通而未得之意。悱者口欲言未能之貌。啓謂開其意。發謂達其辭（文）發揮名體者。易文言曰。六爻發揮。普通情。孔頴達疏曰。發謂發越。揮謂揮散（文）演密云。發謂發明。揮謂揮揚。文殊發揮。爲遣彌勒之疑（文）名謂妙法蓮華。體乃諸法實相。名必招體。故指示妙法蓮華也。法華第一云。爾時文殊師利於大衆中而説偈言。我見燈明佛。本光瑞如此。以是知。今佛欲説法華經。今相如本瑞。是諸佛方便。今佛放光明。助發實相義。諸人今當知。合掌一心待（文）又云。今見此瑞與本無異。是故惟忖。今日如來當説大乘經名妙法蓮華敎菩薩法佛所護念（文）然後如來等者。方便品云。唯佛與佛乃能究盡諸法實相。又云。無量衆所尊。爲説實相印（文）今動執之從者。文句記第三之三（百二）云。略開三爲一。先長行（從方便品初至而説偈言）并十七行半偈（世雄不可量至十方佛亦然）歎二智。次三行半（舍利弗當知至引之令得出）正略開顯動執生疑。文云。動執生疑者。由前略開動其執故執動。由前生疑故疑生。疑已生已今但致請（文）道威入疏云。動舊執生新疑（文）愚按由略開顯動舊來三乘執云動執。疑今一乘云生新疑也。經次偈惠日大聖尊已下。正明疑二智也。又經爾時世尊告舍利弗汝已慇懃三請已下。明廣開三顯一也。今云得離疑網者。正指廣開顯文也。經云。我以相莊嚴光明照世間。無量衆所尊。爲説實相印。舍利弗當知。我本立誓願。欲令諸衆生如我等無異。如我昔所願。今者已滿足。化一切衆生皆令入佛道。乃至今此諸大衆皆應除疑惑。諸佛語無異。唯一無二乘（云云）總意明。廣開三顯一。印以實相。令前略開顯時動執生疑之徒得離疑網也。
　　譬如下。擧喩明動執之徒離疑網相也。疑謂無明。第十四（三十五）云。疑者卽是暗也（文）又次云得離莩殼。莩殼喩無明。如上引智度無明殼皮脫等文。可知。喩中約三句明。陽春之始等者因句也。雷風下根句也。苗能出生者卽方便也。又陽春東方發心也。雷風南方修行也。時雨西方方便智説法也。得離下北方離障生果也。陽春之始者。時幽風七月日。春月載陽。有鳴倉黃。月令云。孟春之月天氣下降。地氣下騰。天地和同草木萌動。季春之月生氣漸盛。陽氣發洩。萌種等者。韻會云。萌謨盲切。説文草芽也。甲坼者。易曰。天地解而雷雨作。百果草木皆甲坼。雷風等者。殼梁縛云。陰陽相薄感而爲雷（文）又雷卽風也。物理論云。積風成雷（文）鼓動者。易云。雷以鼓之。風以動之。雨以潤之。莩殼者有人解云（云云）今云。莩稃音同故通用。上無明殼皮下演密亦作莩。何云寫者誤乎。又演密云。離莩殼者莩者包中白皮。殼卽甲也。苗能者。兩本義釋作苗然。演密云。油然者生長之貌。孟子曰。油然作雲。霈然作雨。謂由雷風鼓動時雨潤洒。遂令萌牙離於荸皮甲殼。油然出生增長也。此上皆喩動執之徒得離疑網（文）義釋作苗然者。更無其義。然能兩字草書形近。恐寫者誤。演密本轉爲油然。雖非無其義。今疏爲正。若無機之人等者。反結印以實相意也。無機人者。所云五千上慢類是也。方便品云。如是四衆等其數有五千（乃至）斯人尠福德。不堪受是法（文）。是以開三顯一離其疑網。印以實相。而後説之。今亦如是。前云發起大會之機。然後問佛。卽此之謂也。演密引涅槃經云。無種性人。無種性故。雖復勤行精進。終不能得無上菩提。譬如地中宿無根種雖過春陽雷雨作解。終無勾萌甲坼之理（文）。際會者。際音霽。邊也。畔也。合也。會也。義與會同。連綿云際會。言遇其時。云際會也。會梵云●●會卽時義也。
　　毘盧遮那下。釋三句答説也。牒文中有四。初明印定。二金剛手願樂欲聞。三略示三句名。四秘密主下正明因句也。
　　以執金剛手下。釋二善哉言。於中是初明歎二德也。豫測如來等者。上云金剛手觀知如來獨一法界加持之相等意明。金剛手知佛現瑞相是爲説三句法門。謂之豫測如來加持深意也。
　　又能下。上云先喩其功德發起大會生解之機。意明豫測深意故。又能説五喩以作生解因緣也。仰測聖心等者。述上二意。明如來所歎所以也。謂金剛手具此二德故。如來歎言善哉善哉。初善哉言歎測如來深意。次歎作生解因緣也。
　　我觀一切下。釋次單善哉句也。我觀等者。取涅槃意釋。經第二十二云。爾時世尊告光明遍照高貴德王菩薩摩訶薩言。善哉善哉善男子爲欲利益無量衆生。令得安樂。憐愍慈念諸世間故。爲欲增長發菩提心諸菩薩故。作如是問。乃至我都不見一切世間若人若天。沙門婆羅門。若魔若梵。有能諮問如來是義。今當誠心諦聽。諦聽吾當爲汝分別演説（文）今此中意明一切天人等者。第一二無畏順世八心也。乃至者攝初劫也。淺行菩薩者卽第二劫也。第三劫人正證此心。故乃當金手發問也。指心約曼荼羅諸尊者恐不可。
　　所以者何下。明無能發問所以也。謂甚深法。非淺智人之所知故。悉攝一切等者。法華第七（神力品）云。若我以是神力於無量無邊百千萬億阿僧祇劫。爲囑累故説此經功德。猶不能盡。以要言之。如來一切所有之法。如來一切自在神力。如來一切秘要之藏。如來一切甚深之事。皆於此經宣示顯説（文）從我觀之。此四句卽是四阿。卽彼所説四佛知見。正是法華體故。佛以其要歎經功德説此四義。今此中爲配三句故。略如來秘要句引餘三句也。一切佛法者。因句也。卽是阿字義。阿字菩提心之體故。第七（十一）云。經云謂阿字門一切諸法本不生故者。阿字是一切法敎之本。凡最初開口之音。皆有阿聲。若離阿聲則無一切言説。故爲衆聲之母。凡三界語言皆依於名。而名依於字。故悉曇阿字亦爲衆字之母。當知阿字門眞實義。亦復如是。遍於一切法義之中也（文）又云。經云秘密主云何眞言法界敎者。卽謂阿字門等。是眞言敎相。雖相不異體。體不異相。相非造作修成。不可示人。而能不離解脫。現作聲字。一一聲字卽是入法界門故。得名爲眞言法敎也。●字是菩提心體。一切法敎之本。是爲因句也。秘密神力者根句也。根梵云●●。力云●●。字體是同也。第十八（二十四）釋●字云。又復具大威德。如來自在秘密神通之力。皆由此生（文）第十二（十四）云。更入唵字門。此是三昧。將用成就菩提心也。如世蓮華依水而長。若無水者不久枯朽。行者菩提之心亦復如是。若無三昧之水灌注其心。卽亦不得滋榮開剖也。滋榮開剖者。是萬行長育義也。故知。神力是根句也。第二●字卽攝此中也。甚深之事者方便句也。●字黑色名深玄色。卽是甚深義。深玄是涅槃極果也。故知此是究竟句也。彼顯略故説一切佛法等。此最深秘故説三句四阿。故擧彼淺略文以顯最深秘義也。以如來善哉等者。明印定得益也。抄解（云云）愚按若約本則乃至世天等悉是毘盧遮那。豈謂金剛手亦何有功德倍增乎。今約外迹明説聽之儀式故且約常途爲此釋也。
　　復明於所受下。釋汝當諦聽等文。終無漏失者。總釋諦聽義。此句有兩意。謂於金手何有漏失義。然明説聽儀式。且約常途云也。若亦約未來弟子。實有此事。故爲此釋也。重抄十四本。作倍復增明。今疏恐倒。如來言音所加持故功德增明無漏失也。是受法。云儀式也。
　　次卽下合經也。演密云。深心曰諦。屬耳曰聽。聽音察理名善作意（文）愚按。示非散聽。而云諦聽。此二字云何離釋。諦聽者明聞受不失。極善作意有明心受不失也。
　　亦爲未來下。疏主得意釋出經外義。意明。金剛手等久已通達此境界。何誡之爲。今但示儀式。示儀式者實是爲未來弟子也。
　　故釋論下。引論爲證。第一云。復次如是義者。若人心善直信。是人可聽法。若無此相則不能解。如所説偈。聽者端身如渇飮。一心入於語義中。踊躍聞法心悲喜。如是之人應爲説（文）抄云。此經云作意者。是警覺義等（云云）此解不可。作意者明一心作意而不散亂。又與論直信義不同。古師欲強會合經及論文故爲僻解。然經及論文雖不同。深心受法義同故引而證也。何必一一會釋乎。心善者簡不善心。論次上文（二十一丁）云。如提婆達太弟子俱迦離等。無信法故墮惡道中。是人無信於佛法自以智惠求不能得。何以故。佛法甚深故（文）離此等心故。次文云心善直信等也。直信者第三（二十）云。深信者。此信梵音捨攞馱。是依事依人之信。如聞長者之言。或出常情之表。但以是人未曾欺誑故。卽便諦受依行。名爲信。與上文信諸佛菩薩義同（文）聽者端身者。現本作專視聽法如渴飮。十四本作聽者端視。今所引是異本耳。專視聽法卽是諦聽也一心入於語義中者。卽極善作意也。踴躍聞法述專視聽法義。心悲喜者述一心入語義中義也。
　　及無盡意下。引經明聽法功德。具如抄辨之。第十六（二十五）云。如大本中有二十種勸令聽法之相。乃至如是二十種因緣當廣説（云云）經云。佛告下別牒也。正示三句名也。愚按三句五轉及十心開合爲異。此三種卽是因緣生義。因緣生者卽●字義也。凡經●字爲體。是故毘盧遮那以此一字爲眞言。一經雖廣不出阿字門。或説三句。或説五轉。或説十心。以要言之。卽是阿字不思議之緣起也。第二十（二十三）云。復次前云三句義。謂菩提心爲種子。卽因也。大悲爲根方便爲究竟。從首至終皆明此三事。或自顯此三德。或爲成他三行。言三落刃者。卽與此相應也。又下疏（一末十一）云。佛已開示淨菩提心。略明三句大宗竟。卽統論一部始終。無量方便皆爲令諸菩薩菩提心清淨知識其心（文）第十一（十三）云。此四字是此一部經中正宗體也。一切秘藏皆從此生。卽是毘盧遮那佛心也。菩提心義第六（七）云。問大日經云。菩提心爲因。大悲爲根。方便爲究意。義釋以此三句總攝一部。上來所説諸行相等。此三句中何句所攝。答大日經抄記。開此三句以爲五句。一菩提心。二菩提行。三成菩提。四入涅槃。五起方便。上來行相皆具此等三句五句。彼抄記中六審説此五句（云云）（廣明往見）今具明三句五句等開合義者。初●菩提心因句也。第二●字大悲萬行是根句也。●●兩字爲方便句。方便有二。●爲上轉●爲下轉。是二種方便也。又初地爲因。二地至七地爲根。八九十爲方便句（見二末十七丁）。又初地爲種子（因句）二三四五六地爲牙皰葉華果。第七地爲受用種子（根句）八地爲無畏依。九地爲殊勝心十地爲決定心（究竟句。又見二末十八丁）故知一經始終不出三句。且攝一經辨之。初一品説行者住心。是因句也。具緣品廣明大悲萬行。故第三云。上品約種種心相對辨一切智心竟。然此妙果以何方便而能得至耶。故此品次明入曼荼羅行法。具緣支分及所要眞言皆於此中廣明（云云）已下諸品。行果雜説。果卽方便究竟也。又二十卷。約曼荼羅從因至果從果向因二義。廣明三句。往見。又三句卽因緣生義。因卽菩提心也。緣者三密方便。依三密方便故。從悲藏中生法性牙。是名爲生。卽是究竟果也。如此三義因緣畢竟不生故。終歸阿字本不生理。●字是法界體性本地常心。卽是平等大惠日。故日梵云●●●。日是本淨菩提心毘盧遮那也。毘盧遮那●字爲種子。一經始終不出阿字。此經名爲大毘盧遮那成佛者。卽是之謂也。菩提心爲因者。此約十地始終而明。初地爲因。二地至七地爲根句。八地已上爲方便。故知。菩提心爲因者。卽初地淨菩提心也。三昧耶會因菩薩眞言●●（覺也）●●（智也）菩提有因義可見矣。·今菩提者覺也。心者梵名略有二。一質多。二干栗太。干栗太者。第九菴摩羅識。是心體性。所云自性清淨心也。質多者通名八識。最勝疏二末（三十四）云。凡言心者有四義。一眞實名心。如般若多心。卽眞如理亦名爲心。故勝鬘云自性清淨心。彼名乾栗心。二緣盧心。卽通八識。彼名質多。三積集義名心。亦通八識。通能所積集故。四積聚最勝義名心。卽唯第八（文）菩提是覺故。今本覺心名爲菩提。干栗太眞實心處本具明性。是名本覺。菩提心論云。一切有情於心質（乾栗）中有一分淨性。衆行皆備。其體極微妙。皎然明白。乃至輪迴六趣亦不變易。如月十六分之一。又云。發起本心中分明。漸令潔白圓明。證無生智（文）一分明性者。卽本覺也。華嚴大疏十九上（五十）云。眞諦所翻決定藏論九識品云。第九阿摩羅識三藏釋云。阿摩羅識有其二種。一者所緣卽是眞如。二者本覺卽眞如智。能緣卽不空藏。所緣卽空藏。若據通論。此二三以眞如爲體。釋曰。此二卽起信一心二門。本覺在生滅門。一心卽眞如故。故論云。唯是一心。故名眞如（文）下疏（一末十九右）云。初云識心是心自覺之智。次又言心。卽是心之實相。意明。境智俱妙無二無別。故重言之。自然智卽是如來常智。唯是心自證心。不從他悟（文）心自證心者。上心質多也。下心干栗太也。眞諦所云。能緣者質多。所緣者干栗太也。是此二心一體差別故。起信云一心二門也。質多有二種。一約分別事識。二約第八識（具如起信用大章）今明初地發心爲一切智智因故。取第八識也。第三（十五）云。復次初入淨菩提心門。見法明道如識種子歌羅羅時。前七地以來爲大悲萬行之所含養。如在胎藏。乃至至如來一切智地。如伎藝已成施于從政。故大悲胎藏生（文）正是初地淨心爲因。故又下云離業受生成就眞性生等也（文）又按。因有二。一正因（干栗太）二緣因（質多也）涅槃二十六（三十四）云。善男子汝言衆生若有佛性不應假緣。如乳成酪者。是義不然。何以故。若言五緣成於生蘇。當知佛性亦復如是。譬如衆石有金有銀有銅有鐵俱禀四大一名一實。而其所出各各不同。要假衆緣衆生福德爐冶人功然後出生。是故當知本無金性。衆生佛性不名爲佛。以諸功德因緣和合。得見佛性然後得佛。汝言衆生悉有佛性。何故不見者。是義不然。何以故。以知因緣未和合故善男子以是義故。我説二因。正因緣因。正因者名爲佛性。緣因者發菩提心。以二因緣得阿耨多羅三藐三菩提。如石出金（文）佛性爲正因者。卽干栗太心也。發菩提心者。質多也。故發菩提心眞言云。●●●●也。
　　大悲爲根者。抄有二解。今不用之。愚按。菩提心種子漸生根牙名爲大悲。大悲是萬行。由大悲萬行菩提心生根。大悲之根依主釋也。故第一云。虛空無垢金剛卽阿字門平等種子。修無住行。譬如種種方便根牙漸生。故次明發行金剛印也。又下云。爲令如是淨信心堅穿增長。經中次説大悲爲根（文）或可。菩提心生根位名爲大悲。大悲卽根持業之稱也。根者執持增長義。根及力梵云●●。根卽力故。能執持菩提心。令增長也。又恒沙性德名爲大悲。大悲卽功德異名。大悲亦菩提心。此心增長爲根。根是增長義故。又能持莖葉等故。亦是能執持義也。菩提心有三種。或合爲二。華嚴大疏十六下（十三）云。菩提心有三。一者直心。正念直如故。二深心樂修一切諸善行故。三者大悲心。救護一切苦衆生故。又云。所念眞如亦卽本智。本覺智故。後二是顯恒沙性德（文）第三（二十）云。應發菩提心者。謂生決定誓願。一向志求一切智智。必當普度法界衆生（大悲心也）此心猶如幢旗。是衆行導首。猶如種子。是萬德根本。若不發此心。亦如未託歌羅羅。則大悲胎藏何所養育（云云）第三（四）云。深修者。謂得淨心已去。從大悲（本具性德）生根乃至方便究竟（云云）第七（十六）云。今此經違世八心相續增長。亦有因緣。乃至淨菩提心以五字門爲緣（大悲萬行）生大悲根（本具性德）佛娑羅樹增長。彌布滿於法界（云云）方便爲究意者。抄出二解。今不取也。愚按。方便有二。上轉及下轉也。自證極果也。故下云。萬行圓極無可復增。下轉者化他方便。故下云。應物之權究盡能事（文）又下疏（二末十七）云。説淨治地果相及方便業名究竟（文）問方便者或能成萬行名三密方便。或化他事業名善巧方便。今所成極果云何名方便耶。答方便梵云●●●。下釋云發起義。菩提心發起卽是極果也。又含句義。句是住處義。住處卽極果也。第十九（二十五）句是住處義。一切智智之住處。卽是佛住也（具如上記辨之）。究竟者。俱舍第十六（十七）云。究竟是成辨義。是終了義（文）究竟梵云●●●（千文）十二眞言中阿娑女摩補多（無盡也）十住毘婆沙第三（十三）明十究竟義畢云。問言。汝言竟。何者爲竟。此義應分別。答曰衆生性若竟。我願亦復竟。若衆生等竟。如是諸願竟。竟義名無竟。我善根無竟（文）今此方便究竟亦復如是。其實無竟爲竟。是故下轉方便終無休息。第三（十七）云。經云。爾時毘盧遮那世尊本昔誓願成就無盡法界度脫無餘衆生界。故一切如來同共集會。漸次證入大悲藏發生三摩地者。以如來本行菩薩道時立如是誓願。我當成就一切諸佛法界。悉皆度脫無餘衆生界。今所願已滿。而應度衆生不盡。以衆生無盡卽是法界亦無盡。乃至以衆生界未得一切解脫。卽此法界未得遍滿成就。故如來勒修事業無有休息也（文）亦第二十卷釋入中●字亦卽此義也。又釋迦眞言云。●●●●●。●●者上轉究竟也。●●●者下轉無竟也。卽成事智作業。終無休息也。今此中且約上轉云究竟也。
　　猶如世間下。明三句大意。是初擧喩也。如文可知。
　　然以中智下。明畢竟不生不減故因果義成。是阿字門不思議緣起也。中智者八不正觀也。不生不滅法由因緣而生。故離外道斷常。因果義成也。
　　若法不然下反顯也。反此者因果義不成故。中論第一（五）云。諸法不自生。亦不從他生。不共。不無因。是故知無生。不自生者。萬物無有從自體生。必待衆因。復次若從自體生。則一法有二體。一謂生。二謂生者。若離餘因從自體生者。則無因無緣。又生更有生。生則無窮。自無故他亦無。何以故有自故有他。若不從自生亦不從他生共生則有二過。自生陀生故。若無因而有萬物者。是則爲常是事不然。無因則無果。若無因有果者。布施持戒等應墮地獄。十惡五逆應當生天。以無因故（文）第十四（十八）云。生住等諸法所生常者。然此中所説不同外道斷常見。諸法雖從因生。而生因無相。雖從緣生而此緣無相。雖從緣起而法本不生。雖從緣起滅而無生住之相。是故爲常。非同外道之見故説生滅常也（文）有人破顯諸大乘經。立因緣本有義。而誇自家談妄謗他義。所謂因是法界。緣是法界者。豈非離因果而因果俱有耶。
　  今行者下釋因句也。心實相者。干栗太眞實心。諸佛自證心體也。下疏（一未六丁）云。衆生自心實相卽是菩提。有佛無佛常自嚴淨（文）又（七丁）云。若瑜伽行人正觀三法（三道也）實相。卽是見心實相。心實相者卽是無相菩提。亦名一切智智（文）。出過一切者。謂心實相者不生不滅心體故。出過生滅等一切戲論垢也。所云虛空無垢大菩提心也。第一云。虛空無垢執金剛者。卽是菩提心體離一切執諍戲論如淨虛空無有障翳。無垢無染亦無分別內證所行者。卽心實相是諸佛內證。亦卽諸佛所行之道。故云內證所行。此行梵云娜耶。十二（十六）云。此行從心而生。心爲照明。能見如來之道。行卽道也。道者卽是行及果報也。此心是蓮華三昧之因。是云所行之道。此心顯現云蓮華三昧之果。是云果報。因果體一。不出此心也。得深信力者。於諸行道生決定心。卽發菩提心也。此信梵云●●●。如上引第三卷疏。又第三（二十四）云。以此深心淨信。離疑惑故。漸得法驗現前。復由法驗現前故。信解轉增不可俎壞（文）今深信力者。初地諦信也。智度第十九（三十一）云。菩薩是五根增長能破煩惱度衆生。得無生忍。是名五力。復次天魔外道不能俎壞。是名爲力（文）大乘入道章上（未十五）云。五力者。不可屈伏故名爲力。卽前五根據不可屈。轉立力名。故瑜伽云。誰不能屈。答此清淨信若天若魔乃至諸煩惱纒亦不能屈。故名難伏。體卽五根。更無別也（文）抄設問答云。直起本覺菩提卽名爲因。又稱深信（云云）此解恐不可。何者能證所證其體雖一。不義無異。所證是實相般若。能證是觀照般若。此二卽體相。體是眞如。相卽眞如智。是名爲二種般若。下疏云。以心實相智。覺心之實相。境智皆是般若波羅蜜（文）又內證所行者。是本覺卽●●心也。得深信力者。是始覺。卽●●心也。如次實相觀照二種般若。是此二名唯是一心。於無能所中而立能所。故云心自證心。卽示無能所之能所也。是以言發心則取●●心。故發菩提心眞言云。●●也。又菩提心論云。一切有情於心質中有一分淨性（文）是本覺●●心也。又云。初以阿字發起本心中分明（文）是始覺●●也。又華嚴大疏五十七（二十丁）云。前初地中明心。梵云質多。卽慮知心。對身口故（文）應知得深信力。卽是●●發心也。薩婆若心者。卽一切智智菩提心也。智度七十三（二十四）云。薩婆若有種種名字。或説一切智。或説一切種智。或説無上道。或説無量諸佛法。或説菩提。皆是薩婆若名字。此中説薩婆若。當知。是阿耨多羅三藐三菩提。文已得信力故云堅固不動也。菩提心論云。纔生如是心卽入初地。心樂不可動。譬如大山王（文）第九（二十七）云。不動者。卽眞淨菩提之心。薩婆若者。謂所求菩提。卽●●自性清淨心也。心智謂能求●●心。所謂一向志求一切智智也。此心堅固不爲異道所動。故云堅固不動。是以初地名爲不動地。華嚴三十四明初地云。菩薩住如是法。名住菩薩歡喜地。以不動相應故。大疏釋云。住歡喜地者。是初住地義。以不動相應故者。釋成住義。一證眞理不復失故。二乘異道不能動故（文）又下疏。釋除蓋障三昧中云雖無量天魔皆悉化作佛身各説相似般若。終不能動其少分疑網之心。亦卽此義也。薩婆若者。●字爲體文殊問云●娑字現證一切智聲（文）第十（七）云。娑是不動義。又婆是堅義。又娑羅樹喩菩提心。娑羅此云堅固也。離業受生者。依業受生故。云業受。上（一本二十一）云。緣業生者謂爲有情癡愛因緣造身口意種種虛妄不清淨業。乘如是業生六趣身。增長輪迴備受諸苦（文）具如追記辨之。成就眞性生者卽佛樹牙生也。佛樹者娑羅樹王。以喩菩提心也。又上疏云。今修平等三業清淨惠門。一切蘊阿賴耶業壽種子皆悉焚滅。乃至虛空無垢大菩提心。一切如來平等種子。從悲藏中生法性牙。乃至莖葉花果遍滿諸法界。成萬德開敷菩提樹王（文）愚按。業受生者分段身。眞性生者變易身。第十六（十二）釋以字燒字義畢云。旣得如是遍照無垢身。壽命還治悉皆無垢也。意生之身兩本復爲欲令堅固如是意生之身故。更有方便。猶置十二字復得十二緣。謂十二支句也。第十一（二十）明六根淨義云（乃至）以身心清淨故卽得隨生。意生之身隨念而生也。隨生爲因念誦爲淨。便獲隨生身心清淨也。萬行功德者。正釋因義。謂擧能依萬行以顯所依因。此心是萬行依。名爲因也。萬行功德依菩提心而增長故。增長是根義。依卽因義也。功德者十力無畏等無量佛法也。下疏（一末十八）云。以如是正見猶若金剛。卽是最上堅信解力。依此進修如實巧度故。得諸佛力無畏解脫三昧。及餘無量佛法皆悉成就也。
　　此菩提心下。明果還爲因義也。此菩提心者。卽指初地淨菩提心也。下疏此心（極無心）望前二劫猶如蓮華盛敷。若望後二心卽是復成種（文）望生死中等者。抄云。地前三劫分齊悉是生死善根所攝（云云）此依宗家住心立敎義。而解疏文。此解不爾。如前引諸文。佛樹牙生者。第三劫菩薩得變易身義也。對此第三劫已還尚是分段身故。云生死中等也。望前三劫。猶如蓮華盛敷卽是也。第三劫是初地故第二劫爲地前。第三劫爲地上云佛花法花非是疏意也。覩佛法前相者。抄（云云）愚按。仁王青龍疏第六（五）云。凡欲登地先瑞相者。如金光明第四云。佛告師子相無礙光焰菩薩言。善男子初地菩薩是相先現。三千大千世界無量無邊種種寶藏。無不盈滿。菩薩悉見。此與大寶積第一百一十五卷中十地文同。卽先相矣（文）此中意明初地因句爲果所以。謂此是因句然爲果者。以已覩佛法前相故。
　　譬如下示覩前相也。涅槃第七（二十二）云。善男子如貪女人舍內多有眞金之藏。家人大小無有知者。時有異人善知方便（乃至）於其家堀出眞金之藏。女人見已心生歡喜奇特想。宗仰是人。善男子。衆生佛性亦復如是。一切衆生不能得見。如彼寶藏貪女不知（乃至）善方便者。卽是如來。貪女人者卽是一切無量衆生。眞金藏者卽是佛性（文）今有無盡寶藏者。喩一切智智菩提心。漸覩無量寶藏者。卽是心自證心。開發金剛寶藏之前相也。宅中者阿賴耶室宅也。第十六（二十四）云。藏者梵云阿賴耶。此翻爲藏。或云宮室舍宅之義。如世間舍宅一切衆生各隨已分安住其中。旣有此窟宅。卽有善惡含藏。不能自出。如來已離如是阿賴耶窟宅。故云無藏性也（文）。自勒修方便者。是地前行。依此修行見前相。故上疏釋次第此生滿足句云。謂初發心（地前）欲入菩薩位。故於此眞言法要。方便修行得至初地。又下經所謂供養行修行。從是初發心是也。周給一國者。法花譬喩品云。以我此物周給一國。猶尚不匱（文）第七。釋到於修行地授不思議果中亦引此文。驗知是初地果相也。彼人聞已等者。明聞善知識示喩已。諦信修行也。卽所謂●●●深信也。聞已者。聞惠十住也。卽生諦信者。思惠十行也。乃至施功不已者。修惠十向也。此三十心總名資糧位。亦名順解脫分也。漸見前相者。煗頂忍世第一法總名四加行位。亦名順決擇分。入道章上（本十六）云。一煗此位菩薩初見道火前相。故名爲煗。然見道體。能斷煩惱。如火燒薪。故喩於火。煗位菩薩未得火體。而得火相。故名煗（文）。
　　爾時下正明見道也。第十五（二十四）云。已得安住如是法體實智惠中。疑怪永除。猶如須彌山王無有動搖（乃至）齊此以名爲見諦也。堪能發起等者。明依離疑惑心住諦理故。堪能發起殊勝加行簡地前行。故云殊勝。殊勝加行卽根句也。是明初地已上信解中行。上疏（十七）云（次上所引次文也）爾時以無所住進心不息。爲滿第二地故乃至復依眞言法要方便修行。得入五地。如是次第。乃至滿足十地。唯以一行一道而成正覺是也。故菩提心下總結也。意明。離疑心故。知菩提心卽自淨信心義也。抄（云云）愚按。此信梵云●●●。反疑爲信。此經宗明義疑卽無明（見于第五卷）信卽心之本性。此心從本以來。離無明癡暗本性清淨。故云菩提心卽白淨信心義。此經宗五根配五佛。與常途義不同。信配白色。淨法界色。第六云。潔白是毘盧遮那淨法界色。則一切衆生本源。故最爲初。又云。白是越百六十心垢義。此名信色。又第四（九）明五執中云。土嚁持中胎藏。又云。如是五執卽特五色蘇多羅。土嚁爲信（云云）信爲中胎毘盧遮那。是明心本性自性清淨義也。又上疏（一本十五）云。無上菩提出過一切臆度戲論種種過失。是一向純善白淨微妙。不可譬類之義。卽是衆生本性不思議心也（文）衆生本性者卽一切智智●字法界體。故云不思議也。又下疏云。獲除蓋障三昧時。心之本性卽是尸羅。非造作法（文）尸羅是清涼義。與●●●字體同也。心之本性者大空妙惠。卽中胎法界體性也。溜州最勝疏四（本十二）云。又信根卽菩薩體。七最勝中依止最勝。卽攝慈悲（文）問一向志求一切智智爲發菩提心。今亦云信義。云何異耶。答一向志求者。樂欲上也。樂欲上得佛果下度衆生。希望之心爲發菩提心之行相。信爲欲依。依信而起樂欲。故今云信爲體。義不相違也。問信爲體者。爲能證菩提心耶。爲所證耶。答實是能所體一無異。然義辨之。信屬能證。所證菩提一相平等離信疑相故。今於此諦理生決定信判云菩提心。卽白淨信心義也。第十二云。次決定心歡喜説名內心處者（注此心梵云只多。是慮知心也。能證。又次干栗太者。是處中心也。所證）如二乘入道亦先須得決定心。此決定心卽三昧也。猶得決定心故心得悅樂。卽是內心自證現法之樂也。猶有此定故卽生實知見。然三乘有定。深淺不同。今此中意明。若能證●●此心處心中之心（注此卽訶栗太）卽是如來大決定心（注謂三昧）猶有此定故得入阿字門。入阿字門故卽能了知眞言行之與果也（文）決定心卽三昧者。卽是決定信心是能證也。
　　釋論下引證也。論第一（十九）云。問曰。諸佛何以故初稱如是語。答曰。佛法大海信爲能入。智爲能度。如是者卽是信也。若人心中有信清淨。是人能入佛法。若無信是人不能入佛法。不信者言是事不如是。信者言是事如是（云云）解云。佛法大海者。薩婆若海。此中有無量珍寶。論次文所謂根力覺道無量佛法也。能入者。信離疑怪。無障礙菩提心。故爲能入。入謂證入也。華嚴大疏四十八（八右）云。安住卽是入義也（文）智度七十四（七丁）云。安住深入通達心（文）通達位卽見道。初入薩婆若海。卽見道也。智爲能度者。智能斷煩惱故。度煩惱愛河而流入薩婆海也。如梵天王等者。論云。梵天王白佛。大德世界中智有上中下。善耎眞心者易可得度。是人若不聞法者退墮諸惡難中。譬如水中蓮華有生有熟。有水中未出者。若不得日光則不開佛亦如是。佛以大慈悲憐愍衆生故。爲説法。佛念過去未來現在三世諸佛法皆度衆生爲説法。我亦應爾。如是思惟竟。受梵天王等諸天請。説法。以偈答曰。我今開甘露味門。若有信者得歡喜。於諸人中説妙法。非惱他故而爲説。佛此偈中不説布施人得歡喜。亦不説多聞持戒忍辱精進禪定智惠人得歡喜。獨説信人。佛意如是。法第一甚深微妙。無量無數不可思議不動不倚不著無所得法。非一切智人則不能解。是故佛法中信力爲初。信力能入。非布施持戒等能初入佛法（文）解云。甘露味門以喩般若。般若者一切智智。第十三（十九）云。甘露者一切智智別名。若有生信等者。卽信爲能入入初歡喜地。故云得歡喜也。我第一等者。明所信境。卽上所謂佛法大海。從我觀之。則中胎蓮花藏。故此中九義明之。卽是八葉九尊也。我第一者論云法第一。今改云我第一。我卽內心大我。毘盧遮那本地身入中●字義也。第十六（二十三）云。如來住彼法界第一（乃至）此第一是第一法界身。乃至此第一者義謂當云性也（文）解云。第一者謂第一義諦也。性卽法界體性也。甚深法者。法花云。諸佛智惠甚深無量（文）第十二（二十）云。如是無相卽是如來甚深境界。唯佛與佛乃能知之。故言是佛境界（文）解云。無相菩提卽●字本不生理。謂之甚深法。又華嚴大疏十九下（六七）云。甚深者卽中道義（文）中道卽●字本不生義。是東方寶幢佛三昧也。微妙者第二●字。是南方行門。定惠等運。故云微妙。第六云。黃謂一念相應時。定惠均第七覺開敷。是名念色（文）定惠均等是平等法智。開敷花王三昧也。無量無數者。西方無量壽義。所云光明無量。壽命無量等義也。不可思議者。北方天鼓音義也。第四（二十一）云（乃至）本名當云鼓音如來。如天鼓都無形相亦無住處而能演説法音警悟衆生（云云）都無形相而能演法音者。卽不思議義也。不動者。第九云。不動者眞淨菩提心（文）是東南普賢也。第二十（二十六）云。普賢者是菩提心也。若無此妙因。終不能至無上菩提（文）不倚者。謂無所依倚。卽西南文殊無相妙惠。第二十云。以此第一義空之妙惠。淨彼遍一切處淨菩提心。平等惠利刃斷無始無明根（文）第一義空卽無倚義也。不著者●字義。卽東北觀音也。無所得者西北彌勒尊也。謂無緣大慈卽無所得義也。非一切智人等者。上我第一等者。佛自證境界。故唯佛與佛乃能知之。證此境者名爲一切智人。非是因智所解。故云非由惠等而能入等也。
    享保八年歲在癸卯夏五月二十有六日沙門
    曇寂元文二年星宿丁巳春三月初六日重正治閣筆寶曆七年（乙丑）秋九月初二日京都延命院善住阿闍梨以御眞書寫之           順庸



　　大日經疏私記第十

　　            沙門曇寂撰
　　住心品第一之餘
　　爲令如是等者。已上釋因句畢。自下釋根句。是初明文生起也。如是淨信心者。指前因句也。堅牢增長者正明根義也。謂前菩提心芽漸生根也。有人云。根者執持引生義（云云）辨云。引生是種子義。而非根義也。仁王陀羅尼釋云。言種子者有其二義。一者引生義。二攝持義。且如十字合成一句。以初一字而爲種子。下之九字所有觀智依初引生（云云）應知。引生是種子功能也。根是能執持義等者。根有二義。一堅牢義。二增長義。是述釋堅牢義。故云能執持也。
　　猶如樹根下。擧喩明能執持義。兼示增長義。執持相續莖葉花果卽是增長義也。按根梵語且有二種。一因姪唎焰●●（二十三根之根也）具如俱舍光記第三（二丁）約界緣廣釋。二拇攞●●（樹根之根也）見梵語雜名等。今此中恐是後義。故上云如世間種子藉四大衆緣故得生根。驗知樹根義也。根卽力義故。能執持莖葉花果。使不傾拔也。
　　梵音下釋大悲義。●字有慈悲義。有苦義。涅槃曰。迦字者於諸衆生起大悲悲。生於子想作妙善義。又文殊問曰。迦字入業異熟聲（文）異熟卽苦果也。能拔之悲所拔之苦其體是一。卽同體大悲也。故知。●是體也。以●●助●成大悲拔苦義也。十一面尊●字爲種。此尊軌中殊明餘病苦。是此尊大悲拔苦之三昧。以●字爲體也。十四本作迦是芸。義釋云。如芸除草穢。尤好矣。今疏恐寫誤也。慈如廣植等者。慈有長養義。如大慈生菩薩眞言及第九卷所釋花鬘眞言釋。芸除者。韻會耘于分切。耘除苗間穢也。通作芸。孟子不芸苗者也。此中悲等者。●字有慈悲兩義。如上引涅槃。按悲是除蓋障三昧也。藏品云。入悲力三昧眞言説。第十（五丁）釋云。法性之悲以自在力能除一切衆生蓋障（文）卽秡苦義也。慈者彌勒尊三昧也。藏品云。住於普遍大慈發生三昧自心説。第十（四丁）云。普謂平等。遍滿一切法界也。稱於法界而生大慈。能遍與一切衆生正法之樂。是彼所入門也。又除蓋障眷屬有大慈生菩薩（與彌勒大慈發生三昧義同也）第九卷花眞言釋云。摩訶妹咀[口*履]也是大慈義。毘庚娜譬帝是生義乃至今自證知心實相故。從慈悲藏中八葉鬚蘂次第開敷。故曰從大慈生也（文）悲力者正是根義。大慈發生者長養義。故彌勒尊眞言釋中。亦云彌勒行行卽大慈長養義。今此中云。悲卽兼明大慈者。悲是根義。能執持爲用。慈卽長養爲用。是卽明兼存菩提心長育義也。又除蓋障以大慈生爲眷屬者。亦是悲兼慈也。抄云。慈悲二法望菩提心爲慈因悲緣等（云云）此解不爾。慈·悲皆緣而非因。云何知者。第二十卷云。次西北彌勒卽是大慈大悲但是第二句中之義也（文）云何慈爲因耶。又有人云。大慈三昧以説法爲用。是爲菩提心之親因也（文）此解甚不可。依上疏釋四菩薩中云。次彌勒慈明文殊説法。説法是文殊大智三昧也。文明可見。
    且如行者下。明大悲爲根行相也。抄云。此中有二段（云云）今不所也。今此下明由初地已上信解行故。菩提心生根也。隨行者下。明第二地已去次第增長相。具如下辨。修供養等者。問。何故云大悲萬行。答。凡菩薩所有所作皆大悲爲體。自證化他一切事業。皆爲衆生。與二乘自利異故。云大悲萬行。萬行從大悲而起故。又慈悲是內心。行卽外用。慈悲爲萬行之本也。華嚴大疏三十四中云。謂慈悲願力爲起行本。故名爲因（文）又●●●有精進義。第十（十六）云迦羅是增進義。精進卽悲義。故具緣品云精進觀世音。上疏云。以淨菩提心於一切法都無所住。而常進修萬行（文）內具大悲故。外起萬行。大悲卽心之本性。從本性而生故。云大悲萬行也。若奉一花等者。第十五（十二）云。供養略有四種。一是供養香華等（及塗香燈等。乃至飮食。此是世間供養也。）二者合掌（謂禮敬也。此是印也。）三慈悲。四運心。謂想香花等滿法界。運心已。卽用合掌印也。並慈悲三事皆運心也。然經中不言香花等。於義必當有之也。花手此是牒合掌印也。花從手生也。發生奉一切佛。結支分生印。觀菩提心者。○如是以印加持已。當念菩提心。想見此花從手出也。以此爲供養也。此運心也。各各一切諸佛及彼所生子等。慇懃以此無過花。美香光顯法界爲樹王。想樹遍法界。供養佛也（文）解云。香花等是事供養也。餘三卽運心。於中慈悲是行體故。稱供養行。云大悲爲根金剛合掌表十度行。卽大悲萬行。是虛空庫廣大供養印也。第四運心者。卽是遍一切處淨菩提心。故云當念菩提心。依此菩提心運心故。諸供養具遍滿法界。上供養諸佛下度衆生。廣大彌滿也。今此中出三義。初事供可知。遍一切處淨菩提心卽運心。次云發起悲願等。卽慈悲也。雖不言印當自具耳。遍一切處淨菩提心者。卽心實相。第六（十二）云。心之實相卽是毘盧遮那遍一切處。佛坐道場。如法相解時。種種不如實見悉滅無餘。是故薩婆若惠與虛空等同也。又次下云無住心。卽遍一切處義。華嚴大疏第六（六四）云。無住卽實相之異名（文）此經宗實相者。卽五字五大義。第六（十三）云。復次如世間染衣。先以灰水洗則易受染色。今以羅字門焚燼弟子心垢。使成灰燼。然後以嚩字門大慈悲水洗之使純一清白。離諸戲論。然後染作法界萬荼羅（五字五大）令種種普門身皆同實相色也（文）又云。復次如世間綵畫不過五色。然互相涉有種種深淺不同。巧惠者善分布之出生萬像。無有窮盡。法界不思議色亦復如是。説而言之。不過五字門。然亦更相發揮成差別智印。如來以普門善巧圖作悲生曼荼羅。乃至世界微塵數隨類之形。猶不窮盡（文）又云。入此深玄色時者。卽是如來自證中胎花藏。爾時見五智色。皆同一法界色。何有淺深之殊（文）實相色者卽五色也。又上釋一切智智説五大喩。可知。能觀心是五字五大。所觀香花等亦復五字五大也。故第八（三）云。若竪説者。一一地中皆具如是五義。若橫説者。一一門中皆具如是五義。例如上文所明諸食遍口則一。然隨調膳人身手有種種滋味不同。餘香花等當知例爾。若行者善能以五字門作金剛舞戲。普應衆生。譬如和五味布五綵。韻五音調五藥。雖性分不過五種。而千變萬化巧轉不窮。當知。是人則解塗香三昧義。亦能解花三昧。燒香三昧。飮食三昧。燈明三昧義。亦解此五種陀羅尼義。以如是種種法門供具。供養心王如來。能令諸尊歡喜。所來必獲（文）興供養雲者。金剛頂八供養眞言。皆有●●（雲也）●●●（海也）●●●（普皆也周遍也）●●（供養也）●●（事業也）●●●●（昭作昭作也。）探玄記第十八（五七）云。迷迦此云雲。雲有四義。一普遍義。二澤潤義。三蔭覆義。四法雨義（文）第十五（十三）云。行者供養香花時。當以眞言及印加持然後運心。此花香美無諸過惡。願生。勝妙復多。猶如大雲從法界中生也。從彼而雨花。謂從法界生也（文）義決云。無量無邊如海雲（文）言由印眞言及運心功力故。諸供養物周遍法界作廣大佛事也。普作佛業者。祕密標記。香花等供養以表六度（具如檜尾記）謂之佛事也。具如下引第十一卷三力偈釋。發起悲願等者。此中亦兼明慈義。故次云施無量樂也。悲願者。仁王青龍疏第二（三十二）云。願於百法無別體性。依無著論。思念爲願（文）悲是無緣慈悲。願卽思念。慈悲思念卽悲願也。第十一（十八）云。時彼於瑜伽思惟。而自在願一切無障安樂諸群生。卽是發決定悲願。云何衆生同有如是覺性。而不自了受大苦惱耶。卽生大勇猛心。要當以無數方便而成就之。必定皆令到一切智地。除彼一切垢障。便無有餘也。拔一切苦等者。明悲願益也。第十一（十八）云。以我功德拔一切苦等者。以大悲心滿一切衆生之所希願。拔彼大苦而與現樂。亦能成就。何以故行者自心無垢障故。卽有大勢力能。又爲諸衆生隨分除障。由彼我無障因緣。卽能隨事成就也。此卽普賢行願也。此相云何。謂生如是大悲之願也。傍生相散食所有苦永除。常令諸鬼飮食皆充滿。地獄中受苦種種諸楚毒當願速除滅（文）自由善根等言。明三力也。第十一（十九）云。又廣大加持謂如來加持神力由三力得成。今欲行如來事故思想念此三句也。故經云以我功德力如來加持力及與法界力周遍衆生界者。此三句和合而廣大加持力生。如是念已。應誦念此句。此句是一切眞言心也。取三句功德。隨取花等以心念加之。如花卽以花眞言。香以香眞言加之。乃至一切處。拔苦與樂献佛等皆成也。若不用本眞言加之。用後明妃亦成。我功德力於衆生界周遍。如來加持力等法界。諸念求義利皆悉饒益之。彼一切如理所念皆成就也。由住理故隨所係念而成也（乃至）除苦苦卽除等。以我功德力故。以如來加持力故。以法界平等力故。以此三緣合故。則能成就不思議業也。如是作者。當知。應理故言當得如理也（文）自善根者。行者所修功德。所謂四種供養。其體卽五大也。第八云。若行者善能以五字門作金剛舞戲是也。如來加持者。謂如來大悲常照法界。有感則應。亦五字五大也。法界力者。謂一切衆生如來藏性眞如熏力。眞如者卽五大也。又香花等一一供養雲海。亦卽法性五大也。第八云。一一地中。皆具如是五義是也。所爲妙業皆得成就者。上所云佛事生事是云妙業。第十一所云。周遍衆生界。一切衆生亦不出五大故。五大者諸法實相。實相者行者自心。以自心香花雲。上供心內諸佛。下度心內衆生。能供所供皆不出自心。是云妙業成就。菩提心義第四（三十四）云。我今奉献諸供具。一一諸塵皆實相。實相周遍法界海。法界卽是諸妙供。供養自他四法身。三世常恒普供養。不受而受。哀愍受。此偈高野和尚復命上船之時。大唐山師進所馳送（云云）卽是普於下。正明根義也。上云供養行者。初地住心已上。信解中之行也。謂由大悲萬行功德故。淨菩提心正生根也。淨菩提心者。上求下化心也。一向志求一切智智心。次第增上。於一切智地。皆悉生根。誓願欲度無餘衆生界心次第增上。於無餘衆生界皆悉生根也。卽前所發淨菩提心。次第增上云生根也。隨行者等者。抄云。已上明大悲卽根義。自下明大悲作根義（云云）此解不當也。今云。上明信解行菩提心生根。是下正明根相也。謂初地住心至第七地依供養行故淨菩提心次第增上故。次云芽莖枝葉次第莊嚴等。下疏（二末十八）云。若通論信解地。則初地爲種子。二地爲牙。三地爲疱。四地爲葉。五地爲花。六地爲果。七地爲受用種子。八地爲無畏依。所謂果中之果。九地爲有進求佛地惠生。是最勝心。十地此心決定。此二心無別境界。還是於第八心中。約方便轉開出之耳（云云）又云。若通論信解地。則是初地菩薩得此虛空無垢菩提心時。自然於十無盡界生十大願（乃至）滿足百萬阿僧祇大願。以此卽是菩提心爲因。從二地以去增修大悲萬行。卽是無盡大願於十法界生根。（已上與當段次上釋同。是明依信解行淨菩提心生根義也。）乃至漸次增長至第八地以去皆名方便地（文。乃至者從二地至第七地。菩提心牙莖枝葉次第增長。云漸次增長等。正與次下釋同也。）以無住心者。上云遍一切處淨菩提心。卽是也。具如上辨之。所修萬行者。第二地已上信解中之行也。卽由大悲等者。明其行相。萬行卽五大故。卽是大悲胎藏長育義也。第三（十五）云。初入淨菩提心門見法明道。如識種子歌羅羅時。前七地已來爲大悲萬行之所含養如胎藏。無功用以去。漸學如來方便如嬰童已生習諸伎藝。至如來一切智地。如伎藝已成施于從政。故名大悲胎藏生（文）又此中所明大悲五大義與第四卷所謂大悲發生曼荼羅義全同。往檢卽由大悲地界等者。上明依供養行生根義（是能執持義也）此下明次第增長義（是增長義也）故約五大。五大卽大悲胎藏長育義。又上明悲義故云生根也。是明慈義。慈是長養義。如下第九卷花鬘眞言釋。大悲地界等者。大悲具精進義。精進遍五度故。總稱五大。云大悲也。智度第十六（二十二）云。菩薩精進遍行五波羅蜜。是爲精進波羅蜜（文）●●●有精進義（具如上辨）五度卽五大。精進遍五度卽是大悲五大義也。又黑色云●●黑具五色（具如第六卷釋）亦是大悲卽五大義也。守護經第二（初）云。此會之中有二種人。一者成就。二未成就。我今重爲未成就者。以善方便。隨順世諦。譬喩言詞。説一乘法。如世有法名迦樓羅。欲修此法應先圖畫迦樓羅像。審諦觀察。觀行純熟然去畫像。手結印契。想自身成迦樓羅。作五大觀。一者觀地作白色觀。二者觀水作綠色觀。三者觀火作黃赤色觀。四者觀風作黑色觀。五者觀空作者色觀。此觀成已。一切諸毒皆成非毒（云云）迦樓羅或云迦噌拏。卽與悲梵名同。明悲卽五大義也。又第三（二十七）釋勇健菩提心擧金翅鳥喩。勇健梵云●●●●卽精進義。又金翅鳥具五種色。故新翻云妙翅。妙翅卽五色義也。又●●事業也。●●通三故。亦具四方四德義。故知。大悲卽五大。五大卽心之本性也。爾時無量等者。爾時者。冷指行時。無量度門者。明由萬行功菩提心功德次第增廣。上云於一切智地。乃至無餘有情界皆悉生根。此根次第增長。故云無量度門開發等也。若約法者。十力無畏等無量法門。若約曼荼羅者。鬚蘂爲第一院。花果爲第二院。根莖枝葉爲第三院。（具如第三卷蓮花成曼荼羅釋也。）故次云由如牙莖枝葉次第莊嚴等。卽是由萬行而所顯發功能法門也。卽是於一切等者。抄（云云）今云。此下總結因根兩義。十地各具三句故。云一切心法。故下疏（第三十七末十七）云。若觀一一地亦自有三心。如以衆多十因緣得入初地。名爲因緣（文）謂菩提心種子（因句）由大悲萬行。而生根牙次第增長。是云具足因（因句）緣（根句）也卽結因根兩義也。
　　方便爲究竟下釋第三句名義也。演密云。方便爲究竟者。一言方便而有二種。一自利。二利他。謂萬行圓極不可復增自利也。應物之權究盡能事利他也（文）依第二十卷（二十六）從因至果釋。萬行圓極者。卽向上方便。彼云。（乃至）次成佛果入中胎是方便句也（文）第三（十九）云。初發淨菩提心時。見此曼荼羅。已遍法界。昇第二住。又逾廣逾深。作十轉開明。（乃至）第十一地而後所見圓極（文）應物之權等者。明向下方便也。第二十（二十六）云。以中胎爲菩提心。次八葉爲大悲。外三院爲方便（文）又（二十八）云。次卽入中惡（長聲）字是方便也。此是毘盧遮那佛本地之身。花臺之體。超八葉絕方所。非有心之境界。唯佛與佛乃能知之。爲念本誓開示大悲藏。普引衆生入佛惠故。復以加持神力普現身口意。遍滿生死中。當知。此是卽是方便也。究竟能事者。易上繫辭傳曰。引而伸之。觸類長之。天下之能事畢矣。卽醍醐妙果者。結二種方便也。醍醐喩極果。謂經歷四味至無過上味。卽入中●字方便究竟也。第四（二十九）曰。梵音曼荼羅是攅搖乳酪成蘇之義。曼荼羅是蘇中極精醇者。浮聚在上之義。猶彼精醇不復變易。復名爲堅。淨妙之味共相和合。餘物所不能雜。故有聚集義。是故佛言。極無比味無過上味。是故説爲曼荼羅也。以三種方便攅搖衆生佛性之乳（乃至）經歷五味成妙覺醍醐。醇淨融妙不可復增一切金剛智印同共集會。於眞淨不變甘露味中最爲第一。是爲曼荼羅義也（文）又醍醐者。曼荼羅翻名。翻梵語云。優留曼荼此云醍醐。亦云實也（文）又第三云。本地常心卽是花臺具體。四佛四菩薩醐醍果德如衆實俱成（文）此釋總八葉爲果德也。三密之源者。抄云起利他加持三密之身此解好矣卽向下方便也。第二十卷所云。復以加持神力。普現身口意。遍滿生死中。是也。卽普現色身義也。三密者普現色身。卽三重萬荼羅諸尊也。源者指上醍醐妙果中胎藏心。從此流出三重故。云源也。三密之源。依主釋也。指心自設問答云。八地已上約境界同云圓極（云云）此解不可。八地已上同名方便。淺深有異。第三云無功用以去漸學。如來方便（文）八九十地尚居學地。何云圓極圓極者第十一地窮極之稱也。
　　又淨菩提心下。擧眞金喩明三句義。抄出三解。今取第二解。又助一解云。上約十地釋。此下約三劫六無畏。是故因句約本有菩提心明也。又淨菩提心者。謂本淨菩提心。所云自性清淨心。梵名干栗太也。具如上辯。有人云●●圓明本淨月輪（云云）此解不可。于栗太是心之本性。第九菴摩羅識也。質多通八識名。而是慮知心。卽是修生菩提心。所引第二十卷。是干栗太而非質多心也。所引次文云。心之體性圓明清淨具足衆德。而無分別。當觀如是之字也（文）旣云心之體性。明干栗太。與第十二（十三）所謂此圓明由如圓淨之鏡。其中極深阿字圓光全同也。又第十七（十三）云。此中眞言心者。梵言汗栗太之心。卽是眞實心也（文）字之本性豈非干栗太心耶。故知。此解非矣。問第三深釋質多。云佛性義又印品大慈生眞言釋云。●●心也。自性清淨心也。質多何云。非本淨菩提心耶。答干栗太是心之體性。質多者心之明相也。離其總體無別明相。但是體相爲異。相不離體故。故質多亦名自性清淨。起信論明相大云。大智惠光明義。乃至自性清淨義（文）質多云自性淨卽此義也。然今正明本有無垢淨菩提心故。指于栗太眞實心也。此中三句與下疏寶珠譬喩意同也。下疏云（乃至）是故諸善知識纔見衆生世間八心適萠動時。卽便識是眞寶。知有可鑿之理。如彼相者以曾多識名寶。是以遇便識之。諸佛菩薩亦爾。久已證知親從一毫之善自致大菩提道。是故鑿彼情機卽大歡喜方便誘進令受三歸。如前已分別説。譬如收彼頑石置在家中（文）猶如眞金者。喩本淨菩提心。第五（十八）明虛空眼佛母色云。眞金是如如實相之體。畢竟淨句是彼敎門之外飾。故曰縞素以爲衣（文）第十六（十六）云。次以此惠火之字。焚彼菩提之性眞金之鑛。今垢穢無餘故。以羅字而焚阿字也（文）阿字卽行者自身本有菩提心也。第四（二十右）釋大日色云。閻浮金亦是自然性淨色。又最深明佛金剛智體最爲深妙（文）又此卷下（二十一丁）云。行者最初開發金剛寶藏時。見是心性。如淨虛空起諸數量。爾時離因業生佛樹牙生。此牙生時已遍法界。何況彼枝葉花果。故云生廣大功德。以過心行戲論故。不可破。不可轉。猶若閻浮壇金無能説其過惡。故云其性常堅固（文）閻浮·眞金其義不同。具如第四卷明五佛色中。然亦二金通喩本淨菩提心。往往在焉。請勿概然依文害義。故今引兩文以辨之耳。
　　大悲如習下。初二劫間持誦修行爲根句也。下疏（三十六）云。次以三種三心。拔業煩惱根無明種子。如利鐵開鑿去其麁鑛。次觀無緣乘法無我性。如漸至耎處。以藥物消化而不傷之（文）今此中初明初劫修行。乃至言等無緣業。鏡徹柔軟等者。明第二劫終。心主自在義。故云屈申自在也。又下（此卷二十三右）云。如世人覩眞金百鍊不移以爲妙性窮極。若五通仙人以諸藥物。種種鍊冶。能化土石之類。盡爲金寶。其有服食之者。住壽長遠。神變無方。當知。眞金性中自有如是力用。但世人無祕密方便。故不能得耳。淨菩提心亦復如是。若以大悲萬行。種種鍊冶。得成神變加持不思議業。故不應未得謂得。保初心爲極果也（文）又第三（二十五）云。復次調柔者。如百練純臘（青金也具如第三記辨之）以調柔故。隨工巧之手無所不爲。今行者淨治此心。一切麁鑛盡故。隨巧惠之手無所不爲。故能住忍辱地隨緣應物（文）。
　　方便下。釋第三句。是以第三劫極無自性爲極果也。下流云。次生極無自性心。如灰水瑩拭便極光淨（向上方便）爾時生於佛家。名置在高堂雨種種寶（向下方便）功藝成就等者。所云萬行圓極向上方便也。有所造作等者。所云應物之權。向下方便也。第三卷明大悲胎藏中淨心顯現爲大悲胎藏生云（乃至）伎藝已通絕於事業。如於淨心中發起方便修治自地。隨緣利物。濟度衆生。故名大悲胎藏生也（文）規製中權者。演密第三云。規矩也。製作也。中（去聲）者不失之義。權宜也。謂如巧藝成就有所造作。隨意皆成。所有規矩製作不失於權宜爾（文）中權者。韻會云。中陟仲切。當也。又下引善巧步執釋。與此中意同也。當併思耳。得意之妙者。演密云。得意者莊子曰。言者所以在意。得意而亡言。吾安得夫亡言之人。而與之言哉。夫言以利人順天下之望。雖終日常説卽是亡言。故知。亡言非杜口而不言。但在乎得意。可謂妙矣。今借用之。謂阿●字菩提有類眞金。阿（長）●字大悲如習藝者。暗●字方便如權巧之果。譬如有眞金隨諸工巧方便之意衆相皆成所有規矩製作盡乎祕密中道之深權。出過衆乘之淺巧故其卽心得意之妙不從他又豈同手中菴摩勤果轉以授人。古人云。法向師邊得。能從意上生。卽不可授人之義也（文）今按。四阿配釋未盡其理。方便有二巧藝成就者●字成菩提。向上方便也。有所造作已下當配●字。向下方便。是涅槃大寂中之事業也。
　　如摩訶般若下。明根句所攝法門。大悲門是相大。具無量性功德義。今明之也。智度第二十（二右）云。復次大慈從大人心中生。十力四無所畏四無礙智十八不共法。大法中出能破三惡道大苦（悲義）能與三種大樂（慈義）天樂人樂涅槃樂（文）有人云。此六度等雖顯敎所説法門。今約該攝門故。曰皆入大悲句中也（云云）此解甚僻。豈是限顯敎乎。以要言之。一切衆生本具功德。此心開敷時以此莊嚴。故第十二（十二）云。此蓮華三昧心。若開敷時無量法門無不具足。謂六度。十八空。三十七品。禪定解脫。百八三昧門。五百陀羅尼門。如是等無量無邊無不具足也（文）若如言者。此宗卽成無此等功德法門。豈有此義乎。
　　卽彼萬行下。明方便有二種也。初明向上方便也。勝鬘寶窟上（本十丁）云。大方便者。依法華論第十三。名一切諸佛大巧方便經。天親釋云。依此法門成大菩提已。爲衆生説人天聲聞辟支佛等諸善法故。此意明。大菩薩一乘爲眞實。爲衆生説四乘。爲太巧方便。依此文爲正解。所以此標二名者。一乘爲體。方便爲用。一乘爲實。三乘爲權。欲明從體起用。及會權歸實。結東佛敎始終故。明此二也。有人言。一乘明所説之體。大方便者明此法化義。窮善巧故云方便。若汎釋。有五種方便。一進趣方便。如見道前七方便等。二善巧名爲方便。如十波羅蜜等。三善權方便。如無三説三等。四施造方便。凡所造作善巧施爲故。名方便。如地持所説十二巧方便等。五顯此一乘離相巧成故名方便。方便中極故名爲大。此卽用一乘爲方便也（文）維摩經第一（三十一）什注曰。方便大要有三。一善於自行而不取相。二不取證。三善化衆生。具此三已則能成就衆生（云云）一乘爲方便。及善於自行而不取相者。卽當此中向上方便也。於一切智智不取相。不取證。故不住自位。而發起事業遍生死界故。不取相等卽正證方便也。由內具方便等者。明向下方便也。已得一切智智果。謂之內具方便。方便卽果體。從此起用云方便之業。方便之業者卽普現色身。所云施造方便也。第二十（二十八）云。次卽入中惡（長聲）字。是方便也。此毘盧遮那佛本地之身花臺之體。超八葉絕方所非有心之境界。唯佛與佛乃能知之。爲念本誓開示大悲藏。普引衆生入佛惠。故復以加持神力普現身口意。遍滿生死中。當知。此卽方便也（向下方便也。）
　　是以梵音下。明梵音有二義也。翻梵語云。漚和拘舍羅波羅蜜。此云方便究竟。又法花義疏第二云。外國稱漚和拘舍羅。漚和稱爲方便。拘舍羅名爲勝智。謂爲方便勝智也（文）漚和拘舍羅是方便智也。波羅蜜卽究竟義也。智度十二（初丁）云。復次於事成辨。亦名到彼岸。天竺俗法凡告事成就皆言到彼岸。禪發菩提心眞言曰。唵●昌地喞多●●●●（菩提心也）鄔波那耶●●●●（二發起合也）迷●（我今也）金剛界修菩提心眞言曰。母怛波（二合）娜●●●是轉聲之異也。菩提心發起卽是果義。是云從種子生果也。卽向上方便也。自成果異則發起善巧方便。而度衆生。是云果還成種也。第五（二十丁）釋得大勢云。所以持未敷蓮者。如毘盧遮那實智花臺。旣成果已復持如是種子普散一切衆生心水中。更生未敷蓮華（文）上疏釋善巧步執云。此善字梵云毘質多羅。有端嚴義。種子義。譬如已得果實復還爲種子也（文）善巧步者。卽是諸佛威儀。謂善知時宜可度不可度等種種通塞。以身口意方便。俯應群機。曲中規矩。皆成佛事。故以爲名也。方便之業者。卽種子普散衆生心水中。義謂之果還成種也。●●●亦普現色身義（見普世眞言）普現色身遍滿法界。卽爲一切衆生爲種子義。是云果復爲種。卽是所謂。普賢菩薩爲衆多月輪。入一切衆生心義也。●●●與●●字體同也。
　　經云祕密主下。已上經文列三句名。自下廣明三句義。就明三句義。抄出二解。今取初義。此品名爲人眞言門住心品者。意在于茲。此品廣明菩提心相。具緣已下修明修行及果相。尤明著也。云何菩提者。上佛答金剛手問。説三句名云。菩提心爲因（云云）故重問此菩提心義。云云何菩提。云何者微也。菩提者所求。卽一切智智。微中。略擧所求自顯能求。故次釋中云如實知自心。具擧能所二心。如實知者是能求心。是名質多。自心者所求菩提。是名干栗太。故第三（三十）云。上文金剛手直問毘盧遮那。云何得一切智智。佛亦直答如實知自心。是名一切智智（文）又上疏云。所謂衆生自心品。卽是一切智智。如實了知名爲一切智者（文）心自證心。心自知心。云如實知自心也。最勝王經（三身品）説。唯如如智是名法身。華嚴大疏第十九（下六九）云。眞諦三藏決定藏論九識品云。第九阿摩羅識有二種。一者所緣卽是眞如。二者本覺卽眞如智。能緣卽不空如來藏。所緣卽空如來藏。若據通論。此二並一眞如爲體。故起信一心二門。生滅門中説其本覺眞如門體無二也（文）今密敎中説蓮華月輪。蓮華如如。卽干栗太心也。月輪如智。卽質多心也。●字爲二心種子。卽不二一心摩訶衍體。是以覺心本不生。名爲成佛。是云如實知自心也。具辨此義。能求者。所云一向志求一切智智心也。菩提心論云。我今志求阿耨多羅三藐三菩提。不求餘果（云云）此能求心。梵云質多。故發菩提眞言曰。●●●●。問●●者通名八識。今指何心爲能求心乎。答且依起信論。發菩提心有其三種。一信成就（十信）二解行（在行向也）。三證發菩提心（初地）前一依第六識。後二依第八識。彼用大章云。此用有二種。云何爲二。一者依分別事識。凡夫二乘（信成就發心）心所見者名爲應身。以不知轉識故（未知唯識。計有外塵。卽分別識也）見從外來。取色分齊不能盡知故。二者依業識。謂諸菩薩從初發意。乃至菩提究竟地。心所見者。名爲報身（從十解至菩薩地盡也）今依此經對解者。一二無畏（順世八心。當信成就位也）及第三無畏（違世八心。常彼二乘）此三無畏唯第六識分齊故菩提心論云。但淨意識不知其陀（文）問。眞言行人假令初心始行。依法身內證三密行軌而修行。何云唯第六識乎。答。約敎卽爾。修行漸次故。有淺深。故菩薩心義（不空）云。若依進趣起行門。卽發起妄心。求菩提心故名菩提心（文）又第四五無畏。當彼解行發心。第六無畏當彼證發心。但是知唯心。故第八識發心也。於中但解證爲異耳。第十二（十）云。次決定心歡喜説名內心處者（注此心梵云只多。是慮知心也又次干栗太者。是處中心也。）如二乘入道。亦先須得決定心。此決定心卽三昧也。猶得決定心故。心得悅樂。卽是內心自證現法之樂也。猶有定故卽坐實知見。然三乘各有定。深淺不同。今此中意言。若能證此心處心中之心（此卽訶栗太）卽是如來大決定心（謂三昧也）猶有此定故。得入阿字門。阿字門故。卽能了知眞言行之與果也。若了知彼行及果。卽是授得無上大果也。佛意言。猶心住定故。得究竟一乘如實之見。卽能自知是事。不然雖聞無益故（文）三乘各有定者。明三乘共。故當起信信成就發心。故知。此決定心者。卽第六識也。此中且對三乘。而明祕密一乘故。今此中下明此經初地心自證心義也。大決定心者。卽第八識對前第六識。故云大也。又（十六紙）云。以羅字門等。淨此心故。生眞實智慧光。故卽見古佛所行之道。所謂祕密藏眞言門也。行者見此眞言道之時。謂亦發光。識謂六識也。如小乘中説心意識。但是名之差別。大乘卽有別相。謂六識身。但是三緣和合。不能決定了知諸法。能分別者是心也。以心淨故。六識亦皆光明輝發。猶如大寶珠體性常淨。而不爲塵垢所染。若人瑩治。漸去麁垢。乃至轉明。卽能無礙雨降諸寶。光色無比。衆生六識亦爾。以心源淨故。六識亦皆純淨。所謂六自在王性清淨也（文）此中能分別者。是心也者。正指第八識可見。菩提心義第一（十四）云。問。眞言行者。干栗太心名心處心意何。答。於此肉團心處。觀自性淨心。自性淨心心處心故。名心處心。故義釋釋如來大決定云。是心處心中之心。卽干栗太也。問。若爾。何故義釋或處以悉多心爲心處心耶。答。悉多是菩提心之心也。一切衆生自性淨心中。本有善賢大菩提心。此心開發名金剛薩埵。且約此義。悉多亦名心處心。又云。問若爾。自性淨心亦名質多。發菩薩心亦名質多。有可異耶。答自性淨心名質多。是性得菩提心。發菩提心名質多。是修得菩提心。此則以第六識質多菩提心。於第九識干栗太淨心處。求本有質多菩提心。問何故不求干栗太心。必求質多心。答干栗太心是本體質多。質多中萬德相貌名質多心。故今開發本有菩提質多心相。令顯果位菩提質多德相。於彼果位亦名制底。卽大日塔名也。亦名薩埵。金剛薩埵（云云）此釋不審。安公何緣爲此解耶。干栗太者。摩訶薩意處。是菩提之性所求本體也。質多者決定心是爲能求。第十二釋甚分明也。今推然公迷本。彼自以爲。薩埵與質多梵語通同。依此而爲此解耳。故菩提心義第二（三十）云。一切有情有普賢菩提心。名曰質多。是約法得名也。本有心城三十七尊中金剛薩埵名爲薩埵。是約人得名也（文）彼意以爲。薩埵質多字體是同。俱爲本有菩提心。然轉聲異故。爲人法之異。此解恐不可。●●與●●字體不同。義亦有異。●●者積聚及慮知義等。●●云有情。亦忍樂修行堅持不捨義也。故知。然公解不可也。愚按。菩提者所求法體所謂干栗太也。其能求心卽質多也。性名干栗太。相名質多。性爲理。相卽智。理智冥合云心自證心。實是體一。無能所異。故下疏云。以心實相智覺心之實相。境智皆是般若波羅蜜。故知。菩提卽心。持業釋也。華嚴大疏第六。釋經佛地云。然體不出五。謂清淨法界。及與四智。以此五法説大覺性。其如佛地經及彼論説。然要唯有二。無所不攝。謂眞理妙智。融而無二。是諸佛地。抄云。體不出五者。剋實體故。具如佛地經者。卽·五法攝大覺性。謂一眞法界四智菩提。又論第一。釋佛地名云。地謂所依所行所攝。卽當所説清淨法界。大圓鏡智。平等性智。妙觀察智。成所作智。受用和合一味等事。是佛所依所行所攝名佛地。然要唯有二下。第四攝五爲二。五法之中四是智故。金光明云。唯有如如及如如智。獨存名法身。故融而無二者。五攝二爲一。謂無有智外如爲智所證。亦無如外智能證於如故。融無二。又融無二者。總融五節。爲無障礙如來地矣。又五十一（二十九）云。囘向經云。無有智外如爲智所入。亦無如外智能證於如。文自有三義。一約如體性空故。智外無如。智體性空故。如外無智。二如智一昧。同一眞體。妄得智外更有如耶。三約事事無礙。擧一全收（文）如實知自心者。上云何菩提者。一切智智果。此果無他。唯是衆生自心。故指云如實知自心。如實知自心卽是菩提。故疏釋云開示寶所也。上疏云。此品統論經之大意。所謂衆生自心品卽是一切智智。如實了知名爲一切智者（文）華嚴大疏第二（四八）云。知見性相。並皆本有。本有大智惠光明遍照法界義故。涅槃云。佛性名第一義空。知見性也。第一義空名爲智慧。知見相也。在因爲性（干栗太）相（質多）在果爲菩提涅槃（云云）如實者對前二劫心外有相不如實見。第三劫證智境界云如實知也。故次下云了了證知也。第十四（十）云。如實知者。卽是一切智智名之差別（文）起信不覺義章云。所言不覺義者。謂不如實知眞如法一故。不覺心起而有其念。念無自相不離本覺（文）不如實者無明。反無明者名爲本覺。本覺卽是一切智智。故第三云。如實知自心名一切智智（文）唯識述記第一本（三十四）云。智稱正理名如實智。此約小乘外道。若大乘中諸空見師。不了唯識亦名謬。影互顯也（文）起信論熏習義章云。以如實知無前境界故。種種方便起隨順行。不取不念。乃至久遠熏習力故。疏云。言以如實知無境者。是初地見道。證唯識理異前比觀故。云如實知也（文）抄爲橫竪二解。竪義云。守齊善心云一分如實知自心。此義不可。如實如言正名證智。具如上引（文）辨之。橫義亦當准知耳。知者第十三（二十二）虛空藏眞言釋。奴揭多●●●得也。前云知義起義。此中云至得義。亦相會也（文）相會者。理智相會義。卽是證智。亦具如上如來下疏釋。又是見道證如智故。知卽通達義。大乘入道章云。言通達者證會之義也。此位菩薩無漏之智。了證眞如。故名通達。卽唯識云。加行無間。此智生時。體會眞如名通達位（述記云。體者通也。會者達也）體會者。卽十三所謂相會也。又第十九（八丁）云。通達是證果義。至於所至處也。此通達當言證也（文）證卽證會也。又第十四（八丁）云。善能通達者。謂達一切衆生諸根性欲。當以何法而得入道。當從何門而得曉悟。如是等無量無邊。皆能了知。而隨衆生受與妙法。皆令得至如來之地也（文）此中釋通達云了知。故知。通達了知俱●●●義也。彌勒眞言釋云。●●●心性也。●●●知也。謂能了知衆生諸根性行（文）此釋意全與第十四同。應知。通達了知。皆●●●義也。又第十三。除蓋障眞言●●●云開敷義。下云開示金剛寶藏。故知。如實知自心者。卽開敷寶藏也。又般若大明呪中有●●語。●●者般若無分別智。智會於始云知也。問。般若是無知。何故云知。答。無知名知。故云證會。非有得之知也。自心者。謂上佛説菩提心爲因。未知此菩提心指何。故重問云何菩提。今卽指示。云知自心。自心者卽干栗太心也。第十二（十）云。心處亦可名爲心位。卽指衆生自心之處。卽一切佛大悲胎藏曼荼羅也。所以者何。一切衆生卽是華臺之藏。然以四種煩惱常自生故。爲彼自覆弊故。不能明了而自覺知。若能自覺心處者。卽知此心自性常淨。如是淨無垢處。卽是諸佛大圓滿實相之地也（文）。
　　卽是開示等者。略示文意也。開示者。實處卽佛知見故。取法華意云開示。華嚴大疏十三下（五十一丁）釋經開示群生文云。卽用法華開示悟入佛知見意。謂開除惑障顯示眞理。令悟體空證入心體也（文）法輪頌云。鉢羅（二合）迦（引）奢也●●●●（開爾也）釋云。以住實智故。卽能必定師子吼開示人天無上眞言行道法（文）卽此義也。如來有二義。一謂因如來。一切衆生皆具功德寶處。是當成如來故。二果如來衆生自心卽是如來證處。是云功德寶處。至此寶處者稱云如來也。功德者。此心法爾具無漏性功德故。起信相大章云。從本已來自性滿足一切功德。所謂自體有大智慧光明義故。遍照法界義故。眞實識智義故。自性清淨心義故。常樂我淨義故。不變自在義故。具如是過於恒沙不離不斷。不異不思議佛法。乃至滿足無有所此義故。名爲如來藏。亦名如來法身（文）又以祕密義解者。●●之心（卽相大也）月輪光明稱爲功德。卽是三重●●海會諸尊也。第十六（二丁）云。心名質多。質多者猶如衆綵莊嚴積聚。名爲質多。猶衆緣所成故。卽是無有自性（文）又虛空藏眞言云。●●●●●（種種奇妙顯色衣也）釋云。雜色衣卽是種種萬德莊嚴法門。若人能證此空三昧。卽能萬德莊嚴法身。如淨虛空觀顯色也（文）又普世天眞言釋●●●句云普現色身（文）卽是●●海會無盡莊嚴。是云性功德也。寶所者。指上自心云寶所。一切衆生●●眞實心處（卽所謂眞如也）本具無量性功德。故名爲寶所。卽是華所謂五百由旬寶所也。又起信所謂體大。論云。復次眞如自體相者。一切凡夫聲聞緣覺菩薩諸佛無有增減。非前際生非後際滅。畢竟常恒（文）此宗明義寶處梵云●●●●（青龍軌）●●寶者。卽上所云功德。此功德寶之所依所生處云寶所。●●者黑義。卽中胎涅槃色。第六云。又入此深玄色時者。卽是如來自證中胎華藏。又云。黑謂如來壽量常住之身。如是妙身畢竟無像故。作深玄色（文）又●●者時義。理趣釋云。摩訶迦羅者。大時義。時謂三世無障礙（卽越三時如來日也）大者毘盧遮那法身無處不遍（文）驗知。寶處中胎毘盧遮那●●（心）是三重諸尊。無量智寶所生處故。第十一（六丁）云。令得一切智智妙寶洲處（文）一切智智者。所謂智中智。卽毘盧遮那法身也。又寶處菩薩眞言釋云。係（離因也。又手召警發義也）摩訶●●摩訶●●（大中大也）所以名寶處者。如寶生於海。從彼處生故名寶所也。如在海。從彼而有故得名也（文）解云。摩訶者卽寶處也。第四（二十五）云。彼安寢時尚思惟。心蓮華臺中摩字門。一切諸法我不可得故。卽是無障礙菩提心也。亦是如意寶。又云。如意寶珠只是阿字門耳（文）第九高峯觀眞言釋云。訶字是因義。所謂大乘。因者卽是菩提心（乃至）成佛眞因。正法幢旗之種子（文）又經第七云。淨菩提心如意寶（文）又地藏尊。種子●字。手持寶珠。●字卽如意珠也。又因云●●幢云●●。幢卽如意寶幢。應知。●●者卽寶所也。又三摩耶會寶菩提眞言。●（善也妙也）●●（大也勝也）●（得也）又羯磨會眞言。●●●●（金剛幢）●（生文字）●●卽寶義也。又普賢眞言。亦有●●●●句。第十釋云。摩是第五字。遍一切處。謂大空也。空中之大名爲大空。故重言之。更無可得等比者。故名爲大。重空之中更無皆也（乃至）此眞言以訶字爲體也（文）其印名如意摩尼。亦是摩訶。卽如意摩尼也。普賢者毘盧遮那之圓因。衆生本具●●自性淨淨心。故理趣釋云。一切有情如來藏。以普賢菩薩一切我故者。一切有情不離大圓鏡智性。是故如來説一切有情如來藏。以普賢菩薩同一體也（文）普賢者淨菩提心如意寶珠。今指此心云功德寶所。證此心者稱爲毘盧遮那。故釋經云。大（摩訶）者毘盧遮那無處不遍。卽是一切智智果大中之大也。●●●●。引點●也。翻此爲之。卽第六轉依主釋也。例如大賛中●●●●●云無量之量。意明。此眞因寶一切寶中之勝寶故。云大中之大。卽是一切智智智中之智也。又空中之空者。摩訶卽大空義。大空大乘也。十二門論云。明摩訶衍義云。大分深義所謂空也。若通達此義。卽通達大乘（云云）又極無自性心生云大空生。亦云大乘生。亦云菩提心牙生應知●●。空中之空者。卽菩提心生。卽是一切智智果也。又起信論云。摩訶衍者總説有二種。云何爲二。一者法。二者義。所謂法者。謂衆生心（寶所也）是心則攝一切世間出世間法（功德）依於此心顯示摩訶衍義。何以故。是心眞如相卽摩訶衍體故（文）大乘者。此心爲乘體。故知。摩訶衍者。衆生心。此心具無量性功德。是云寶所。一切衆生卽普賢菩薩本有薩埵故。●●●●空中之空。卽寶洲也。又寶所者。法華所謂五百由旬寶處也經（化城品）云。譬如五百由旬險難惡道曠絕無人怖畏之處。若有多衆欲過此道至珍寶處（云云）依天台疏（七之二三十四丁）及止觀（七之一八丁）五百有三義。一約生死。三界爲三百。方便上爲四百。實報土爲五百。二約惑。見惑爲一百。五下分結爲二百。五上分結爲三百。塵沙爲四百。無明爲五百。三約觀。空觀過三百。假觀過四百。中觀過五百（云云）今此宗明義。卽約三劫。初劫三種三毒爲三百。第二劫細妄執爲四百。第三劫極細妄執爲五百。過此至寶處故。寶所在五百外。故止觀第七一（十七）云。過五百由旬到於寶所。又（四丁）云。由旬本譬煩惱。超此到寶所（文）經音第二（三丁）云。或言由延。或言兪旬。或言喩闍那。皆訛也。正音言喩繕那。此云合也。應也。計應合爾許度量。同此方驛也。自古聖王一日行也。彼喩繕那亦有大小。或八俱盧舍。或四俱盧舍。一俱盧舍爲大牛鳴音。其聲五里。昔來俱取八俱盧舍。卽四十里也（文）吉慶第三賛疏云。此中相應者。梵云欲吃多●●。是應合如是義。卽是契合冥符之義。與瑜伽稍別也（文）●●與●●●通同故（具如別説）由繕那者。卽所謂越三劫瑜祇行也。故知瑜祇行者。過五百由旬到極無自性心。極無自性心者。謂等盧空無垢菩提心。卽寶處也。是三劫能越心故。卽出五百也。又約●●者。第三院過三百。第二院過四百。第一院過五百。中胎藏者卽寶所也。文句第七二（四二）云。寶所有二義。若用究竟。則以極果爲寶處。若分入卽初發心住爲寶所（文）今此經宗。初地爲初發心。故初地菩薩越。第三劫卽是分入。所以釋如實知自心爲寶處者。卽分入也。第三劫疏云。然此經宗從初地卽得入金剛寶藏（文）金剛寶藏者卽是寶處也。又下釋除蓋障三昧云。當知行人則是位同大覺。以其自覺心故。便得佛名。然非究竟妙覺大牟尼位（文）卽是方入也。良以。此一章一經之大意。諸乘之樞極也。縷縷菩提説。其義不耳盡。具如別記。
　　如人雖聞下。擧喩總釋微釋意也。寶藏喩所求菩提。發意勤求卽能求心。其所在者。卽喩自心也。寶藏者上所説一切智智。能求心者一向志求。卽菩提心爲因義。旣上説故云雖聞也。謂雖聞上説得一切智智（乃至）菩提心爲因。未知其菩提心所在。今此示之。故云若不知其所在等也。
　　故復指言下。正述微釋意。指心出三義。第一智證義。故復指言之四字結釋上句也。第二法全阿遮梨説。故字屬上。復指言爲次句首。第三演密抄義。故字爲次句首。指心自判取第一義（云云）今云。第一義不可。此文語勢。故復指言四字非是結文。讀者可知。次法全義亦不穩。意續故字。爲所以義屬上句也。演密義爲正。此四字屬次句而續。故者踏上起下。復者對上經。上説一切智智菩提心爲因。今重示其所在故。云復指等也。如上所明等者。述云何菩提微意也。且擧如上所引智論意。以顯菩提心義故。云第一甚深等。餘上約八葉九尊而解論文。卽是一切智智果也。此果初地已上分證。第十一地究意圓滿。故云（乃至）非一切智人等也此法從何處得耶者。正是微辭也。卽是行者自心耳者。謂開示其處。上云如實知自心卽是也。若能如實等者。結成如實知自心意也。如實知者謂證知。與下十喩中深修觀察義同也。故云了了證知。了了對地前未了。證知卽對地前比知涅槃經云。十住菩薩。雖於己身見如來性。不大明了（文）今明初地證知故。云了了。是名成菩提等者。取華嚴意釋。梵行品云。初發心時卽得阿耨多羅三藐三菩提。知一切法卽心自性。成就惠身不由他悟（文）成菩提者。謂初地果相。下疏云。當知行人則位同大覺也。以其自覺心故得佛名。然非究竟妙覺大牟尼位。猶如淨月雖體無增減。然亦明漸漸增。乃至第十五日。方能動大海潮也（文）不由他悟者。明心自證心義。證知自心功德寶處一切智智果。是云心自證心。故云不由他悟。又前劫人。雖知萬法唯心。尚心外見本尊。是云由他。今心佛顯現。故云不由他悟也。又不由他悟者。謂自然智。不由他得者。謂無師智也。此二體一。義分釋耳。
　　問曰下。自設問答廣釋也。卽心是道者。菩提此云道。所云諸佛所行之道也。謂衆生自心從本已來是菩提道。何故衆生輪迴生死（云云）。
　　答曰下。初略答也。取起信不覺義章語勢釋。具如上引之。故下云不如實知卽是無明。第六（二十二）云。已離一切暗者。於一切法相不如實知。卽是無明。是故覺本不生時。卽生遍法界明。以一切種觀一切法。無不見聞觸知也（文）有無明故不能如實知自心。名爲生死人。今初地分斷無明故。如實知自心本性。名爲成覺也。
　　所謂下。明不知相也。抄（云云）是似深釋。非今所要也。愚按今此中擧三種薩埵。以對辨知不知之相也。愚章凡夫者。擧一向不知。故云少有能信也。愚童所謂異生羝羊也。下經云。無始生死愚童。執著我名我有分別無量我分。彼不觀我之自性。則我我所生。疏釋云。若彼觀察諸蘊皆悉從衆緣生。是中何者是我。我住何處。爲卽蘊異蘊相在耶。若能如是諦求當得正眼。然彼不自觀察。但展轉相承。自久遠以來祖習此見。謂我在身中能有所作。及長養成就諸根。唯此見究竟道。餘皆妄語。以是故名爲愚童也（文）撿知。是明一向不知義。指心云少分知者。皆不得意也。識性二乘者。明有識薩埵雖少分知未如實知也。下疏云。此中有三乘人。同以無言説道得諸法實相（文）諸法實相者。卽自心實際。故今云雖自觀察。且許少知故。下疏云。聲聞人入法性最淺也。起信是云相似覺。是明不如實知也。又下疏云。此宗中説。有兩種外道。外外道猶如覩見清潭。逆生怖畏不敢習近（一向不知義也）內外道雖游泳其中適熱除垢得清涼樂。不覺是中有無量寶王（不如實知義也）一則不入而不識。二則入而不識。故云一切外道所不能知也。
　　若如實下。明菩提薩埵也。初發心時等者。又取華嚴梵行品意。具如上引文。第九云。若從此堅固不動。遠見心明道時。卽是初發心中。便成正覺。以除蓋障三昧。普現曼荼羅身（文）華嚴大疏第十七（三十四）云。發者是開發之發。非發起之發也（文）開發之發者。約初住發心義。具如彼初發心功德品疏釋。往見。問賢首清涼。皆解此文爲初住發心。天台亦爾。今何引證初地發心耶。答何必以賢首清涼義爲難。疏主直依經意解。若以彼經爲初地發心。亦有何難。但是祖師異見耳。又假令准賢首等義。因緣事相往涉十住品。引證初地亦有何過耶。又菩提心論引涅槃南無純陀身雖人身。心同佛心等文畢云。如大毘盧遮那經云。菩提爲因。大悲爲根。方便爲究意（文）天台解此文爲初住發心。然論爲初地發心。何必概平依天台義。今亦當如是耳。
 　譬如長者下。引法華（信解品）文。明證知心性時卽是成佛也。窮子喩眞言行人。知父喩知心性。豈復下明初心卽是佛。意與下疏輪王太子喩同也。又下釋除蓋障三昧。云當知行人則是位同大覺也。以其自覺心故。便得佛名。然非究竟妙覺大牟尼位（文）華嚴大疏十七（二十四）釋知一切法卽心自性。成就惠身不由他悟文云。今釋云。知一切法卽心自性。故覺法自性卽名爲佛。故下經云佛心豈有他。正覺覺世間。斯卽證也（文）抄擧義決。辨無畏不空兩師異説甚鑿（矣）。
　　爾時行者下。釋次經文。是騰前文意而顯後文義。先釋次合經。是釋例也。爾時者。指上如實知自心文。正知心實相者。卽如實知自心也。是騰前文也。
　　見一切法下。正解次文意。謂心是內。諸法是外。心是其本。諸法卽未。是故知自心實相時卽知諸法。亦知自心畢竟不可得。是明深達萬法唯心義也。下釋第三劫云。前劫悟萬法唯心心外無法。今觀此心。卽是如來自然智。亦是毘盧遮那遍一切身。以心如是故。諸法亦如是。根塵皆入阿字門（文）見一切法等者。是如上所引智論文也。上證一切智智是自心實相義。故文云我第一甚深法等。今明如言自心諸法亦如是。故少改其文。云一切法悉皆等。正明達諸法本不生也。畢竟如菩提相者。謂色心實相從本已來。毘盧遮那平等智身故。心自證心時。卽知一切諸法自心實際不出阿字門。故云如菩提相。如菩提相者。所言無相。卽知諸法無相。虛空相也。
　　故經下。合經也。無上正遍知下作釋也。阿耨多羅三藐三菩提。此云無上正遍知。阿無也。耨多羅上也。三正也。藐遍也。菩提知也。具如第一本釋。故云前已説之也。
　　此中下釋少分義。俱舍第十二（世間品）云。分拆諸色至一極微故。一極微爲色極少。又云。七極微爲一微量。光記云。正理云。極謂色中拆至究竟。微謂唯是惠眼所行。故極微言顯微極義。又云。積七極微爲一微量。微顯細聚。梵云阿菟。此名微。眼見色中最微細也。應知。但爲天眼輪王眼後有菩薩眼所見（文）義林集解第八云。阿拏梵云波邏摩訶拏。此云極微。訛云阿耨。今略但言阿拏。一云。阿拏者此云微。非言極微。以此爲正。非略言之（文）惠暉云。言七者。面上下六方。兼心成七也（文）華嚴四十四（十忍品）云。佛子云何爲菩薩摩訶薩無生法忍。佛子此菩薩摩訶薩不見有少法生。亦不見有少法滅。寶積經百六十云。文殊師利菩薩言。菩薩坐於道場。無有覺悟阿耨多羅三藐三菩提。何以故今菩提相無有少法而可得者。名阿耨多羅三藐三菩提。又云。不見少法有生滅相。名不退法忍（文）愚按少分者。卽阿字義。入阿字門故。不見少法可得相。是名無生法忍。第六（十九）云。佛説一切空者。卽是入阿字門。乃至無有少法而可得者。亦無定相可名三昧住如是一心法界。名爲正覺之等持也。第七（二十六）云。智度論云。菩薩若一切語中。聞阿字卽時隨義。知所謂一切法從初來不生相（阿提秦言初。阿耨波陀秦言不生。文）今阿耨多羅三藐三菩提者。初阿字爲體。阿字是一切字初。又諸法本故。初云阿提。少分是色初。故云阿耨。證阿耨多羅三藐三菩提者名無生法忍。故以色少分不可得。顯法無生。故云彼法少分無有可得。梵法如是。非是偶爾耳。
　　言彼法者下。釋彼法兩字。經云乃至彼法等。直見經文似指上阿耨菩提心云彼法。意明菩提少分無有可得也。若疏釋意。彼者指物之辭。廣指諸法。根塵等諸法無量故云乃至。謂萬法唯心故離無相菩提心。心外更無一法可得。故經云。少分無有可得也。十卷本智證裹書云。勝論外道等。極微爲五根體。佛法中尚無極微。何有根塵（文）無相菩提者。有人云。今菩提心是●●心也。又云根句則●●等（云云）此解可笑。今指經阿耨菩提心云無相菩提。此是所證法體。自性清淨心。是云無相菩提也。第十二（十六）云。如上所説眞言方便。乃至此心處無垢清淨。猶如圓鏡常現前。當知。此卽是先佛共所宣説眞實之心也。如是心性。常恒安住無有變易。不可破壞。卽是諸佛大般涅槃。故名眞實也（文）當段次下。釋無相義擧虛空喩（云云）全與第十二釋同也。
　　經中次説下。徵釋上經文也。演密云。因緣者所以義也（文）經中有二何以故。二重徵釋其所以也。初釋無相菩提外更無一法所以。意明。菩提本來無相猶如虛空。故云虛空相是菩提。以無相故無有少分能所。故云無知解者等。若有少分能所者。卽爲菩提外更有諸法。旣無有少分能所。故知。是無相菩提外更無一法也。無有能所。卽是無相之所以也。
　　何以故菩提無相下。第二徵釋也。謂菩提無相故。無有少分能所。無相卽無能所之所以也。
　　譬如虛空下。明虛空非遍喩也。勘注解爲七義。今解爲五義。遍一切處者。謂無邊際義。卽中央入中●字也。畢竟淨者。一切色像無能染汚。東方●字。等虛空無垢菩提心也。離一切相者。離明暗方圓等相故。卽南方●字。萬德開敷無相之相。故云離一切相。無動無分別者。虛空非色故。假令旋風不能搖動。故云無動。無分別者。前所出三義中一義也。此二義西方●字。所謂青色大空三昧義也。不可變易等者。不爲四相所移轉。故云不可變易。世界壞時。虛空尚在。故云不可破壞。此二義北方●字所謂涅槃無有變易義也。第十二（十六）云。如是心性。常恒安住無有變易。不可破壞。卽是諸佛大般涅槃。故名眞實也（文）應知此二句卽●字義也。具此五義。故以喩無相菩提。無相菩提者。一切智智。五智五大也。
　　然是中下。明虛空非遍喩也。復有無量等。謂無相菩提者卽一切智智。一切智智者謂曼荼羅無盡莊嚴。無盡者無相之別名。無相之相無相不具。是云無量無邊祕密甚深之事。指心云。六大四曼三密等無邊萬德（云云）此疏中終無此義。讀者可知。得意忘筌者。莊子曰。筌者所以在魚。得魚而忘筌。蹄者所以在免。得免而忘蹄。言者所以在意。得意而忘言。吾何得夫忘言之人。與之言哉。又如虛空下。正釋喩意也。遠離戲論等者。於上出五義中。且取二義。以對無知無開兩義。上云無動。今離戲論。智度四十七云。不動不戲名不動三昧（文）●●●●無戲論也。●●●不動也。此梵通同。不動卽離戲論也。無分別可知。是明無知無開之所以也。故置故字。故是第五轉之聲也。無知解相等者。此二句卽對上二句。知解相是戲論。虛空無戲論故。云無知解相。開曉卽分別。虛空無分別故。云無開曉相。無知解相無開曉相。卽是無相。故以喩自證三菩提也。起信論明空眞如云。所言空者。從本已來一切染法不相應故。謂離一切差別之相。以無虛空心念故（文）此文卽與今意同也。勘注云。上虛空約本有。此下約修生。指心云。上約理。是約智。今皆不取也。今云。上明虛空非遍喩。是正釋喩意。故上下文無異。但喩無相菩提也。經但説一虛空喩。疏上下文何有別異乎。
　　諸佛自證下。釋是菩提句。是合法也。自證三菩提者。合虛空喩。自證三菩提。所謂一切智智無相菩提也。心自證心等二句。合無知解等二句。此中有四心字。其體但二。上心質多。下心干栗馱。質多是能證智心。干栗太卽所證心體也。於中初句是見道。見是知解相也。今心自證心故。心外無知相。故云無知解。第十二明初法明道（卽見道也）云。心爲照明。見諸佛所行之道。卽是心自證心也。心自覺心者。是修道位。亦云觀道。覺是開敷義。故合無開曉相。謂心自覺心故。心外無開曉相。能覺所覺唯是一心。是云心自覺心。第十五（二十五）釋五種悉地中云。初歡喜地自有十心。○然此十心中從第一至第八名爲見道。從第九至第十名爲觀。見謂見於諦理。此進修觀謂一句觀如來不思議境界祕密功德。如是祕密之境。非所見法。出過心量故。別名觀道也（文）見道者。謂初法明道。亦云空性心也。觀道卽除蓋障三昧。卽極無自性心也。又第九釋明鏡偈云。以如鏡●●之心●●鑒如心●●之鏡。●●故説心自見心（見道）心自知心（觀道）智●●之與鏡●●無二無別。又下疏。釋願識心心勝自然智生文云。初云識心。是心自覺之智。次又言心。卽是心之實相●●意明。境智俱妙無二無別。故重言之（文）勘注引此二文辨云。初證云。次覺云。是又體用功能也。恐不得意。讀者可知。
　　是中下結歸經文釋也。是中者。指無相菩提卽自證三菩提也。無知解法者。知解名法。知解卽法。持業立稱。意明。卽心之知解。無心外之知解故。云無知解。若有知解法。則須有知解人。旣無知解法。何名爲知解人。故云無知解者。此經宗意。有法必有人。故約人法談無義也。言心自證心故。此中無知解法及人也。非始開曉等者。菩提之相本來圓明名爲本覺。故云非始開曉也。旣無始開曉何名爲開曉之人。故云亦無開曉之者也。言心自覺故無始開曉義也。勘注云。知解之法者所知之法。其意以爲。所知法者卽無相菩提也。此解不可。今按。守護經云。是故菩提無所證相。無能證相。亦無能所契合之相。何以故。菩提畢竟無諸相。故（文）以此經文對今經文。無知解者。謂無能證知相也。亦無開曉謂無所證相也。此經闕能所契合句也。然今疏釋意。與守護經其意大異也。又經有一者字。疏二句各出者字。悲梵本爾耳。
　　若分別少分下。類顯也。謂無相菩提心自覺心。境智皆是般若波羅蜜。更無能所。唯是一心。然於此中若分別少分能所。皆是外道妄計。故云不離我人等也。大寶積經百十六（二丁）云。文殊師利白佛言。世尊菩提卽五逆。五逆卽菩提。何以故菩提五逆無二相故無覺。無覺者無見。無見者無知。無知者無分別。無分別者如是之相。名爲菩提。見五逆相。亦復如是。若言見有菩提而取證者。當知。此輩卽是增上慢人（文）卽是菩提無相之實義也。法非法相者。謂執取有無也。嘉祥金剛經疏第三（十一）云。非法非非法者。諸法實相非有非無。非有故非法。非無故非非法。又華嚴經（升夜摩天宮品）云。如金與金色其性無差別。法非法亦然。體性無有異。大疏十九（上二十八）釋云。橫者異法相望。法者可軌之法也。非法者不可軌之法也。又法謂有法。非法謂無。故中論釋法不生非法云。有不生無故體性無異者。謂同如故。鈔。橫者異法相望者。卽一切差別法。無差別也。法卽善法。非法卽惡法。故百論取般若意云。福尚捨。何況罪。以金剛云法尚應捨何況非法。故以非法而名爲罪（云云）金剛惠者。謂離四相不生不滅名金剛惠。卽是無相菩提也。第十五（二十三）云。乃至由行者離於三執。淨於三輪。而離四相。劑此以來。卽得菩薩名也（四相謂我人衆生受者。如金剛經中分別。文）金剛經云。須菩提可以身相見如來不（乃至）若心取相。若取法相。若取菩提法相。卽著我人衆生壽者（文）金剛般若者。金剛喩實相智故。卽是無相菩提。故離四相名爲金剛惠。金剛惠卽金剛般若也。復次經中下。釋第二徵釋文也。謂菩提無相故。是以無知解者。亦無開曉者。是轉釋上文也。
　　如釋論下。引論明轉釋意也。佛智惠清淨者。謂能觀智離於四相。不取有無相。離諸戲論湛然清淨。猶如虛空離於衆相無垢清淨。清淨卽虛空一義也。出諸觀上等者。諸觀者。常無常等一相諸觀也。二乘及因位菩薩等智惠。只觀一相不得無礙自在。佛無礙智卽常觀無常。卽無常觀常。故云出諸觀上。常相無常等者。有人云。是出外道十四難中十二。廣出文（云云）此義應等。下疏明除蓋障三昧中云。又由住斯戒故實智增明。逮見不思議中道甚深緣起。制止八顛遠離二邊。故經次云遠離邪見通達正見。與此文其意同。卽明佛無礙智超出諸邪觀也。常清淨等者。正明無礙智相。離一相邪觀故云清淨。對彼有量故云無量。佛出三界遍法界觀。是云無量。此二義卽虛空義。故次云如虛空。是故下正擧智體。佛智如虛空故云無礙。
　　若觀生滅下擧偏觀相。以顯無礙義。可知以如是等者。上引論文證菩提無相義。是對論文正明菩提無相義也。以字謂也。發語之辭淨菩提心者。對論佛智惠。淨菩提心者初地無相觀智。此智亦出過常無常等諸觀也。離衆相者。正釋菩提無相義。於一切法得無礙者。此淨菩提心者。卽是無礙智也。下疏云。今此菩薩以照見心明道故。卽時無礙智生。於一切法皆悉現前通達。無有錯謬。猶如明目者於日光中覩見種種諸色（文）此中意明。心入阿字門故諸法亦入阿字門。故於一切諸法得無罣礙也。
　　譬如下。釋祕密主清法等文。先擧虛空喩釋虛空相義。謂虛空以無相爲相。故云虛空相亦無相。亦字是語之辭。有人云。對相字曰亦。此義不可。萬像皆悉等者。謂虛空無相故。萬像皆依空。虛空無所依也。體已無相。豈有所依乎。華嚴（如來出現品）云。譬如虛空爲一切物所依。而虛空無所依。如來智惠亦復如是。爲一切世間出世間智所依。而如來智無所依。大疏三十一（二十九）云。如十地云。此十地智因佛智而有差別。離佛智外無所依學。而佛智果滿更不依他（文）。
　　如是萬法等下。明淨菩提心亦無所以。淨菩提心者其體無相。是以如虛空無所依。淨菩提心亦無所依也。今明淨菩提心無所依義者。意爲顯諸法無相義。何者離淨菩提心更無一法故。
　　卽此下。正釋諸法無相謂虛空相義。其義可知。十四本作亦復如是。今疏恐脫是字。
　　爾時金剛手等。爾時者。指聽祕密主是阿耨多羅等經畢時也。於此時金剛手代衆會機而發問。問有三。一者問能求所求。二者問能覺所覺。三者問能發所發。就此三問諸師異解紛紜非一。或約三句。或約五轉等。恐皆不當。今云。此問答非約三句等。但難前所謂三句因緣生義不成也。何者。金剛手聞上經虛空相是菩提。無知解者等説。而自以爲。若無能所。誰發心誰修行誰成果。若爾三句因緣不成。有如是疑故。爲未來衆生而發問也。下作釋中。其意分明。豈爲異解乎。
　　經誰爲菩提等者。爲字第四轉所以聲也。形音義云。若丈夫云●●●●。是爲聲也。故慈恩傳。第四轉云布路灑耶。凡按諸文意。終加野字云爲聲。若終加野字。必次上字加引點。卽如●●●爲第一轉。●●●爲第四轉也。
　　經自心尋求菩提及一切智者。問有三種。然答中唯答初一問。後二問自顯。何者。自心尋求菩提者。若成正覺卽發起一切智智故。故略答初一問也。又問中云尋求一切智。答中云。菩提及一切智。菩提者本覺。一切智者始覺也。爲顯本覺始覺體一義異。答中擧二名也。抄（二十四右）云。今答中擧自心望菩提及一切智。成能所。此三種其體無二故。（云云廣釋）此解不當。經自心者。問中云誰尋求。答中答誰字云自心。自心言顯能求義也。然抄云行者迷心等者。甚疎解矣。自心者能求心故。是●●心也。字護經云。當於自心求一切智智與菩提。於字第七轉於聲。所謂於中義是唯義也。謂唯於自心中求之。而非心外也。
　　經及一切智者。抄出種種文點。亦不當也。如上辨之。讀者自察。
　　經何以故者徵也。本性清淨故者釋也。謂自心尋求所以也。一切衆生自心實相。本來清淨卽是一切智智。迷不知故名爲衆生。能覺悟者名爲諸佛。心自證心不由他悟。故云自心尋求也。
　　時執金剛下作釋也。此下初明問生起也。聞佛所説等者。指上經是阿耨多羅三藐三菩提乃至彼法。少分無有可得文也。爲未來衆生等者。此中疑惑意云。若無有少法出此心者。一切諸法唯是自心。唯是自心者。指不指指。刀不切刀。都爲無能所。若無能所者。誰發心誰成果。故今爲此發問也。
　　而問佛下。正釋問意也。菩提心名爲一向等者。爲顯所求能求體性是一。故先決判能求菩提心也。一向志求者卽能求菩提心也。第三云。應發菩提心者。謂生決定誓願。一向志求一切智智。必當普度法界衆生（乃至）若一切智智等者。明發問因緣。所求卽能求。是所以三問之發也。一切智智者。所求佛果。卽是菩提心者。能求心也。
　　此中下擧第一二問。如文可知。可覺者卽所覺也。起信（眞如內）云。若知一切法。雖説無有能説可説。雖念亦無能念可念。是名隨順。義記釋云。初中言。雖説念皆無能所者。明念卽無念非滅於念（云云）。
　　又復離心下。擧第三問。誰能發起此心者。經云發起一切智智。一切智智者。自心實相故。釋云此心。意明。誰能發起此本有眞實心。而至無上菩提妙果者。者字與耶通。今讀者爲耶也。具如別記。
　　若法無有下翻詰也。抄出二解。今取後義。上擧三問。三問皆疑無能所義。故總履三問意而翻詰也。因緣者。因謂能求心。緣謂三密方便。得成卽果也。詰意云。因緣是佛家大宗也。若無因緣而成者。卽是自然外道計也。
　　故佛下。明佛答説。履前難意而擧答説故。云故佛答言也。答意。以要言之。上以無因緣義徵結故。於無因緣中而明因緣。以爲答。故云自心尋求等也。此經宗意。自心發菩提心。卽心具萬行。成心正覺。是無因緣之因緣也。
　　雖衆生自心下。釋答説意也。衆生自心實相者。明不變心體。所謂摩訶薩意處。干栗太眞實心也。卽是菩提者。卽無上菩提也。謂不動因位本性。卽是一切智智之果故。上疏云。衆生自心品卽是一切智智。此之謂也。第十二釋摩訶薩意處云。卽指衆生自心之處卽一切佛大悲胎藏漫荼羅也。所以者何。一切衆生卽是華臺之藏。然以四種煩惱常自生故。爲彼自覆弊故。不能明了而覺知。若能自覺心處者。卽知此心自性常淨。如是淨無垢處卽是諸佛大圓滿實相之地也。有佛無佛下明不變相也。涅槃經（高貴德王品）有佛無佛性相常然（文）謂佛出世方便開示。心體不增。佛不出世微音永絕。心體不滅。法住法位性相常住。故云常自嚴淨也。嚴淨者自證功德藏也。第十一（十一）云。爾時世尊住三世無礙力依。如來加持不思議力依。莊嚴清淨藏三昧力者。依三世無礙力。依佛不思議力。此有二種依也。此三昧是不思議三世無礙加持力用所依止處。依此法體能成如來不思議業。所謂普遍十方三世。普門利益一切衆生。皆令畢竟住於一切智智之地。此如來不思議依自證之法。無量定智諸力。以自莊嚴。清淨者。卽是眞言體也。此是如來衆德之藏。無盡莊嚴無有缺減。具足成就相也。
　　然不如實下明妄緣起也。謂心體常住本自嚴淨。不自知故。爲生死人。故履前起後云然也。不如實等者。指心引諸經論。廣辨（云云）愚按。今疏與起信意同也。 彼不覺義章云。所言不覺義者。謂不如實知眞如法一故。不覺心起而有其念。念無自相。不離本覺（文）不覺者根本無明也。不如實者謂妄。妄卽無明也。無明顛倒等者。明流轉相也。此中全擧智度三十一（三十七）文。論云。問曰。若皆空者。何以説一切法種種名字。答曰。凡夫人於空法中。無明顛倒取相故。生愛等諸煩惱。因煩惱故起種種業。起種種業故入種種道。入種種道故受種種身。受種種身故受種種苦樂。如蠶出絲無所因。自從己而自纒裹。受燒煮苦。弘決一之二云。顛卽頂也。頂墮於下故名顛倒（文）圓覺略疏一（三十）云。無明亦名迷。亦名顛倒（文）若約十二因緣解者。無明者。無明支。生愛等者煩惱道也（無明愛取也）起種種業者業道也（行有一分也）入種種道者苦道也（識等五。生等二。有一分也）唯識第八（二十二）云。惑業苦三攝十二者。無明愛取是惑所攝。行者一分（除識等種故）是業所攝。七（識等五。生等二。合七全也）有一分（已潤識等五種）是苦所攝（文）若約三細六麁者。無明卽根本無明。顛倒者業相也。以依不覺故。心動説名爲業。心動卽顛倒也。取相者取謂能見相。以依心動故能見也。相謂現相。依能見故。境界相妄現也。生愛等者六麁也。愛謂智相。依於境界心起分別愛與不愛故。等言攝於相續執取計名三相也。起種種業者。第五起業相。入種種道者。第六業繫苦相。若以三細六麁攝三句者。根本無明是總相故。與法界體性同也。三細是因句（業相身密也。佛部也。能見相意密也。金剛部也。境界相語密也。蓮花部也。是法性三密。卽阿字三義也。）六麁中。初五卽五大。大悲句也。第六業繫苦相。是方便究竟也。若入阿字門。則十二因緣。三細六麁卽自心佛名號。因緣當體卽自心實相。何捨何取。故涅槃約四乘智明緣生觀。起信約內外凡及十地究竟而明覺義。今此經宗約三劫六無畏。明不生門。顯密雖異皆不出阿字本不生。本不生者自心實際也。故今明三道流轉相。離心之外無有一法也。如蠶出絲等者。擧喩明三界流轉相。皆唯心作。起信云。三界虛僞。唯心所作。離心則無六麁境界（文）文取。涅槃意。彼第二十五（師子吼品二十二丁）善男子一切衆生不能見於十二因緣。是故輪轉。善男子。如蠶作繭自生自死。一切衆生亦復如是。不見佛性故自造結業。流轉生死猶如拍毱。
　　譬如人間下。又擧喩。正明萬法唯心所作也。唯識論第七云。謂於一處。鬼人天等隨業差別。所見各異。述記曰。鬼等膿河。魚等宅路。天寶嚴地。人清冷水。空定唯空（文）抄出二解。今取後或説。何者若依唯識等。唯明四見不同故。何必水喩實相今是轉用。還以淨水喩心實相。寶火等以喩迷見。釋相甚明。然人唯執本處文。而不深察今釋。故爲僻解耳。
　　由之當知下。結成心外無法義也。
　　若瑜伽行人下。明淨緣起相也。染淨雖異。俱是唯心所作。自心尋求。自心成果。自心發起一切智智也。正觀三法實相等者。抄出多解。今取三道義。卽十二因緣實相也。煩惱是因。業道爲緣。苦卽果報。卽三句也。華嚴大疏三十四中。明天台六卽。中云。一理卽三德。謂一切衆生平等共有。卽三雜染。煩惱卽般若。結業卽解脫。苦報卽法身。迷成三雜染。體卽三德（文）又涅槃二十五（師子吼品）及第三十。廣明十二緣卽佛性義。往見卽是見心等者。謂知三道實相卽是無相菩提。亦卽一切智智。卽上云。雖衆生自心實相。卽是菩提。有佛無佛常自嚴淨（文）是也。第七云。阿含云。十二因緣法。有佛無佛法位常住。龍樹亦云。此中法位。卽是如之別名。此是一切世間最難解處。故世尊始成道時。不樂説法意在於此（文）因緣生者。阿字本不生義。本不生者自心實相。因緣生滅卽法界生滅。法界不生滅卽因緣不生滅。一切諸法悉不出阿字門。故觀三法實相卽是自心實相。第七（十二）云（乃至）猶聞一切語言時。卽是聞阿聲。如是見一切法生時。卽是見本不生際。若見本不生際者。卽是如實知自心。如實知自心卽是一切智智。故毘盧遮那唯以此一字爲眞言也（文）當知十二因緣三法實相。卽是自心實際也。故云卽是見心實相也。心實相者。心謂凡夫妄心。卽質多也。實相卽干栗太眞實心也。凡愚迷故不知心之實相卽是無相菩提。亦名一切智智也。理趣釋（四十七）云。所謂一切有情如來藏。普賢菩薩一切我故者。一切有情不離大圓鏡智性（心要云。大圓鏡智干栗太心）是故説一切有情如來藏。以普賢菩薩同一體故也。第六（二十二）云。心之實相卽是昆盧遮那遍一切處（文）。
　　雖復下。總結成三答也。別答上若法無因緣而得成者。一切衆生亦應不假方便自然成佛。徵結而成因緣義。意前。一切衆生色身實相。從本以來毘盧遮那平等智身。而離因緣。法雖如是。然非無因緣而顯現。謂菩提心爲因。萬行爲緣。成一切智智果也。第六（二十二）云。遠離於因緣者。若法界體有生滅之相。則有因有緣。可得宣説。而今法從緣生。則無自性。若無自性。則是本不生。因緣和合時。亦無所起。因緣離散時。亦無有盡。是如淨虛空常不變易。大經亦云。唯有如來。離諸因緣也（文）如來實覺心本不生。故云離因緣。此離因緣本依三句因緣而得故。卽是不思議緣起也。
　　復次世尊下。釋心不在內等文。是初總明文生起也。經有五番文。一心不在內等。二非青黃等。三心非欲界同性等。四心不住眼界等。五謂若分段等。經文當知。
　　所以然者下。別明説心不在內等所以也。自心不生不滅者。上云。衆生自心實相有佛無佛常自嚴淨是也。以無所因者。所因卽所以也。第五轉所因聲義。薩婆多律攝云。故者第五轉聲。因起因義。淄州最勝疏云。故者所以也。先示其著處者。凡夫從無始已來執內外十二處爲實。亦此十二處心法所在故。十二處云著處。下云。行者心無始來多於內法取著心相等卽是也。大論三十一（三十七）云。經言下。是第一約十二處明心不可得義也。不可得者實相之異稱。故上云世尊欲令衆生如實知自心。故五番文皆明此事也。
　　如摩訶般若等下。作釋也。初辨觀境廣略之異也。摩訶般若者。大品第八。十無盡品明廣歷諸法不可得空。文甚廣往見。卽攝一切法者。文殊莊嚴經上云。一切法者蘊處界（文）今十二處中攝一切法也。按五與十二及十八皆成就之數故。皆一切義也。五佛稱一切如來。五穀云一切穀等是也。十二者。十二門疏第一云。十二是一數之極。如淨名經天女答身子云。吾止此室十有二年。求於女想竟不可得。龍樹亦爾就十二門求生死戲論本來皆空。故但明十二（文）又晝夜十二時。一年十二月。十二●●悉曇十二例等皆是也。十八者。謂十八圓滿義。十八不共法。悉曇十八章等也。抄云。十二處十八界。小乘法六識分齊也（云云）三科法何必小乘説。依大乘説。攝七八二識有爲無爲一切諸法也。義林三科章云。第四以蘊處界與百法相攝。於色蘊中攝十一種色。受蘊攝遍行中受數。想蘊攝遍行中想數。行蘊攝想應心所四十九法。及攝不相應行二十四法。合七十三法。識蘊唯攝心法八種。總攝九十四法。唯除六無爲故。俱舍云。蘊不攝無爲。義不相應故。十二處攝者。內五處外五處攝十種色。意處攝八識。法處攝四類法。所謂色法法處所攝色有五種。是相應法有五十一。不相應二十四。無爲法有六。合有八十六法。十八界攝者。唯開意處。立六識界餘並與處同（文）。
　　行者心下釋心不在內等文也。心字十四本作以字甚好矣。多於內法等者。根爲內塵爲外。無始已來計內六處爲識所在。故先明內六處也。卽離等者。義釋作卽離相在等方便。今攝相在云等。或在字脫也。謂卽六處觀心。離六處觀心。或卽或離。相在觀心。心不可得也。圓覺略抄四（四右）云。五求不得者。卽中論觀如來品偈云。非陰不離陰。彼是不相在。如來不有陰。何處有如來。釋曰。由計我我所爲如來。計有五故。卽離彼此相在。及有是爲五求。無生無相等者。述釋心不可得義也。謂三處求之。此心畢竟不生。不生故本離四相。故云無相。無相故終不可得。故云無有處所。心若有生有相。當有處所。本來不生豈有何處所耶。無有處所者。正示著處。謂無始已來執心住內六處。故結云無有處所也。
　　而作是念下。釋不在外文。如文可知。亦無生相者。兩本義釋。作亦兩無生無相承和古本傍注云異無（文）。今疏恐脫無字。猶恐錯謬下。釋及兩中間文。謂於內外根塵和合中間觀之。亦不可得。第十五（二十二）云。行者自身心卽名爲內。本尊境界是所對境。名之爲外。是二合緣名中間（文）。
　　卽悟此心下。結成心不可得義。謂三處求之。畢竟不可得。不可得故。卽悟心性不生不滅。不生不滅者卽是一切智智。故云畢竟常淨也。畢竟常淨者。於四德中且擧二也。戲論雲披者。戲論謂人法。雲喩二執。卽是除蓋障三昧。虛空無垢大菩提心也。第三云。心垢盡處。戲論不行。卽是第六無畏依也（文）。
    譬如下引涅槃春池喩也。珠力者珠體喩自性清淨心。力卽內熏力也。水喩所著水。水清喩妄心滅。珠現喩淨心顯現。離此妄心無別淨心。妄息則現。故云不從餘處來也。義林第八（四一）云。三摩（引）呬多地對法花經。卽六根清淨位人。約涅槃經是池珠影現時也。從此以後漸運巧方便。安徐入水。是觀色像身時。轉解法門身。當知正覺句者。卽對此經初品明菩提心相中。正等覺顯現之義。以明珠在掌故。名爲顯現。非但遙觀見之也（文）。
　　經云祕密主下。第二釋非青非黃等文。約顯形表三色明不可得義。
　　前約一切下。作釋中先明文來由也。約眞我者。彼計眞我色是青黃等。青等卽彼所著處也。非者遮遣彼計。遮遣彼計則心實相顯。故云明心實相也。此宗辨義等者。釋如來應正等覺句也。今不言心。言內心大我者。以對外道眞我明不可得故也。內心大我者。卽干栗太眞實心也。經第六（百字位成品）云。彼能有知此之內心大我（疏十九三丁右）如來應正等覺者。卽佛三號（具如上疏釋）此三名卽法身般若解脫三德三德卽三密。所言●字法界體性卽是內心大我。故云也。證此大我者。名毘盧遮那。第十六（二十九）云。此心曼荼羅之上有佛在中。故曰大我。大我者佛之別名也。又（二十八）云。此上有一切人中尊。卽是毘盧遮那也。此是行者自性無師智。大毘盧遮那非從外來也。問涅槃經説八自在我。説如來大我。今何云此宗辨義耶。答涅槃雖説大我。唯約佛性常住無我説我。或約佛德説八自在。尚是爲顯略説也。今一切衆生八辨肉團説內心妙白蓮八葉九尊等。是名如來應正等覺。豈爲同日論乎。故簡擇云此宗也。第五（二十七）云。內心妙白蓮者。此是衆生本心。妙法芬陀利花。祕密幖幟。花臺八葉圓滿均等如正開敷之形。此蓮華臺是實相自然智惠。蓮華葉大悲方便。正以此藏爲大悲胎藏曼荼羅之體。其餘三重是從自證功德流出諸善知識入法界門耳（云云）第十六（二十九）云。此心曼荼羅之上。有佛在中故曰大我。大我者佛之別名也（文）十三（十三）云。達摩駄都是法界也。法界者卽是佛身。下句云我者。言我卽是法界也（文）十二（二十三）云。如梵音云我者。於中卽有阿聲（案本）卽本不生義也。此常住不生之體。卽是一切之所依止也。稱號者。我覺本不生故。一切世人稱號爲佛。非平等法界有如是名也（乃至）又此中我●字（又摩聲卽是不生義也。亦是歎中説法。更問也。文）第十九（十六）云。上來所説阿字門。卽是顯示自身我。卽我自身本不生。亦無滅。不生不滅者。卽是如來之身。當如是觀察也。故云阿字以自形顯示其德也（文）如有一類下。正釋非青非黃文。臙脂色者。經云。紅紫。守護經云非紅非紫也。金剛童子軌下（七丁）云。阿落得迦（唐云胭脂）不空羂索經上九云。胡煙脂。本草第十五（四二）云。燕脂。釋名𧹬赦。時珍曰。按伏候中花。古今注云。燕脂起自紂。以紅藍花汁凝作之。調脂飾面產於燕地。故名燕脂。或作𧹬赦。匈奴人名妻爲嬰氏。音同燕脂。其顏色可愛。如燕脂也。俗作臙脂胭支者並謬也（文）愚按。梵語雜名赤色三曷羅迦。第六（九）云。路呬多與阿落得迦聲勢相似。胭脂者恐是胡語。胡國出於此物。中國隨物而用胡語。翻譯人亦隨時人語。翻阿落得迦以爲胭脂。應是正翻耳。又按。錢箋古今注云。燕支葉似薊。花似蒲公。出西方。士人以染名燕支。中國謂之紅藍。以染彩爲面色（文）錢氏説。燕脂是胡語可見。然時珍云。產於燕地。故名燕脂者誤矣。是本胡語。但取音故。或作燕支。或臙肢。若如珍説云調脂則肢及支爲是何義耶。亦作臙及胭豈是燕國耶。其誤必矣。
　　或言下釋形表二色也。具如抄辨。
　　然此等衆相下。明能破相也此亦有二。初破外計。謂汝計眞我實有。然顯形等色。因緣生故無有自性。云何得計眞我同于青等色乎。抄云乃至極微者。此解恐不可。心歸刹那。色歸極微者。有部所立也。今此中不爾。明色等因緣生故畢竟無自性。故疏云此等衆相悉從緣生無有自性也。
　　對如是種種下。次明如來應正等覺非青等也。
　　所以者何下。明非青等所以也。謂汝執一定相。云我是青等。青等本來不生故。青相不可得。故知。心非青相。然青實相本來不壞。不壞卽心實相。故云亦非非青也。旣是非青。亦非非青。都無定相。故結成此義云當知等也。意明。萬法唯心故。不可云唯青等是心。心遍萬法。無一定相。故萬法唯心故。不可云心非青。心不離青相故。又云如來應正等覺者。大空遍一切處義。遍一切處故無一定相。又遍一切處故不離諸相也。又如來應正等覺空故非青。不空故非非青。都無一定相。執一定相是外道妄見也。
　　如有外道下。擧喩明外道妄計執一定相也。黑月喩生死長夜。諸弟子卽諸外道。象喩眞我。説種種異相喩諸外道各各執見。謂或計青。或計黃。乃至計非男非女等也。若瑜伽行者下明正見相。是眞見如來應正等覺大象全體也。開發心明道者。具如下疏釋。照見心王如來者。心王卽如來應正等覺。內心大我干栗太眞實心。所云心自證心。心自知心故云照見也。大明中者。謂平等大惠明。翻前黑夜無明也。明見象眞體故。淨論都息。故云也。
    享保八年歲次癸卯六月二十三日。沙門曇寂手書。
　　同十四年己酉春三月再閱添刪。
　　元文二年丁巳春三月重正治。
    同第二龍集丁巳二月七日以。寂和上御本燒香敬寫脫手。金剛佛子妙乘。
    寶曆九卯年卯月十三日。以善住師御本寫之竟。順庸。

大日經疏私記第十一

　　        沙門曇寂撰
　　住心品第一之餘
　　次云祕密主下。第三釋非欲界同性等文也。
　　亦是下。示文來由也。謂前對一類外道計明之。是總對諸外道妄計而辨明也。
　　有諸外道下。擧外道計也。嘉祥涅槃疏曰。檀提婆羅門。計此身卽是涅槃。不須臾滅。此計欲界爲涅槃也。阿羅羅計無想爲涅槃。此計色界爲涅槃也欝頭藍弗計非想爲涅槃。此計無色界爲涅槃也。此三外道以三有爲涅槃（文）非想處者。涅槃經三十六（會疏四十三）云。須跋陀言。世尊我先思惟。欲是無常無樂無淨。觀色卽是常樂清淨。作是觀已。欲界結斷獲得色處。是故名爲先調伏心。次復觀色。色是無常如癰如瘡。如毒如箭。見無色常清淨寂靜。如是觀已。色界結盡得無色處。是故名爲先調伏心。次先調伏心次復觀想。卽是無常癰瘡毒箭。如是觀已。獲得非想非非想處。是非想非非想處卽一切智。寂靜清淨無有墮墜。常恒不變。是故我能調伏其心。佛言。善男子汝云何能調伏心耶。汝今所得非想非非想定。猶名爲想。涅槃無想。汝云何言獲得涅槃。善男子汝先已能訶責麁想。今者云何。愛著細想不知訶責如是非想非非想處。故名爲想。如癰如瘡如毒如箭。善男子汝師欝頭藍弗。利根聽明尚不能斷如是非想非非想處。受於惡身。況其餘者（文）圓覺略抄六（二十一）云。佛名經説。佛語舍利弗言。汝師欝頭藍弗得非想定。八萬四千劫滿命終之後。不免還作飛狸之身。梵王毘紐等者。經中不出。然疏擧之者。諸外道多計此二天生一切衆生故。故第十（十六）云。一切衆生因梵天故。名一切衆生主。能生一切有情故也（文）毘紐天者卽毘紐天外道所計。具如下辨之。
　　然此三界下。總明非三界同性也。謂心卽如來應正等覺。有佛無佛性相常住不變體性。三界是從煩惱業等衆因緣生。無常變易之相也。故云非同性也。
　　次廣分別下。釋經非天龍夜叉等文。是擧八部衆總攝一切有情也。故疏云無量諸衆生趣等。八部義具如抄辨。
　　譬如下。擧喩明心性不變義也。虛空喩不變心體。八功德水喩隨緣心體。隨器差別喩隨緣相。或辛等者明差別想。溫解等者明不變相也。謂凡三界有情非情無有非一而唯心作。謂自畫作三界。或天趣慈淳。龍趣嗔恚等。種種差別而不變心體與彼不同。妄息障除。眞性顯現。未曾變異也。
    八功德水者。喩心八德。所謂四智四三昧八葉心蓮華藏也。俱舍光記十一（三）云。若依稱讃淨土經數八功德云。一者證淨。二者清淨。三者甘美。四者輕耎。五者潤澤。六者安和。七者飮時。除飢渇等無量過患。八者飮已定能長養諸根四大。增益種種殊勝善根（文）千臂千鉢經第一（十五）云。八功德水清涼浴地沐浴如來。何者爲八。一者心得快樂。如入禪定。二者輕安。三者軟滑。四澄靈性淨。五者無諸穢濁。六者清瑩淨徹。七者常飮安善。八者多飮無患。消除煩惱得常樂清淨（文）。
　　又如下。第二喩也。摩尼喩不變心性。其義如上喩。可知。最勝疏五本（四六）云。梵云震多。此云如意。本音但名意。心思量義。如者義加。末尼者。此云寶珠。此是喩（文）摩尼亦具八義。卽表心八德。華嚴大疏第八（四三）經其狀猶如摩尼寶形。疏爲摩尼狀有於八楞。似方不方似圓不圓故異下八隅（文）摩尼種子阿字。八梵云●●。故摩尼數亦八。●字者本淨菩提心。卽如意珠也。第十九（十二）云。又疑難云。上説眞言無相無緣同於大虛。不可分別。云何而有此種種事耶。答喩如如意珠滿一切願。乃至三事亦能淨也。若人欲其身淨。珠力故令其身如琉璃。若欲語意淨亦隨意隨分而淨。世法尚爾。何況如來如意珠。妙寶而不能作如此事耶。如世珠雖作種種事滿種種願。而寂然不動無思無爲。不來不去而爲成一切。何況如來大寶耶（云云）今擧此二喩者。水是●字義。又●字金剛種子。卽金剛不可壞義也。如意珠●字爲體。●是內心大我故。擧此二喩以喩不變心體也。
　　復次世尊下。釋所説本懷也。謂上對凡夫外道執見。説非青非黃乃至非三界同性等者。爲欲開示大悲胎藏生曼荼羅也。夫大悲胎藏生曼荼羅者。皆是自心所現。爲欲令知一切唯心所現故。正開示心實相。是正佛本懷也。抄唯約非三界同性文釋者。今不取之。次下疏云非青非黃乃至等。明是示非青非黃以下三番文本意也。大悲胎藏生等者。指下具緣品等所説大悲曼荼也。具緣品初云。唯願世尊。次説修眞言行大悲胎藏生大曼荼羅王。爲滿足彼諸未來世無量衆生爲救護安樂故（乃至）一切如來同共集會。漸次證入大悲藏發生三摩地。世尊一切支分皆悉出現如來之身（云云）如是所現。皆從機感之因緣生故。一切唯心造而不從外來從本已來不生不滅無有變易。是以如來應正等覺。非青非黃。乃至此心不與三界六趣同性。離如是諸相者。卽是不變體性故。云正開示心實相門也。
    何以故下釋先開示心實相之所以也然抄出深祕義。雖非無此義。而當段意不爾也。今解云。若先不示心實相。直説悲生曼荼羅。則行人誤。謂此色是青。是黃。乃至此形是梵天。此形是毘紐等。而不知從心因緣而生。故於寶王眞性取一定相而生戲論也。若先示心實相。則知如來應正等覺非青非黃乃至非梵天同性。唯依心因緣而生故。不障菩提心。故先示心實相也如行者本尊三昧者。行者所修本尊瑜伽之觀。卽是意密觀也。上云。從一平等心普現一切本尊。如是本尊無非三昧（文）第十四（二十二）云。意密者卽是本尊瑜伽之觀。亦隨四重方位各各不同。與此相應卽入如來意密之藏。（文）行者如説修行。機感相應。則本尊三昧衆相現前。隨所修法本尊色形性類種種不同。故云有顯形男女等相也。顯謂顯色。本尊色相青黃赤白種種不同。是對非青非黃等文。形謂形色。本尊座位有方圓三角等之異。是對非長非短等文。男女等者。本尊形類有二。或男或女。男表惠女表定。是對非男非女等文。及普門示現等者。對非三界同性已下八部等文。是明普現色身相。故云普門示現也。
　　恐諸行人下。正明開示心實相門之意也。第七云。觀心爲因。三密爲緣。普門海會得現前（文）謂自心觀。自心修。自心生。此三種皆不出自心。故云心因緣生。所云因是法界。緣是法界。因緣所生法亦是法界。都不出一心法界也。寶王眞性者。謂淨菩提心如意寶王不變體性。以不變故普門示現色相形類種種不同雖種種不同無離寶王＊眞性。所云乃至世天等。悉是毘盧遮那之謂也。然不了心因緣故。見本尊相或執青或執黃。乃至執男女等相。是云生戲論也。爾時以十緣生句觀如是相。衆相都不可得。知不可得故證心實相。明見寶王＊眞性。今云非青非黃等正明此義也。故疏釋云佛説言等也。若能如是等者。意明。普門海會現在前時。觀察如是色形非黃非青畢竟不可得。而不離眞性。則戲論滅明見眞性。是云不障菩提心也。若還執是青是黃等一定之相。則於遍一切處淨菩提心而爲隔礙。是云障菩提心也。
　　經又云下。第四釋心不住眼界等文。疏有二義。初義意明。前總約內外十二處。説心不在內外中間三處。三處攝一切法是總相故。義恐難解。故今亦爲未悟者。一一歷眼界耳界乃至意界十八界法。而廣分別示心不住也。三處者。抄云二解。一指三科法二指如上三段文。皆不當也今云。是指前十二處中內外兩中間。云三處也。今此中對前十二處段。辨兩段異。豈爲異解耶。
　　若心不與下擧所迷相也。意明。上旣云非三界同性等。故迷者亦以爲。若非三界同性。則爲住眼界等耶。乃至住意界耶。是依上文重生疑惑也。
　　若心住下明破也。如文可知。況復等者。心之實相是常住不變不可破壞法。豈住無自性眼界中乎。乃至陰入等者。於十八界中擧初眼界攝餘十七。故云乃至也。
　　復次下第二義也。上義對第一十二處文。約法寬狹辨其異也。今是對前心非青黃及心非欲界之兩段。約外道聲聞而明其異。故云已前破種種外道等也。邊見聲聞者。抄出二解。一總指聲聞乘。二指犢子及薩婆多兩部。愚按次釋中。擧犢子及有部。故知第二解當矣。計我及計法體實有者。是常見也。故云邊見。如犢子等者。智度第一（十三）云。是佛法中亦有犢子比丘説。如四大和合有眼法。如是五衆和合有人法。犢子阿毘曇中説五衆不離人。人不離五衆。不可説五衆是人離五衆是人。人是第五不可説法藏中所攝。説一切有人輩言。人一切種一切時一切法門中求不可得。譬如兎角龜毛常無。復次十八界十二入五衆實有自性。而入此中不攝（文）述記第一（八六）云。筏蹉氏外道名犢子外道。男聲中呼。歸佛出家。名犢子部。皤雌子部女聲中呼。卽是一也。上古有仙居山寂處。貪心不止。遂染母牛。因遂生男流諸苗裔。此後種類皆言犢子。卽婆羅門之一姓也涅槃經説。犢子外道歸佛出家。此後門徒相傳不絕。今時此部是彼苗裔。遠襲爲名。名犢子部。正量部等亦作此計（文）宗輪述記上（三十七）云。後卽於此第三百年中。從説一切有部流出一部。名犢子部。述曰。犢子者。律主姓也。上古有仙。居山靜處。貪欲起已不知所立。近有母牛。因染生子。自後仙種皆言犢子。則婆羅門姓也。佛在之日。有犢子外道。歸佛出家。如涅槃經説此後門徒相傳不絕。至此分部。從遠襲爲名。言犢子部。文殊問經云。犢子部注云律主姓是也。眞諦法師云。可住子弟子部。謂羅睺羅舍利子弟子。皤此子是羅睺羅弟子。弘舍利子所説因以部分名爲可住。可住仍言。上古有仙名可住。今此律主母是彼種。從母爲性。名可住子。此理難解。幸願詳之（文）三論玄義（下五十七）云。三百年從薩婆多出一部。名可住子弟子部。卽是舊犢子部也。言可住子弟子部者。有仙人名可住。有女人是仙人種。故名可住子。有阿羅漢。是可住女。女人之子故名可住子。此部是此羅漢之弟子故。名可住子弟子也。舍利弗是羅睺羅和上。羅睺羅是可住子和上。此部復是可住子之弟子。舍利弗釋佛九分毘曇名法相毘曇。羅睺羅弘舍利弗毘曇。可住子弘羅睺羅所説。此部復弘可住子所説也（文）文殊問經下云。於百歲內從雪山出一部。名犢子（律主姓也）雪山部是上座部。宗輪等云出於有部。相違可知。犢子阿毘曇者。三論玄義云法相阿毘曇（此義恐是眞諦三藏説）亦名舍利弗阿毘曇（文）法花玄賛第一云。舍利弗毘曇六十二見。經正量部義（文正量部者。從犢子部出四部其隨一也。述記第一擧犢子部畢云。正量亦作此計。）又智度第二曰。有人云。佛在時舍利弗解佛語。故作阿毘曇。後犢子道人等讀誦。乃至今名舍利弗阿毘曇（文）三論玄云。從人立名。如舍利弗阿毘曇等。智度論云。犢子道人受持此毘曇。亦名犢子毘曇（文）今明藏中有舍利弗阿毘曇三十卷（姚秦曇摩崛多譯）四大和合樂者。三論玄（下二十）云。於小乘內分三品。一俱不得二空。如犢子部云。四大和合有於眼法。五蘊和合別有人法。此下根人也。指心六（三十二）引智論文畢云。人法在不可説藏中者。三世無爲不可説藏五法藏中。四種是法。不可説藏卽我也。何云人法在彼藏耶。謂法字增歟。智論但云人。又義釋無法字矣。或云。人法者非人與法。人卽法歟。猶如眼法矣。故十二門論疏上云。犢子部云。四大和合有眼法。王陰和合有人法。今明。眼從四大生。則無自性。人由陰者。義亦同之（文）今云。今本爲正。義釋無一法字。恐是脫。何者上標人法。次只云人。故知是脫。人卽法故云人法。卽我法也。辨人我法我異。具如抄解。往見。
　　説一切有下。明薩婆多計也。此中亦與智論文全同也（如上引之）此宗雖不立我體。尚有實法。談三世實有法體恒有。不了畢竟無自性。故亦違眞性。故云戲論法等也。三論玄云。薩衞之流。但得人空。不得法空。爲次根人也。若能觀心下能破也。謂心遍法界無一定相。故云不住。不住卽實相異名。心不住故。行處不可得。何爲實我。何爲實法。我法本來不生故。云無行處。知行處不可得故。能迷心息。故云戲論皆盡也。行處者與行迹同。謂心行迹也。第七（十八）云。梵音薩他娜●●●是住處義。亦是住義。如人從此住處昇上某處。其所依處所説名爲住。諸賢聖地位亦如是。約諸行道人心迹所依所止息處故。説種種名（歡喜地等乃至）。入多字門時。了知諸法皆空故。不住生死中。卽此如如亦不可得故。不住涅槃中。爾時行處盡息。諸位皆盡。遍一切處的無所依。是名以不住法住於如來大住也。如來大住者。所謂應無所住而生其心之謂也。非見非顯現等者。釋次經文也。
　　如有人言下。初釋非見義也。此二有人皆約性宗釋。故云一切衆生本有佛知見等。若配解者。當華嚴五敎中終敎。天台四敎中別敎也而抄云此二段如次明三乘一乘者不可。何者。卽事而眞當相卽道。卽是一乘所談故。此中所明非一乘義。文甚明著也。意明。有能見所見者。皆隨於因緣生滅。是世俗義。如來應正等覺離於因緣。性相常住。故云非見也。或有人下。釋非顯現也。常理者。上約本覺義故。云知見。是約眞如故云理性也。意與上義同。有能現所現者。皆因緣無常。故云非顯現也。皆以世諦等者。義林章云。護法釋云。世謂隱覆可毀壞義。俗謂顯現隨世流義。此諦理應名隱顯諦。隱覆空理有相顯現。如結手巾爲免等物隱本手巾免相顯現。此亦如是。今隨古名世俗諦。梵云三佛栗底。故以義釋名隱顯諦。又復性墮起盡名之爲世。體相顯現因之爲俗。世卽俗名爲世俗諦。持業釋也。或世之俗義亦無違。諦者實義。有如實有。無如實無。有無不虛名之爲諦。世俗卽諦持業釋也。世俗之諦依士釋也（文）今可見可現卽世俗義也。菩提心者本具心體非新成法。若云可見可現者。卽是隱覆常如本體。有相顯現也。又可見可現卽起盡義。名之爲世。可見可現體相顯現因之爲俗也。問金剛頂説。現智身見智身。豈非見現乎。又此經云。本尊三昧衆相現前亦爾。答雖名同義大異。是明如來加持有相瑜伽。若約行者。世間三昧有相位故。説爲現見。若約本尊全本地身。而現加持。故卽相無相。所謂見加持身則見本地身。何有見現相。應知非同日之論也。
　　若淨菩提心下。總明能破也。卽爲有相者。有相卽世俗也。第十九（七）云。相者是世間法。今佛明世間三昧有相之法何也（云云）世間三昧者。第二身無畏。本尊三昧衆相現前位也。問。此中明性宗義。是當第三劫也。又明五種三昧中。二乘已上爲出世間。二乘卽第三無畏。今何云有相世俗耶。答。朴望重重。下釋第二劫。云除心外垢不知心中祕密事。對第三劫心自證心。知心中祕密事。皆名心外有相也。又第十一釋第二劫。爲非三摩呬多地。名影像成就亦是有相義也。皆是虛妄者。對第三劫如實知自心。故可見可現皆爲虛妄。下疏云。以此中十喩（第三劫）望前十喩（第二劫）復成戲論（文）卽此義也。云何能見等者。下疏云。前劫悟萬法唯心心外無法。今觀此心卽是如來自然智亦是毘盧遮那遍一切身也（文）卽是能見無上菩提義也。如實知心卽自然智故。非見非顯現者。今直依經。私設一解云。見現者。起信所明三細中轉現二相也。又唯識論所謂見相二分也。起信云。復次依不覺故生三種相。與彼不覺相應不相離。一者無明業相以依不覺故。心動説名爲業。覺則不動。動則有苦果。不離因故。二者能見相以依動故能見。無動則無見。三者境界相。以依能見故。境界妄現離見則無境界（文）圓覺略疏抄第四（十四）云。疏法相極於三細者。此三是賴耶三分。彼宗但以此識爲無始根本（私云。不談眞如隨緣故）是一切法所依故。所詮法唯齊於此。所説無明但在六七識中。都不明賴耶更有根本（私云。起信所明根本無明）故不到前之三重（文）故知今所明對權敎義是當第二劫中他緣乘也下疏明他緣乘云。此無緣乘心卽是法無我性。以行者初劫修觀行時。心沒蘊中故。以五種無性空門觀法無我。然望緣生中道猶屬對治悉檀。若失般若方便卽墮於斷滅。名惡取空者濫方廣道人（文）依智度論第十三。明犢子及有部義（如上引文）。次明方廣道人。與此中次第同也。依此思之。經意非見非顯現者。兼存空有二宗義也。
　　又經中下釋。何以故等文。因緣者所以義也。抄云。明次上不住眼界已下文所以也。愚按。近約不住眼界等文。遠明心不在內已下文所以也。故次釋中。云一切色像。色謂青黃等像。謂男女等遠通上文可見。虛空相心者。虛空以無相爲相。此心亦無相同虛空。故云虛空相心。卽行者本有無相菩提心。故下云虛空無垢。此段與上虛空無垢金剛同。上疏云。虛空無垢金剛者。卽是菩提心體。離一切執諍戲論如淨虛空無有障翳。無垢無染亦無分別（云云）離諸妄執者。經云離諸分別。分別卽妄執義。具如上疏釋。抄引守護經辨（云云）愚按。准守護經云。遠離一切麁細分別文。及上疏。初云離一切分別。梵云劫跛。次云無分別。梵云劫跛夜帝。所以重言是分別之上更生分別義（文）此中離諸分別者是麁妄執。無分別者卽細妄執也。然今疏釋釋意不爾。離諸分別者。明離一切分別。次無分別者。述成離諸分別義也。意明。離諸分別者。計青計黃乃至計見計顯。現者皆有心迹。是名爲一切分別。今淨菩提心離如是種種分別。故云離諸分別。次云無分別者。若無分別。卽是離一切相。離一切相者。卽是虛空相心。本來無垢淨菩提心也。故疏云離諸妄執亦無分別。加亦言明。次無分別卽是虛空相心也。次疏釋文明。與上文意不同也。
　　猶如下擧喩也。虛空畢竟淨者。明虛空相心。一切色像等者。明離諸分別義也。
　　心性亦爾下合法也。一切分別等者。釋離諸分別也。若無分別等者。釋無分別義。是述成上離諸分別義諸熟思之。
　　經云所以下。微釋次上文意也。抄云自下總明上來所由。所謂云何菩提已下所因也（文）此釋若通云何菩提已下文。次上文（何以故等）何限心不住眼界已下文乎。故知。抄主解不得文意也。今云。何以故已下。總明心不在內已下。諸段文所以也。所以者何者微釋何以故已下意也。抄辨心虛空菩提三種體（云云）今謂。此三種眞性異名。一種眞性名虛空名心。名菩提。故釋云同一相有三名耳。性同虛空者。性謂眞性。諸法總體。故稱云性。此性自性清淨。而離分別猶如虛空。故爲虛空也。華嚴大疏十六上（四八）云。其性如虛空者。如來藏性體離斷常故如虛空（文）斷常卽妄分別也。卽同於心者。心謂干栗太。名眞實義。以眞實故爲諸法體。爲所依止。故云心也。性同於心卽同菩提者。菩提者覺義。此性本自具大智惠光明等無量性功德。故名爲菩提。卽本覺也。是菩提心爲因義故。正指本覺菩提。故守護經云菩提性。菩提性卽本覺也。此三種卽一體異名。故云三種無二也。是正結成菩提心爲因義也。此等悲爲根本等者從上心不在內至此經文。廣歷諸法明菩提心義。今至于此。略結成三句義。故云此等悲爲根本等也。如上種種下。總結上文意也。從心不在內已下。歷法明心不可得義。是云種種入清淨門。清淨謂心性。入心清淨之門故。依主釋也。謂聞説心非三處畢竟不可得。開悟自心本性清淨。是云入清淨門也。皆爲發明等者。上種種門。皆心外無法。心外無法故。皆發明自心尋求菩提義也。
　　今復結言下。正作釋也。上經云虛空相是菩提。對此云今復。此一段文遠結成上三句意。故云今復結也。虛空無垢者。釋虛空界。經於虛空中説空界聲。故云虛空界。（具如上辨）疏顯此義云虛空無垢。虛空無垢者。所謂法性難解之空也。第九菩提性品疏云。今此中虛空者。卽是不可得空。卽是大空。空亦復空。但有名字而實體卽不空。離空與不空之相也○然空名亦不可得。若有名可存卽是有相。有相卽心生滅不入實智。云何得名阿字自然之慧實相之智耶。同一相等者。釋三種無二義。無二卽一相也。此三種同無相爲相。故云同一相。述記第七末云。或體相義。眞如亦名爲相無相之相。經言同一相。所謂無相（文）今按。此三種卽三種無爲。三名雖異體是無爲。故云同一相也。云何知者。心者。非擇滅無爲。菩提是擇滅無爲。虛空可知。唯識論第二（六丁）云。離諸障礙故名虛空。由簡擇力滅諸雜染。究竟證會。故名擇滅。不由擇力本性清淨。或緣所顯。故名非擇滅（又俱舍第一。廣明之）又此三種釋經所謂三兄弟。心者普賢自性清淨本有菩提心也。虛空者卽虛空藏。其菩提心離諸障礙。猶如虛空。卽是虛空藏清淨境界三昧也。菩提者觀音證菩提。所謂得自性清淨義也。是同一性故名三兄弟也。又卽人法喩也。心是法也。起信曰所言法者。謂衆生心也。虛空界卽喩也。人爲菩提。所謂衆生本具菩薩性故。凡三點三密等一切三法門皆攝此中也。又華嚴大疏十九下。明眞如有百名中有一心虛空界智果三名。夫略爲三者。是西天減數之法。此義如上辨之。
    卽此下釋此等悲爲根本等文。一法界者上三種法同一相故。稱云一法界心。以要言之阿字法界體性本不生理也。第十九云。當知菩提性等於虛空。空等於菩提性。菩提性者卽是阿字門一切智句也（文）又起信論云。心眞如者。卽是一法界大總相法門體。所謂心性不生不滅是也。因緣畢竟不生者。因謂菩提心。緣卽萬行。今此經宗自心發菩提。卽心具萬行。是以因及緣不出自心。因是法界。緣是法界。更無生相故云畢竟不生也。又不動法界而緣起故。法界不生滅卽是因緣不生滅。故云畢竟不生。而不壞等者。謂不壞因緣卽入法界故。因緣生滅卽是法界生滅。故云不壞因緣實相。以不生故等者。意明依畢竟不生故。卽能所而無能所。非強空能所爲無能所也。不生者。謂法界。因亦法界緣亦法界。何爲因何爲緣。能所相都不可得。故云無能所之異也。
　　以不壞故等者。謂因及緣不壞各各自性故。於無能所中而成能所。故菩提心爲因。大悲爲根。方便爲究竟。三句義成。釋述此義云亦得悲爲根本也。
　　卽是究竟下。結歸中道也。一法界心具不生不壞兩義。是法界不生法界不壞。欲言是有卽相無故。欲言是無卽性有故。故云究竟不思議中道也。不思議中道者卽阿字義也。
　　經云祕密主下。已上就菩提心爲因句金剛手起三問。如來次第答之畢。自下重結上意兼統論一部始終。又廣開會諸經意也。經云。我説諸法如是等者。抄出私解云。我説諸法者。直指三科法。諸法必非指此經及他經説（云云）愚按。諸法者。別指如上心不住內已下五番文。總指一經始終及顯密一切諸經。凡有所説者。皆不出三句法門。故下疏分明顯此義也。又抄引守護經云。此中所説如是法者。指上所擧三科百法。（云云）今具引文。經第一（十二）云（乃至）善男子。是故此心虛空菩提陀羅尼性無二無別無斷。如是一切皆以大慈大悲而爲根本。方便波羅蜜之所攝受。善男子是故當知。我今於此菩薩等大衆之中。説如是法。爲淨廣大菩提心故。爲令一切了知自心故（文）愚按此經指三句法門。云説如是法。文甚明矣。今經云我説諸法如是。如是之言在下。語勢與守護不同。故疏釋意廣指顯密諸經。云如是法。如是法明不出三句故。其實亦義不相違耳。
　　佛已開示下。釋經我説諸法如是文也。謂上廣説五番文。而開示淨菩提心畢云。此等悲爲根本故。云略明三句大宗竟。是於菩提心因句中略示三句大宗也。開示者。唯識述記第一本（三十四）云。爲外道等。開顯此文爲內道等演示此義。令於唯識如實了知不生邪智。謬執我法。或內外道我法邪智。示令正智。故名爲示。於唯識理全未能知。開曉令知故。名開也（文）今准此釋外道及邊見聲聞示令正知。第二劫人心外見法。開曉令知。故云開示。當配上疏釋而知矣。卽統論下。釋彼諸佛菩薩等文。無量方便者。此經始終不出因行果三。故此經三句以爲宗體也。第二十（二十三）云。前云三句義。謂菩提心爲種子。卽因也。大悲爲根。方便爲究竟。從首至終皆明此三事（文）説三句法門者。皆爲令知其心。是此經要旨也。故上疏云。此敎菩薩眞語爲門。自心發菩提。卽心修萬行。乃至嚴淨心佛國。從因至果皆以無所住而住其心（文）又下云。入佛智惠有無量方便門。今此宗直以淨菩提心爲門。若入此門卽是初入一切如來境界（文）。
　　如此經等下。明廣攝諸經也。凡此經宗意。五種三昧道皆菩提心始末行相。諸經雖廣不出五種三昧道。驗知。一代説敎皆無不爲開示自心。故三句法門攝諸經盡也。第七（三）云。就此經宗。則五種三昧皆是開心實相門。如行者初住有相瑜伽。則是世間三昧。但於此中了知唯蘊無我。卽是聲聞三昧。若以十緣生句觀諸蘊無性無生。卽是菩薩三昧餘如住心品中廣明（文）抄設問答。辨金剛頂經三句攝不攝義。甚鑿矣究竟同歸者。抄（云云）愚按。如來一代方便從我觀之。則皆悉大日如來。一體速疾力三昧中所説。而都不出阿字一法界體。故釋迦佛在第三重現應身相。第五卷明釋迦尊云。此白蓮華卽是中臺淨法界藏。世尊爲令此敎廣流布故。以此生身幖幟而演説之。然與本法界身無二無別。故云住彼而説法也（文）爲令此敎廣流布者。一代説敎。約五種三昧道説發心修行成果相。皆是三句所攝。是云爲此敎流布也。如是流布皆歸三句法。故云究竟同歸也。第六卷（二十一）釋五字偈中云。爾時世尊遍觀察已。了知種種三昧道同歸一體。皆是佛乘。復爲執金剛説一切三昧道中成菩提印（文五字偈也）三句卽●字三義又因行果三義。開之則●●等五字。因行證入方便五義也。是名爲佛乘。一切諸佛乘於此乘到所詣處。故云佛乘也。又依此法門成正覺故云成菩提印。剋言之。則三句五字歸于●字一體謂之一體速疾力。體速疾力者。卽衆生自心。故上經云。知識其心等。今一切諸敎。皆歸此處。故云究竟同歸也。次經祕密主。族姓男等者。闕疏釋也。恐是有脫文。有人云。其意應例上。故疏不釋之也（文）假令可爾。豈無牒文。故知。是文脫也。撿兩本義釋及承和古本。皆此疏同也。經云。族姓男等者。於四姓中生名族姓子。猶如言善男子善女人。第五（十）云。言佛諦聽者。梵云矩羅。是族義。部義。補怛羅是男子義。若世諦釋。於四姓中生皆名大族。故名族姓子（文）。
　　經云祕密等。已上於因句中示三句大宗畢。云當如是識知自心。徵釋此文。重明廣歷諸法知自心不可得也。經云何知自心者。徵也。謂若下釋也。
　　世尊前已下。釋文來由也。前歷三科等諸法。明心不可得義是云説如實相也。復作方便下明今文大意也。懸悟者。懸與玄同。懸謂幽玄也。第十（初）古佛所説其道玄同。第十五（二十五）云。解與諸佛玄同也。莊子天地云。玄古之君。天下無爲也。疏玄遠也。嘉祥維摩疏三。竪幢玄番。卽與懸旛同。韵會。玄胡涓切。深也。玄懸音同通用。復作方便者。歷分段顯色等諸法。而觀心不可得。是修入方便也。對上心不在內等四段文。云復也。頓覺成佛者。明依方便而所得果也。此經宗意直觀自心實相。心自證心。故云頓覺成佛。卽初地果相上。云初發心時便成正覺。是也。入心實相門者。明修入方便。卽歷諸法觀心不可得也。以此爲門入自心實相。故入心實相之門。依主釋也。上疏云。所云清淨句者。卽是頓覺成佛神通乘也。如餘乘菩薩。志求無上菩提。種種勤苦不惜身命。經無數阿僧祇劫。或有成佛。或不成佛者。此眞言門菩薩若能不虧法則。方便修行。乃至於此生中。逮見無盡莊嚴加持境界。非但現前而已。欲超昇佛地。卽同大日如來。亦可致也（文）清淨句者●字本不生義次上云開示淨菩提心。又云。如上種種入清淨門。皆釋心不可得義。卽是清淨句也。第五（八）云。次有一偈半。顯示淨菩提心如實相印。卽是開佛知見。使得清淨也（文）又下云自性清淨卽是阿字門心入阿字門故當知一切諸法悉入阿字門（文）亦爲決了等者。抄云。觀心不可得有二意。正明頓覺成佛義。兼示開會決了旨也。此解恐不當也。今云。明頓覺成佛義。卽是決了一切佛法也。不可以爲二義。上説三句攝一切佛法。今亦明頓覺成佛義。決了一切佛法。故云亦也。非是兼義或可。亦言助語也。決了者。諸經中説唯蘊無我。説諸法從緣生者。皆是決定了達於入自心實相門。而結歸于此經也。第三（二十二）云。又此經宗橫統一切佛敎。如説唯蘊無我。出世間心住於蘊中卽攝諸部小乘三藏。如説觀蘊阿賴耶覺自心本不生。卽攝諸經八識三無性義。如説極無自性心十緣生句。卽攝華嚴般若種種不思議境界。皆入其中。如説如實知自心名一切種智。則佛性一乘。如來祕藏。皆入其中。於種種聖言。無不統其精要。若能持是心印。廣開。一切法門。是名通達三乘也（文）心實相門者。阿字本不生義也。今此經阿字爲體。故第十一云。此四字是此一部經中正宗體也（文）毘盧遮那此一字爲種子。故此經名大毘盧遮那成佛。毘盧遮那者日之別名。故日天亦阿字爲種子也。第七（十一）云。阿字是一切法敎之本。凡最初開口之音。皆有阿聲。若離阿聲則無一切言説。故爲衆聲之母。乃至猶如開一切語言時。卽是聞阿聲。如是見一切法生時。卽是見本不生際。若見本不生際者。卽是如實知自心。如實知自心卽是一切智智。故毘盧遮那唯以此一字爲眞言也（文）阿字是一切法敎之本故。凡一代所説三乘一乘。無量法門皆不出阿字一門。是以此經爲一切衆經之本。決了一切佛法也。
　　如一切經下。明決了之相也。一切經中者。總標也。或説下別釋。於中初是明小乘説。卽此經初劫攝也。後或説下。擧大乘説。此有二種。所云空有二宗。當天台所云通別二敎。香象所云始終二敎也。卽攝此經第二劫中二種乘也。抄云後二劫法門者。非疏主意也（追記云）皆是漸次等者。對今頓覺成佛云漸次也。彼説唯蘊無我。説諸法從緣生。從我觀之則明我人衆生本不生。又明心之影像本不生。皆不出阿字門。故云漸次開實相門。具如第七（十丁）疏釋。實相者卽阿字本不生理也。彼言諸法實相者。指法華也法華開會此等敎。説開方便門示眞實相。今此經決了此等敎。説心之實相。其名雖異。於理無異。故云也。抄有敎異理同敎理俱異兩説。今取敎異理同説。何者理同故開會。理若不同云何開會。是以上云究竟同歸無異轍。理同可見。下疏餘經如是廣歎娑羅樹王莖葉花果。今此敎中唯明此樹王種子及生育因緣。若離此因緣能成彼果者無有是處。所以稱大日經王者。非爲此乎。同説實相是云理同。理無異體故。三密方便此經説之。彼則無（矣）是云敎異。敎異故決了也。此經心之實相者。第七（十五）云。如中論。以種種門。觀諸法因緣。悉不生故。當知。萬法唯心。心之實相卽是一切種智。卽是諸佛法界（云云）第六（二十二）。心之實相。卽是毘盧遮那遍一切處。佛坐道場如法相解時。種種不如實見悉滅無餘。是故薩婆若惠與虛空等也（文）薩婆若惠者。卽一切智智。一切智智卽菩提。故云心實相卽菩提。心實相者阿字本不生義。阿字本不生者卽法界體性。法界體性者卽中胎藏。中胎藏卽衆生意處訶栗太眞實心也。故第十二釋意處。云諸佛大圓滿實相之地也。心者總也。實謂堅實。卽花臺具體中央毘盧遮那也。相者謂四智四行。卽八葉九尊總名爲心。是云心實相也。故第五云。內心妙白蓮者。此是衆生本心妙法芬陀利花。祕密幖幟花臺八葉圓滿均等。如正開敷之形。此蓮華臺是實相自然智惠蓮華葉是大悲方便也。正以此藏爲大悲胎藏漫荼羅之體（文）又文句釋方便品諸法實相云。旣云諸法卽今經妙權。旣云實相卽是今經妙實理也。此權實體以十如是約十法界。謂六道四聖收諸凡聖理性。無漏失也（文）此釋分諸法實相爲妙二諦。與今同。於中彼泛約諸法。今直指衆生意處。説內心妙白蓮。是爲曼荼羅中胎八葉九尊。故云心之實相。稱云妙法蓮華最深祕處者。豈非爲此耶。應知。不同餘經唯眞如理名爲實相。具足如是五智五大無量功德故。會彼諸法實相云此經心之實相也。但爲薄福等者。已上明理同義。此下明敎異相也。敎異者法華開會是約漸次此經頓成。是爲敎異也。此中先明漸次所以也。薄福衆生者法華得度三周聲聞等（四敎義云。次至法花聞。三種法·譬説喩·宿世因緣説法得記作佛。如轉熟蘇成醍醐文。）不能自信等者。擧法華方便品也。略明此等衆生薄福故不自信作佛也。
　　世尊且令下。明漸次相也。淨諸垢障者淨人法二執也。依天台意四敎調練義也。四敎集解上云。今於寂場示成正覺。宣演大乘。如小機莫能悟入。故如聾𤸱。故不動寂場而游鹿苑施小化。方等彈訶。般若濤汰。機緣旣熟妙法斯通。故住靈山宣暢本懷。三乘九界咸悟一乘（文）將護其心者。卽彈訶濤汰義也。漢書兒寬傳曰有廉知自將注曰衞護也。詩摎等福履將之。注猶如扶助也。要令時義者。釋名曰。義宜也。裁制事物使合宜也（文）上疏釋善巧步云。善知時宜可度不可度種種通塞（文）無量義經云。自如來得道已來四十餘年常爲衆生演説諸法。乃至種種説法。以方便力四十餘年未顯眞實（文）四十餘年種種説法者。卽傳時宜契合也。爲説卽心之印者。正顯本懷也。法華方便品云。無量衆所尊。爲説實相印（文）上疏云（乃至）然後如來印以實相。乘機演説令執動之徒得離疑網（文）卽心之印者。實相印。彼説諸法實相。卽心之實相故。爲顯此義改云卽心之印也。義釋第八（二十一）云。心實相卽是一切法中決定智印也。
　　今經下明頓成義也。如釋迦如來所説。對小機説四諦十二緣。對大機説緣生無性。皆是隨他法門。今此經宗初從凡夫終至成佛。直觀自心實相知心實相。知心不可得。心者卽毘盧遮那自體平等智身。證此心者名爲一切智者。故云自心發菩提。卽心具萬行。證心正等覺。如是説者名隨自意法門也。問若爾。云何説三劫六無畏之階差耶。答機有漸頓故證有前後。階次約機。豈關法乎。漸頓雖異同觀自心實相時。漸機次第修入。故有三劫六無畏之異矣。頓機之人聞心不可得。卽心自證。心初發心時便成正覺當知。漸頓只在機也。第三（十七）云。漸次證入者如初無畏時。以聲字觀修曼荼羅行（乃至）第六無畏於平等心中修曼荼羅行。離垢地以去各於自地觀心中修曼荼羅行。略以行位分之。已作十六重深淺不同。此一一位自有菩提種子心。有大悲胎藏增長因緣。有惠方便業受用之果（文）曼荼羅行者卽自心實相觀行。從因至果不出此觀。上云頓覺成佛者卽斯義也。直約諸法者。今約三科等法觀心不可得。達心不可得。時知一切諸法卽心萬德。卽是卽事而眞。當相卽道。此宗實義也。祕要之藏者。法華（法師品）云。藥王此經是諸佛祕要之藏。不可妄授與人也（文）妙疏第八（十二）云。隱而不説爲祕。總括一切爲要。眞如實相包蘊爲藏（文）今取法華文轉用。祕者略有四種。具如祕密曼荼羅品題目下辨之。要者此經橫統衆經（具如第三卷釋）決了十方三世一切佛法。是名爲要藏者第十四（十五）云。此中藏者梵音名揭訶。卽是流出無盡莊嚴奮迅示現不可窮竭。猶如大寶之藏。此平等法界藏卽是如來藏義也。以法界莊嚴不可窮盡。猶如字輪旋轉不可窮盡。名無盡莊嚴也。
　　初句云謂若下。已上辨大綱畢。已下隨文釋也。分段者總句也。是一切有爲有漏之總名也。守護經云。謂此心性於一切相。若形若顯（云云）一切相者。相謂世間。卽與分段義同。是亦總句也。俱舍第一（十五）明蘊三義中云。或有説者。可分段義是蘊義故。世有言汝三蘊還。我當與汝。光記一餘（四十）云。或有説。至我當與汝者又述異説。可分段義是蘊義故。言一一分亦名蘊。故引彼世間擧貨財物。皆令彼人三時還足。便作是是言。汝三蘊還。我當與汝物顯。一一分皆名爲蘊（文）以法待因緣等者。述釋從緣生義。其義可知。
　　行者當知下明修觀相也。謂分段是有爲生滅義。心者常如實相不變心體。假令百年推求。豈得於此中有心。故云都不可得。不可得豈空無之謂乎。如是知則見不變心性。故明不變心性云卽知此心等也。上云直約諸法令識其心。卽此之謂也。卽知此心等者。經中約五字釋也。此心者不變心體。卽●字本不生義也。出過者●字義也。下經云。出過語言道●字是解脫義。解脫卽出過也。衆相者●字義。塵垢卽衆相也。離諸因緣者●字義。第六釋訶字云遠離於因緣。以知心性常如等者●字義。上經云。虛空相心離諸分別（文）虛空平等離諸分別。卽心性常如義也。智度三十二（九）云。諸法如者。如諸法未生時。生時亦如是。生已過去現在亦如是。諸法三世平等是名爲如（文）。
　　爾時一切等者。明深達萬法唯心觀故。知卽事而眞也。下疏釋第三劫云。前劫悟萬法唯心心外無法。今觀此心。卽是如來自然智。亦是毘盧遮那遍一切身。以心如是故諸法亦如是。根塵皆入阿字門（文）卽此義也。顯色下。釋三種色義。俱舍光記第一（四九）云。相狀顯彰名之爲顯。質礙塵著。因觸可憶知長矩等。説之爲形（文）頌疏第一云。色二。或二十。釋曰。色有二種。一顯二形。或二十者。開爲二十。顯色十二。形色有八。故成二十。顯色十二者。青黃赤白影光明闇雲烟塵霧。形色八者長短方圓高下正不正（文）六情者舊譯語也。新云六根。具如第一卷記辨之。爲令人易解等者。上云心非青黃等。旣明約顯形色觀心不可得。今亦重明。故作此釋也。今此下。正明觀相也。如顯形等者准知餘色也。抄（云云）愚按。經明顯形二色不明表色。疏主得經意爲顯表色。云一切色塵也。或可一切下明六塵也。
　　行者於外下。釋色受想行識句也。亦如聚沫者。擧五喩。下釋寂然界中。五喩配五衆蘊。具如下辨。
　　如是從麁等者。抄辨麁細義恐不當也。今云。麁細約色。廣略就識。麁者眼所見色。細者極微也。廣者三世識。略者現在一念義也。乃至下述釋麁細廣略義。乃至者攝色塵細及識廣義唯明識略義。故云現在一念義也。止觀三之三（二十七）云。論文仍明三藏折法之觀云。色若麁若細。總而觀之無常無我。何以故。麁細色等從無明生。無明不實故麁細皆假。假故無常無性卽得入空。又不爾心起必藉根塵。無有一法不從緣生。從緣生者悉皆無常。或云。一念心六十刹那。或言三百億刹那。刹那不住。念念無常。無常無生煩惱。本壞無業無苦。生死滅故名爲涅槃。是名折色心觀意也（文）。
　　又復從衆緣下。約實相觀釋。卽空等者取天台止觀意釋。彼第三之一（六一）明圓頓止觀中。取中論四諦品意引文也。論第四（十四）云。衆因緣生法我説卽是無。亦是爲假名。亦是中道義。未曾有一法不從因緣生。是故一切法無不是空者。衆因緣生法我説卽是空。何以故衆緣具足和合而物生。是物屬衆因緣。故無自性。無自性故空。空亦復空。但爲引導衆生。故以假名説。離有無故名爲中道。是法無性故不得言有。亦無空故不得言無。若法有性相。則不待衆緣而有。若不待衆緣則無法。是故無有不空法（文）智度第六（二十二）云。因緣生法是名空相。亦名假名。亦名中道（文）因緣生者。阿字義。三諦卽阿字三義。具如第七卷釋阿字中。卽有空故云卽空。卽空有故云卽假。卽有空空非空。卽空有有非有。故云卽中也。遠離一切等者。不思議中道離八不故。云遠離戲論也。至於本不生際者。明非新成也。謂約不思議三觀觀五蘊實相時。戲論雲晴見五蘊性空。如是性空顯非新成。云至本不生際也。已下轉釋也。本不生際者諸法實相也。心外無法故。次云卽自性清淨心。自性清淨心者本有菩提心。離因無別果故。次云卽是阿字門。阿字門者卽一切智智果也。第七（十二）云（乃至）如是觀察時。則知本不生際是萬法之本。猶如聞一切語言時卽是聞阿聲。如是見一切生時卽是見本不生際。若見本不生際者卽是如實知自心。如實知自心卽是一切智智。故毘盧遮那唯以此一字爲眞言也。以心入阿字門故者。悟心不可得。心自證心名成毘盧遮那自然智。此時知一切諸法都是自心萬德。故云一切悉入阿字門。是正明第三劫證智境界也。下疏云。前劫悟萬法唯心心外無法。今觀此心卽是如來自然智。亦是毘盧遮那遍一切身。以心如是故。諸法亦如是。根塵皆入阿字門（文）入阿字門者。謂證心本不生際。知無少法可得。卽是無生法忍也。
　　已説觀諸法實相下。釋若我若我所等文。是初明文生起也。若我若我所等者。皆如抄辨。能執所執者。下疏（二本四丁）經云。能執所執謂有外道言。身中離識心別有能執者。卽是眞我。能運動身口意作諸事業。或有説言。能執者但是識心。其所執境界乃名眞我。此我遍一切處。如上於諸等者。謂先明所依蘊無所有故。此中心不可得。今明能依我無自性故。於中心不可得。所謂五蘊尚從緣生都無自性。何況此積集之中而有我耶之謂也。故此中亦云何況。意擧蘊中不可得以顯我中亦復不可得也。我人壽者等。具如追記。清淨者。抄（云云）下疏（二四）云。謂有建立一切法者。依此修行。謂之爲淨（文）此中意明。依觀空修行。至清淨處計爲涅槃。似與下疏意不同。讀者可知。如長爪梵志等者。具如抄引文下疏釋順世八心中云（乃至）然以未知緣起法故。所有觀空智惠不離斷常。故曰常無常空（明緣起空）若不達如是空義。雖復不著有無離言絕相。終是以分別想。作此無分別心。猶如長爪梵志觀諸法。實相不受一切法而受是見。夫眞空離於分別。云何分別空耶（文）論文梵志答佛云此見不受。然今受此見者。彼意許中有二種負。受爲麁負。不受爲細負。恐墮麁負僞云不受。故今就彼意許。擧麁負處云受此見也。引文意明。梵志不受此見者。依分別見而爲此解。今清淨義亦復如是。取著觀空智惠。依分別見而生此清淨見。今虛空相心本自離分別。豈於如是分別相而得有此心耶。故云正觀自心無有生處也。如是觀時翻彼分別見清淨而證得本淨清淨心。故云得入眞淨菩提心也。
　　以上廣對五蘊下。釋若界若處等文。是明生起也。此三法已攝一切法者。抄解好矣。文殊莊嚴經上云。一切法者所謂蘊處界（文）卽是摩訶般若中等者。抄（云云）問上云謂若分段。今何云一切分段耶。答上先擧有爲都名。次一一列有爲法。云或顯色（乃至）若界若處等。然有爲諸法尚未能盡。爲欲攝一切法盡故。重云一切分段。一切言廣指諸法故。義門各別也。第七（二十六）云。復次今言一切法者是總相耳。若依摩訶般若經。色乃至一切種智。一一別異説之。義則無量（文）。
　　如於陰界入下明觀相也。陰界入者。謂世間有爲法。六度等所謂有爲功德也。是心常樂我淨等者。抄（云云）愚按。約八倒觀心不可得。第十一（二）云。此不可得空之自性。卽是第一常住諸佛之身。以離空非空等八顛倒相。卽甚深緣起（云云）華嚴大疏三十六上（二十）云。中論云。諸佛或説我。或説非我。諸法實相中無我無非我。亦應云。諸佛或説常。或説無常。諸法實相中無常無無常。樂淨亦爾（文）復次如聲聞人等者。抄（云云）愚按此中有二門初對聲聞見道。明眞言門見道。是對經三科法及能執所執等文也。次對權門菩薩明眞言門修道位。是對經乃至一切分段文。摩訶般若中六度十八空等。皆是菩薩所修法門故。是明經有二段。實顯此經宗見修二道也。卽陰求我等者。具如抄解。爾時於八直等者。抄及指心皆云。小乘八正道在見道位。七覺支在修道位。大乘反此。此解不可。俱舍有二義。今具引文。論二十五（十四）云。修道位中近菩薩位助覺。勝故説覺支增（寶二十四云。正理論云。或此中斷九品惑數數道覺故。覺支義增）見道位中（光云。十五刹那）速疾而轉。通行勝故。説道支增（寶云。正理云。見道位中所有道義。皆具之。故説道支增。謂尋求依及通往趣二義具故。説名爲見。見道位中二義。最勝謂見道位。聖惠初生。如實尋求諦理勝故。又於此位不起期能。速疾行往趣勝故。）然契經中隨數增説前七後八非修次第（光云。若依修次第先八後七）有餘於此破契經所説次第。立念住等。乃至於見道位。建立覺支。如實覺知四聖諦故。通於二位。建立道支。俱通直往涅槃城故。如契經説。於八道支修圓滿者。於四念住。至七覺支亦修圓滿。（光云。於見道位下。於見道位建立七覺支。如實覺知四諦故。通於二位下。通見修二位建立八聖道支。俱通直往無餘涅槃。故。或此涅槃亦通如契經説下。餘師引經證八正道支亦通修位。經文旣言八道支修圓滿者。乃至七覺亦圓滿故。知八道亦通修位。若言七在修道八在見道。寧修八時七亦圓滿。以此知。據修道位。修八滿時名修圓滿。）愚按。俱舍説總有三義。一修次第。二隨數增。三通二位。第二義與玄賛等説同。恐經部説。故與大乘義同。俱舍會之唯云據數增。不爲一義。然本是大乘説耳。更撿瑜伽等説。今此中與俱舍本説同也。遠塵離垢等者。最勝疏四末（四五）云。經八千億天子無量無數國王臣民。遠塵離苦得。法眼淨。賛曰得見道益。天通欲色。顯揚云。極戚非惡趣。極忻非上二者。據彼頓悟者説。不障色界迴心入見。又約二乘説非據大乘。瑜伽八十三釋遠塵離垢云。又復塵者。所謂我慢及所斷一切煩惱。垢謂上品所有麁重。法者謂於自相共相。所住法中法。眼者謂如實現證。唯有法惠。言得法者。謂隨證得沙門果。故此隨得言顯得不定。一超次不定。二通三乘。有不得果故。説隨言。遠塵者是眞見無間道。説斷見所斷煩惱故。離垢相見解脫道。説離麁重。若以種子。名麁重者。卽俱在無間。現種別説。若依習氣亦通相見。説得果故。大莊嚴論第七。文雖少別意同瑜伽。若雜集論言。諸法忍能遠塵。諸法智能離垢者。據隨轉門。眞見道中不別觀諦。故或通三乘。隨敎法説亦不相違（文）仁王青龍疏上二（三丁）云。法眼普見者。法謂軌持。通眞俗境。眼謂淨惠。照諸有情（文）同中二（二十八）云。法眼者無滿惠也。若證我空謂卽初果。證法空者卽初地矣。維摩嘉祥疏第四（六十）云。法眼淨者。小乘亦法眼。大乘亦法眼。小乘法眼卽初果見四諦法名法眼。大乘法眼卽初地得眞無生法故云法眼淨。今此中大乘法眼也。問此中法眼與五眼中法眼何異。解云。異。此中云法眼者。只是惠眼。見四諦法惠眼開名惠眼。而今言法眼者。見四諦法故云法眼。若五眼中法眼二乘所無唯在菩薩明。知三乘根性。而爲説法故云法眼也（文）今依此釋。法謂四諦。眼卽無漏惠。見四諦法證人空理。名法眼生。今云正法眼生。正法卽四諦也。此經宗意。法眼淨者羅字門義。具如第十二卷至下當辨。
　　眞言門下。明眞言行者觀行也。抄云。遮情諸法明道。表德金剛寶藏。今不用也。初法明道者是見道位。金剛寶藏卽修道位也。與次文少用功力便得除蓋障三昧。見八萬四千煩惱實相。成八萬四千寶聚門同也。寶聚門卽金剛寶藏也。云何以遮表二門辨之乎。卽下明初地果相也。懸悟自心本不生者。自心本性。上云本不生者。卽是自性清淨心（文）下疏云本不生卽是心實際。又云心實相者卽是無相菩提（文）是對聲聞我不可得。云自心本不生也。問次上云求心皆不可得。與自心本不生何別乎。答不可得者明斷道。所謂斷見所斷煩惱也。悟自心本不生者明證道。卽證無生忍謂之懸悟自心本不生。懸與玄同。如上辨之。於如來知見等者。對上八直道。知見者所云四佛知見也。今八葉總云如來知見。知見卽本覺是諸佛所行之道。故云大菩提道。第五（七十）云。殊勝願者所謂一切智願也。若入此淨菩提門。則照見心法明道。所謂吾佛大菩提道。故云此殊勝願道也（文）唯識述記第一本（三十二）云。言正解者正覺異號。梵云菩提。此翻爲覺。覺法性故。末伽●●（第五殊勝願道之道●●也）。言道。遊履義故。古云菩提道者非也。由法執類覆所知境。令智不生。名所知障此從所障以立障名。所知之障依主釋也（乃至）異生雖作二種無我眞如觀等。大非菩提。二乘之惠菩提非大。又異生外道雖有少智。非大菩提。二乘菩提有無漏惠。菩提非大。今簡於彼名大菩提（文）若不作如是下。明具歷法觀之所由也。方便者述記第二末（六四）云。方便者所以義。因義。安立義。施設義。善巧義（文）今遍歷諸法觀心不可得。是安立施設善巧方便也。著處者卽五蘊等也。凡夫外道於五蘊假和合上。妄計我故云＊著處也。祕要法門者。法華方便品云。當知。是妙法諸佛之祕要（文）法華權實二智四佛知見爲祕要藏。今此經宗大悲胎藏曼荼羅者。卽明二諦四種阿字。四種阿字卽四佛智見。此中云懸悟自心本不生際者。此心卽二智體自心本性是實智。無量性功德是權智。二智體一不離阿字本不生。故云自心本不生等也。故經云。此觀最爲祕要法門也。
　　如餘遠離下。次對權敎明眞言門菩薩修道位也。抄云。正指三乘兼通一乘。此解不可。如餘者謂法相宗也。彼宗意。於三僧祇修六度萬行遠離心垢。六度卽方便對治行故。遠離之方便依主釋也。是未知垢卽法界而心萬德故。修方便對治之行。徒除心外之垢故。今對直觀自心。云遠離方便也。下疏云。如餘敎中菩薩。行於方便對治道。次第漸除心垢。經無量阿僧祇劫。或有得至菩提。不至者。第十二（十一）云。今諸佛爲化眞言行菩提。直從凡夫之心處而作方便。亦不作餘對治行等也。又下釋第二劫云。猶是對治心外之垢。未開心中祕密種種不思議事。從此已後方乃説之（文）漸次修習者。明歷劫對治相也。菩提心論云。又有衆生發大乘心。行菩薩行於諸法門無不遍修。復經三阿僧祇修六度萬行。皆悉具足然證佛果。久遠而成。斯由所習法敎致有次第（文）觀人法二空者。唯識第一（初）云。今造此論。爲於二空有迷謬者生正解故。生解爲斷二重障故。由我法執二障具生。或證二空彼障隨斷。斷障爲得二勝果故。由斷續生煩惱障故證眞解脫。由斷礙解所知障故得大菩提。述記第一（二十六）云。何謂二空。謂卽生法。先云人我。今説爲生。但説於人我不該餘趣。故彼皆執有。此説爲空。空卽彼無。無別體也。智緣空起。爲所由門。顯二眞如。名二空理。理體雖有。離有離空。非性是空説爲二空。從能顯説。梵言瞬若。可説如空。名舜若多。如是空性卽是二空所顯實性。故言空者。從能顯説二空之性。名二空性。依士釋名。言眞如空。未善理故（文法性宗二空卽眞如。與相宗不同也。）心之影像者。抄云。見相二分以爲影像（云云）今按。如上引圓覺略抄。相宗意阿賴耶識爲無始根本。未曾知根本不覺也。起信所説三細卽彼賴耶三分（自體分業相也。見分轉相也。相分現相也）約起信。則此三細在生滅門。而心外妄法生滅之相。從法性宗不變心體而觀彼則彼家三分別生滅無常無有自性。謂彼但觀人法二空未知不變心體故。執生滅識以爲唯識。故云未能遠離心之影像也。問第三卷（三左）釋法無我無畏云。無緣生心觀察法無我性。於心外有無影像智都無所得（文）又第七（十）云。觀蘊阿賴耶時。當約心之影像本本不生明種種法門（文）與彼釋云何異耶。答當段約相宗當位。第三及第七約眞言行者他緣生觀。義意不同。彼宗所立通觀有無而爲唯識。從此觀彼有無唯識心外妄法擧體卽空。是云心外有無影像。此心此心者性宗所立不變心體。彼家唯識在此心外也。此位行者知彼心影像都無所得也。是名眞言行者無緣乘心也。又第十一明修瑜伽。略有二種。一非三摩呬多地。二三摩呬多地。初名影像成就。是心外見本尊也。次名第二正覺句。是初地菩薩正覺顯現位也。故知。第二劫心外見本尊義。同於彼唯識觀。故對正等覺顯現云影像成就。間彼有無觀云何答唯識義林云。第一出體者此有二種。一所觀體。一能觀體。所觀唯識以一切法而爲自體。通觀有無爲唯識故。略有五重。一遣虛存實識。觀遍計所執唯虛妄起都無體用應正遣空。情有理無故。依他圓成諸法實體二智境界。應正存有。理有情無故（云云廣説）。
　　今眞言行者下。明能對心也。抄云。能寄齊（云云）愚按。此中但對彼漸次明頓悟義。故與三劫段能所寄齊意不同耳。初發心者初地也。直觀自心者對遠離方便云直。指衆生心處云自心實相。第十二釋摩訶薩意處云。卽指衆生自心之處卽一切佛大悲胎藏曼荼羅也。又云。今諸佛爲化眞言行菩薩故。直從凡夫心處之心而作方便。亦不作餘對治行等也。此心之處卽是凡夫肉心。最在於中。是汗栗太心也。將學觀者。亦於是處思蓮華之形。所以者何。一切衆生此心卽是蓮華三昧之因。以未能令開敷故。爲諸煩惱等所纒繞。所以不能自了其心如實之相也。又下疏云。前劫悟萬法唯心心外無法。今觀此心卽是如來自然智。亦是毘盧遮那遍一切身（文）了知本不生者。正明初地無生法忍也。人法戲論者。人法二執於初二劫已斷之。今離二執細分故云戲論。戲論卽無明也。第五（八）云。次句云離一切妄想（私云無明也）也。梵本云離一切戲論妄想。今以偈中語略。又意義無異。故不具存（文）菩提心論云。今眞言行人旣破人法上執。雖能見眞實之智。或爲無始間隔未能證如來一切智智（上執者人法細分。卽今戲論也。間隔卽佛地惑也）下疏明第二劫云。爾時復離百六十心等塵沙上煩惱一重細妄執。明第三劫云。第三重微細百六十心煩惱業壽種除。復有佛樹牙生（文）問無明是金剛三昧所斷惑也。今初地何斷無明乎。答此宗從初地橫斷。一分無明證一分明。菩提心論云。觀行者初以阿字發本心之中分明。只漸潔白。分證無生智。又下疏云。此經宗從初地卽得入金剛寶藏（文）又涅槃經第八（會疏三十四丁）佛性難見。十住不能見。十地不明了（不明了者。卽橫證一分明一義可見）淨若虛空者。離人法戲論卽是等虛空無垢菩提心。故云若虛空。成自然覺者。下疏云。以心實相智悟心之實相。境智皆般若。卽一心體相也。心自證心。不由他故云自然覺。第十四（十）云。此無上菩提之心卽是諸佛自然之智。實無有能授與之者。但行者方便具足善知字輪之義。自然得之。卽是授與無上菩提也（文）第五（八）云。自然智是如來自覺自證之智。昔所未聞。未知之法。自然了了現前。無所罣礙故以爲名（文）。
　　經云祕密主下。已上明廣歷諸法尋求菩提相畢。自下正明眞言行者初法明道及除蓋障三昧也。守護經云。第一清淨法光明門。初卽第一也。餘可知耳。不久勒苦者。初法明道是無間道除蓋障三昧是解脫道。故云不久也。如下記辨之（十。二十三紙）入佛智惠。有釋經淨菩提心門。佛智惠者。所謂自證三菩提一切智智果也。法華（方便品）云。諸佛智惠甚深無量。其智惠門難解難入（文）無量方便者。三乘一乘等種種方便也。今此宗等者。對上方便門云直。謂直以淨菩提心。（一向志求一切智智心也）爲所入門。下疏云（空性心下）如餘敎中菩薩。行於方便對治道。次第漸除心垢。經無量阿僧祇劫。或有得至菩提。或不至者。今此菩薩則不如是。直以眞言爲乘。超入淨菩提心門。若見此心明道。諸菩薩無數劫中所修福惠自然具足（文）若入此門者。釋經初字。謂入初地也。如來境界者。第十降三世眞言釋云。佛境界者所謂諸法實相（文）諸法實相卽自證三菩提。初地菩薩心自證心云初入也。又第十普賢眞言釋云。佛境界者。諸佛自證眞實境界。非聲聞等所能之及（云云）普賢者是菩提心體。諸法實相。初地菩薩初證菩提心故。云初入如來境界。此菩提心佛佛同道故。云一切如來境界也。
　　譬如彌勒等者。引華嚴文以證初入佛境界義也。下擇地中。樓閣爲無障礙●●●菩提心。無障礙菩提心卽諸法實相也。又上疏釋法界樓觀云。乃至言。毘盧遮那本行菩薩道時。以一體速疾力三昧供養無量善知識。遍行無量諸度門。自利利他法皆具足。能得如是如來智寶之所集成祕密莊嚴法界樓觀。於一切實報所生最爲第一。猶如眞陀摩尼爲諸寶之王。故曰遊戲神變生大樓閣寶王也。其高無窮。當知廣亦無際。以邊不可得故亦復無中。此是遍一切處身所住處。當知。如是樓觀亦遍一切處也（文）遍一切處者。卽諸法實相也。華嚴第七十七入法界品云。善男子於此南方有國名海岸。有園名大莊嚴。其中有一廣大樓閣名毘盧遮那莊嚴藏。從菩薩善根果報生。從菩薩念力願力自在力神通力生。從菩薩善巧方便生。從菩薩福德智惠生。善男子住不思議解脫。菩薩以大悲心爲諸衆生。現如是境界。集如是莊嚴（文）大疏七十七（五右）云。約法則二智相依。緣起相由故云樓閣。智卽法界是爲廣大。名毘盧等。順成上義。二智光明遍照事理故。智能包含萬德。卽莊嚴（文）探玄記二十（二十六）云。此是南天竺近海岸故名海澗國。天竺本名海岸門國。園林具德名大莊嚴。林中有樓觀顯耀名明淨藏。梵本毘盧遮那莊嚴藏。又經（七十八初丁）。
    爾時善財童子恭敬右繞彌勒菩薩摩訶薩。而白之言。唯願大聖開樓閣門令我等得入。時彌勒菩薩前詣樓閣彈指出聲。其門卽開命善財入。善財心喜入已還閉。見其樓閣廣博無量同於虛空。阿僧祇寶以爲其地。阿僧祇宮殿。阿僧祇門闥阿僧祇窓牖。阿僧祇階陛。阿僧祇欄楯。阿僧祇道路。阿僧祇七寶成。阿僧祇幡。阿僧祇幢。阿僧祇蓋。周迴間列（乃至）如是等無量阿僧祇諸莊嚴。又廣轉嚴麗皆同虛空。不相障礙亦無雜亂。見其中有無量百千諸妙樓閣。一一嚴飾悉如上説。善財童子於一處中見一切處。一切諸處悉如是見。爾時善財童子見毘盧遮那莊嚴藏樓閣。如是種種不思議自在境界。生大歡喜（云云）愚按。上經意樓閣者智義。疏云法界樓觀。法界者廣大金剛智體以要言之卽自證三菩提一切智智義。亦卽衆生自心。心自證心云初入樓閣也。此中佛智惠及如來境界者。卽樓閣也。又按。彌勒樓閣名毘盧遮那莊嚴藏。藏卽佛境界諸法實相。普賢三昧名佛境界莊嚴。疏釋云。佛境界者此是諸佛自證眞實境界。非聲聞等所能及。之如法華方便品中所説。莊嚴者卽是如來自證之體體有無量德。德各無量名。以無量莊嚴而自莊嚴也（文）。又眞言中摩訶（引）摩訶●●●●疏釋云空中之空（文）卽諸佛眞實境界也。分字解者□□者謂佛境界。上字引點是奉敎眷屬義。合次□□云。□□□眷屬卽莊嚴義故。□□□卽莊嚴也。普賢圓因卽功德寶處故。如實知自心至功德寶處卽是入彌勒樓閣也。又經云。現如是境界集如是莊嚴者。卽佛境界莊嚴也。又佛境界者。謂中胎藏。莊嚴卽三重曼荼羅無盡莊嚴。以要言之。曼荼羅者卽衆生自心。具如次引第六疏辨之。入者自知者。入謂證入也。華嚴云。有一大樓閣名毘盧遮那無盡莊嚴藏者。卽大悲胎藏無盡莊嚴義。卽與入祕密曼荼羅義同也。第十六（二十五）云。今從定起。復説內心曼荼羅入秘密藏之法示執金剛也。善男子諦聽。心內心地中曼荼羅。彼祕密主身地卽是法界自性（乃至）以於行者自心之中而具佛會大海。十方通同爲一佛土。唯自明了他所不見。故名祕密曼荼羅也（文）下疏釋第三劫云。行者得此心時卽知釋迦牟尼淨土不毀。見佛壽量長遠本地之身。與上行等從地涌出同諸菩薩同會一處。修對治道者雖迹隣補處。然不識一人。是故此事名爲祕密。又此菩薩能於畢竟淨心中。普集會十方法界諸佛菩薩。亦自詣十方供養諸善知識。洵求正法。唯獨自明了。諸天世人莫能知。由此因緣復名祕密（文）法明者。釋初法明通也。以覺心本不生際者。先示明道體。覺謂能覺是賢多心。心本不生者是干栗太心。所謂心自覺心也。
　　其心下正釋法明道義。於中是初釋法字。其心者謂能照心●●心卽法也。故成就悉地品云照了心明道。第十二（十五）釋云。心爲照明。能見如來之道（文）淨住者。淨謂清淨。以●字門淨此心故云淨。住謂見住。第十五（二十四）明見道中云。夫見住者卽是安住實智慧中故名實。又云。此中云。彼諸法卽是指前所觀照之境。卽於此中而了知本寂。住於自證之理也。已得安住如是法體實智惠中。疑怪永除。猶如須彌山王無有動搖。須彌盧卽是不動搖義。猶住此齊此以名爲見諦也。又華嚴云。住如實心。大疏十九下釋云。住者心冥體也。生大慧光明者。正釋明義。第十二（十六）云。以羅字門等淨此心故。生眞實智慧光。故卽見古佛所行之道。所謂祕密藏眞言門也。第十四（十一）云。此中常明卽是大惠日也。此卽菩提之心阿字之體。無生無作無有變易。非由造成。如是常住實相之慧故名常明也。普照無量法性者。釋道字。普照謂大慧之用。法性卽心性。所謂干栗太眞實性也。起信論云。所言法者衆生心也。第十二（十五）云。更有方便。謂觀囉字門。行者於兩眼上置此二字。光明如燈。亦炎光暉。以此無垢光眼。而內觀照其心。猶此囉字。故能見心性也。又云。此囉字門者卽淨知見之明燈。由此智因觀心蓮華臺之實相（●●法性也）故速得成（文）見諸佛所行之道者。蘇婆呼經下（初丁）云。我今爲念誦人説八正道法。謂正見。正分別。正語。正業。正命。正勤。正定。正念。此是諸佛所行之道。念誦人行此道者眞言乃成。於報盡後生人天勝上妙處。過去諸佛行此道故成等正覺。現在如來諸佛亦復如是（文）八正道卽八葉中胎藏。故是云無量法性也。法性卽諸佛所行之道。一切諸佛等證法性。佛佛同故云諸佛所行之道。第十二（十五）云。此行從心而生。心爲照明能見如來之道。行卽是道也。道者卽是行及果報也。非但我如是説。三世如來所説亦復無異也（文）此道梵云●●。第五（七丁）阿利沙偈云。翳沙●●（此也）磨𪢐伽（二合）●●（道也）嚩囉●●（願也）室[口*履]（二合）●瞞（引）●（殊勝也德也）殊勝願者。所謂一切智願也若此淨菩提門照見心法明道。所謂古佛菩提道。故云殊勝願道也。入道章上（十二）云。唯識等云。通達位者謂諸菩薩所住見道。見道名者卽無漏智。照理名見。故唯識云。初照理故亦名見道。道遊履義（述記一本三十二云。末伽言道遊履義故）行人遊履趣於極果。或通運義。通運行人至於極果故名爲道（文）又●●道與●●義通同。具如第五記辨之。問諸佛所行道者。何爲體乎。答一切智智爲體也。第二十卷（二十五）云。此是開佛知見之大惠道。一切諸佛所行之道故云法眼道也（文）第十五（二十四）云。夫見住者卽是安住實智惠中。故名實也。猶覺了無生空本性淨故。當知諸法皆空。空謂離虛妄分別而住諦理。俱是爲實也。見此理者卽是見於古佛所見之道。解與諸佛玄同。往昔如來亦從此路去成正覺。旣得如是自然之智。後當轉受衆生。今我所得亦與此無異。故名爲實實者卽是無虛義也（文）問法眼淨與法明道同異云何答同一也。故第二十卷云法眼道。今具會之。法卽彼此無異。卽心義也（如上辨之。又此法梵云●●。智願卽法眼道故）明卽眼義也。毘盧遮那此云光明遍照（明義可見）義決云。最高顯廣眼藏（眼義可見）第十二云。羅字門者卽淨知見之明燈。由此智目觀心蓮華臺實相（文）明燈是明義。智目卽眼義。故知明之與眼義同也。淨卽道義。此道是自性清淨心也。菩薩住此道等者。釋菩薩住此已下文。此道謂法明道也。從妄想因緣等者。明無明緣起也。妄想者根本無明也。菩提心論云。夫迷途之法從妄想生。乃至展轉成無量無邊煩惱。輪迴六趣。若覺悟已妄想止除。種種法滅。故無自性（文）起信不覺義章云。所言不覺義者。謂不如實知眞如法一故。不覺心起而有其念。念無自相。不離本覺（乃至）以不覺妄想心故。能知名義。爲説眞覺。若離不覺之心則無眞覺自相可説。文大乘義章云。言妄想者所謂凡夫迷實之心。起諸法相執相施名。依名取想。所取不實故。妄想故。經説言虛妄分別。名字及相名妄想也。煩惱業苦等者。謂見道所斷惑。卽三道。三道卽十二因緣。起信説爲三細六麁。此等皆從根本無明而起。故云妄想因緣等也。今法明道是淨緣起也。謂生大惠明故深達三道當體卽自心本分故。云皆悉清淨除滅也。
　　譬如有人下擧喩。此有二。初此下明流轉相也。此中釋相皆是●字義。●字具明無明兩義。流轉依無明。還滅卽依明。暗喩生死長夜卽無明也。利寶喩煩惱性。煩惱性卽大智利寶。卽正因佛性也。涅槃爲第八（如來品三十七丁）云（乃至）是諸衆生以明無明業因緣故生二相。若無明轉則變爲明。一切諸法善不善等亦復如是。無有二相（云云廣説乳酪等喩）善男子明與無明亦復如是。若與煩惱諸結俱者。名爲無明。若與一切善法俱者名之爲明。是故我言無有二相（文）謂爲蛇毒者。喩迷執相也。是迷性故謂利寶爲毒蛇也。維摩（佛道品）云。以要言之。六十二見及一切煩惱皆是佛種（文）然聲聞人厭離生死斷除煩惱。是名敗種也。乘欲命終者喩生死極苦也。
　　時有良醫下喩還滅相也。良翳喩佛也。燈喩緣了二因也。華嚴（須彌頂偈賛品）譬如闇中寶無燈不可見。佛法無人説。雖惠莫能了。大疏十六上（三十一）云。闇中寶者正因性也。圓滿可貴所以稱寶。居於無明五陰室內如在闇中。燈喩緣了之因。診者音軫視也。驗也。候也。候脈也。其本末者無明緣起之本末也。引至傷處者示迷之本。起信云。所謂心性不生不滅一切諸法唯依妄念。而有差別若離心念則無一切境界之相（文）妄念卽無明是傷處也。以明燈照之者。所云大惠明也第十二云。此囉字門者卽淨知見之明燈（文）燈以●字爲體也。又涅槃經第十二（聖行品）云。善男子譬如闇中因燈得見麁細之物。菩薩摩訶薩亦復如是。住於大乘大般涅槃。因大聖道見一切法。所謂常無常有爲無爲等（云云）疏云。言因燈者卽譬八道。然燈照物卽常無常等（文）依智度第十九八正道爲三分。謂戒定慧。●字形相卽三角也。故知合八爲三。正道卽是●字。淨知見明燈也。猶見所傷等者喩法性本自具隨緣德也。所傷之寶者。有人云。能傷也。此解不可。所傷者卽生死身。寶是能傷。上云爲利寶所傷卽是也。
　　其人了知下喩初法明道。煩惱卽菩提觀智也。卽大惠明也。下釋極無自性云。行者解脫一切業煩惱時。卽知一切業煩惱無非佛事。本自無有縛。誰令解脫耶。如良醫變毒爲藥用除衆病。又知虛空出過衆相。而萬像其依。而生喜樂者卽入歡喜地。得現法樂也。
　　行人亦復下。合法也。因淨菩提心等者。意明因法明道次得除蓋障三昧也。抄云此中又三重意有之（云云）此解當（矣）少用切刀者。經云不久勤修。謂從見道而入修道故云也。唯識述記（十本初）云。前見道者唯在初地。初入地心。今此修道除初入地心出相見道已住出地心。乃至第十地終金剛無見道來。並名修道（文）又下云。今此眞言門修行諸菩薩。以見法明道故。卽生獲除一切蓋障三昧（文）對遠離方便菩薩經三大劫云卽生。卽生卽頓成故云不久經云不久勤苦。卽對三大僧祇苦行也。又十住毘婆沙第二（四丁）云。復次菩薩在初地念諸佛時。作是思惟我亦不久當作利益諸世間者及念佛法（文）是亦對地前云不久。除蓋障三昧者。依成就悉地品●字觀初法明道。次●字觀當除蓋障三昧。第十二（十八）云。眞言智發起。眞實智（卽阿闍梨眞實智也）是極上。一切諸佛財富者。以入覽字門故離一切諸相（極無自性。無相菩提也。）卽見如來（心佛顯現也）卽是平等大惠眞實之智。如是眞言之智於一切法中最在其上。一切諸佛以此爲資財（云云）菩提心論云。扶會阿字者。揩寔決定觀之。當觀圓明淨識。若纔見者。則名見眞勝義諦。（初法明道）若常見者則入菩薩初地（除蓋障）若轉增長。則廓周法界量等虛空。卷舒自在具一切智（從第二地至佛果也）除蓋障眞言釋。云呾纜呾纜纜纜。此眞言意云。體於如如。（●字）以此自在之力（●字）而除一切塵垢之蓋障（●也）證於空也（空點也）空中之空（二空點也）卽大空義。此相微細（無明）難遣。處處説破無明三昧（●字）淨除自體之惑故（●字）重言之。纜纜二字又更重言之也（文。●字具明無明二義。能除所除俱●字故云自體惑也）又眞言初有●字。是眞言體也。彼云。阿（引）降伏義攝伏義。此是眞言體也。阿字本不生。長聲第二字是金剛三昧。又加不動之點。是降伏義也（文）第十四（十）釋轉輪義云。此中覺知何法。謂如阿字是菩提心。加點是菩薩行。加於大空卽是成佛也。若菩提心清淨除一切蓋障。卽是大涅槃。更無他義（云云）守護經第十（十二）云。任運（當此經不久字）得此不可思議（●字）一切智智（●字）。諸佛境界（●字）甚深三昧（●字文）又此經取眞言中除障之邊爲名。守護就法體爲名。已除蓋障則法體顯。各依一義。守護云佛境界者。●如如無垢義。如如無垢卽諸法實相故。甚深者卽空中之空也。又寂災護摩眞言●字爲種。寂災卽除障義。故知。除蓋障是護摩也。次滿足一切佛法者。是灌頂義也。問禪要云。行者應當安心靜住莫緣一切諸境。假想一圓明猶如淨月（乃至）初觀之時如似於日。遍周之後無復方圓。作是觀已。卽便證得解脫一切蓋除三昧。得此三昧者名爲地前三賢。依此漸進遍周法界者。如經所説。名爲初地。所以名初地者。爲以證此法昔未得而今始得生大喜悅。是故初地名曰歡喜（文）依此文。則除蓋障三昧在於地前。云何會之。答如無生忍有地前地上二義。今此中與地上無生同。禪要卽地前無生義也。仁王護國品云。欲色諸天得無生忍。青龍疏下一（十九丁）云。天台解云。卽十行也（文）論云見眞勝義者卽無生忍義也。問菩提心論云。廓周法界者明佛地相。又禪要云周遍法界。者明初地相。云何相違耶。答周遍法界亦有重重。第三（十九）云。初發淨菩提心時見曼荼羅已遍法界。昇第二重。又逾廣逾深。作十轉開明。乃至第十一地而後所見圓極（文）。
　　見八萬四千等者。意與下經於業煩惱解脫而業煩惱具依同也。疏釋具如上出之。維摩第九（菩薩行品）云。阿難。有此四魔八萬四千諸煩惱門。什曰。煩惱根本有四。三毒及等分也。二萬一千塵垢屬一病。四病故八萬四千也。總説則八萬四千。別相則無量。今言八萬四千。別攝無量。故爲門也。肇曰。三毒等分。此四煩惱之根也。因一根生二萬一千煩惱。合八萬四千。因八萬四千出無量塵垢。故名門也。華嚴（相海品）云。若有聞者。彼諸衆生於色聲香味觸。其內具有五百煩惱。眞外亦有五百煩惱。貧行多者二萬一千。瞋行多者二萬一千。癡行多者二萬一千。等分行者二萬一千。大疏四十八（四七）釋云八萬四千古有二釋。一云衆生煩惱根本有十。然一惑力復各有十。卽爲一百。計應分爲九品。但上品重故開爲三品。中下輕故各爲一品。合爲五百。復於內外境起。謂自五塵爲內。以他五塵爲外。一一各五百。卽爲五千。別迷四諦則成二萬。并本一千則有二萬一千。依三毒等分。成八萬四千。經文自具。二有云。以十惡爲本。展轉相成一一各十故成一百。迷自他五塵爲一千。天迷十諦法門。謂四諦三諦二諦一諦。或迷説成諦等十諦。或迷十善故成一萬。然迷十諦空有不同。分成二萬。或迷十善二諦亦分二萬。并本一千。餘如經辨。然二皆有理。任情去取。更有異釋。如賢劫經等。非今經意。抄或迷説成者。卽五地中十諦之義。言十諦者卽是十種觀察四諦。謂一善知俗諦。二善知第一義諦。三善知相諦。四善知差別諦。五善知成立諦。六善知事諦。七善知生諦。八善知盡無生諦。九善知入道諦。十善知一切菩薩地次第成就諦。乃至善知如來知成就諦。今言説成者。卽論經中第五成立諦名也。以其第五觀於四諦緣。起集成故遍擧之。隨言顯示故。論中名爲説成也（文）。
　　故經次云下。正牒經而釋也。是中障有五種者抄出多解（云云）愚按初四是煩惱障。第五卽所知障。於初中第一煩惱道。第二業道。第三·四苦道也。理趣分疏中（四五）云。乃至始從今日乃至菩提。三障五蓋皆不能染。蓋謂五蓋。謂貪欲於樂出家位。瞋恚於覺邪行位。惛沈·睡眠·掉擧·惡作及與疑蓋。於止·擧·捨位能覆蔽心。名之爲蓋。障者障礙。障道不生。礙滅不證。此有三種。文自列。若小乘中以數行煩惱難可伏除名煩惱障。以殺父等五種逆業。名爲業障。合三惡趣人趣北洲及無想天名異熟障。然不見説有法障。然今此文障解脫。惑名煩惱障。薩遮尼犍子經。以破塔壞寺等爲五逆。像法決疑經説有七逆。然不離尼犍子經所説五種名爲業障。言法障者。前異熟障（當此中生障也）亦名法障。感匱法業名爲法障（法障不屬所知障可見）或先世時障礙正法。障他修定不種聞法所有種子。所以今生於法不聞不信不悟名爲法障（文）又理趣釋云。由聞及修不染不受諸不善·異熟·業（文）釋經煩惱·法·業三障。云不善異熟業。法障是異熟。已是異熟云何屬所知障。故知。般若寺解不當也。
<PIC>T60054601.GIF</PIC>

    （见附图）

　　理趣分疏云。前異熟亦名法障。感遺法業名爲法障。（文）今開爲二。理趣經合云法障也。爾般若寺云。前三障爲煩惱障者。恐不可也。法障卽異熟故。可謂前四障卽煩惱障也。今疏意。所知障從法障出。若爾理趣經法障亦攝所知障也。
　　又最勝王經淨地陀羅尼品云。善男子此陀羅尼是過一恒河沙數諸佛所説。爲護初地菩薩故。若有誦持此陀羅尼呪者。得脫一切怖畏。所謂虎狼師子惡獸之類。一切惡鬼人非人等。怨賊災橫及諸苦惱解脫五障不忘念初地。淄州疏四本（四十九右）云。若有誦持此下。是無五難。初標。次列。後結。五難者。一惡獸。二惡鬼。三怨賊。四水火等災橫。五三七苦等。及結文段可知（文。此師意五難卽五障也。故經皆悉滅除解脫五障句爲結文也）玄樞第七（四九）云。五障者一者道障。如畜生等道。二業障。三煩惱障。四果報障。諸根不具。五解脫障。若有定業招無量生受竟。餘七生方觀四諦。能得四果。四果人受七業。方得無學。煩惱有二。一男身得女煩惱。如男有欲等。如此障道。二女有欲心等。男能得道。解脫障者二乘不能破心煩惱故。不得道後解脫（曉有二解。後卽取之。如第十地。然第五云。六十二見奧卽依之。然第二云。無間業等三利數貪等。五樂下乘解脫。復指前五云。五障。莊沼依之神呪大力豈但離彼。故如前也。）一者煩煩障者。唯識述記第一（三十）一云。如瑜伽五十九。説一切煩惱皆能續生。卽是發業潤生煩惱。今此論中並皆名續。煩是擾義。惱是亂義。擾亂有情故名煩惱。唯煩惱發業潤生。體是縛法。其所知障義卽不然。故續生言但在煩惱（文）根本煩惱者。唯識第六（十二）云。煩惱謂貪瞋·癡·慢·疑·惡見。論曰。此貪等六性是根本煩惱攝故。得煩惱名述記（六末初）云。此釋總名。謂貪等六是隨煩惱之根本故。雖亦得名隨煩惱而根本攝。非唯等流性。得煩惱名不名隨煩惱。雜集第七説。諸煩惱皆隨煩惱。有隨煩惱而非煩惱。由此卽顯根本名煩惱。亦得名隨。亦隨他生故。忿等但名隨。不名煩惱。非根本故（文）涅槃經（會疏第十二十七）諸菩薩等凡所給施病者醫藥。所得善根悉施衆生。而共迴向一切種智。爲除衆生諸煩惱障業障報障。煩惱障者。貪欲。瞋恚。愚癡。忿怒。纒蓋。焦惱。嫉妬。慳悋。姦詐。諛諂。無慚。無愧。無慢慢不如慢。增上慢。我慢邪慢。憍慢。放逸貢高。懟恨諍訟。邪命諂媚。詐現異相。以利求利。惡求多求。無有恭敬。不隨敎誨。親近惡友。貪利無厭。纒縛難解。欲於惡欲。貪於惡貪。身見有見。及以無見。頻由喜睡。欠劫不樂。貪嗜欲食。其心𧄼瞢。心緣異相。不善思惟。身口多惡。好喜多語。諸根闇鈍。發言多虛。常爲欲覺恚覺害覺。之所覆蓋。是名煩惱障（文）乃至八萬等者。明隨煩惱也。指心云。疏第二云。由無明故生五根本煩惱心。乃至若更約上中下九品等。乃至成八萬塵勞（文）私云。五根本爲初。五度再數。成百六十心。此百六十心約九品離分成八萬四千也。俱舍論以十煩惱爲本。展轉開增成八萬四十也（文）宿世偏習者習氣也。如蜜婆私吒騰䠊畢陵伽婆磋慢等是（見智度第八十四十九丁）又下云。謂如是衆生瞋行偏多。而貪等薄等（云云）卽此義也。
　　二業障下謂過現二世所造業力。能作障也。造諸重罪者。四重八重五迷等也。涅槃云。業障者五無間罪重惡之病（文）智度第五（二十三）云。經一切業障悉得解脫。論一切惡業得解脫。是名業障得解脫。問曰。若三種障煩惱障報障。何以捨二障但説業障。答曰。三障中業力最大故。積集諸業。乃至百千萬劫中。不失不燒不壞與果報合時不忘。是諸業能久住和合時與果報。如穀草子在地中得時節而生不失不壞。是諸佛一切智。第一尊重如須彌山王。尚不能轉是諸業。何況凡人（文）。
　　三者生障者。所云異熟障也。是異熟卑劣爲障也。涅槃云。報障者生地獄餓鬼。誹謗正法及一闡提是名報障（文）問。此疏謗法已在業障。云何會之。答。章安疏云。謗法闡提何關報障。亦二解。一云。生在謗法一闡提家。豈非報障。二云。惡人具二。二是惡業。二是惡報故。雀欲蛇嗔皆先業果（文）依此釋意。前業障下云報法者是因業也。涅槃所説是果報。謂依謗法等業因而生謗法等家。故不相違也。受無暇之身者。八無暇也。梵網古迹下末云。八難者有説八無暇也。謂三惡趣。北洲。長壽天。生盲。生聾。世智辨聽。佛前。佛後。彼無修道故名八無暇。亦名爲難。彼是報障（文）琳音第三（二丁）云。無暇賈注國語暇安也。
　　四法障者。上生障明有道機報生惡故。不得入佛法。是明有道機生報亦善。依障法業故。今不得聞正法。障聞法故名爲法障也理趣分疏云。言法障者前異熟障（今生障也）亦名法障。或過去世時障礙正法。障他修定。不種聞法所有種子。所以今生於法不聞不信不悟。名爲法障（文）今此疏開生法爲二。如文可知。
　　五者所知障。唯識云。所知障者。謂執遍計所執。實法見疑無明愛恚慢等覆所知境。無顛倒性能障菩提名所知障（文）述記一本（三十六）云。所知者卽一切法。若有若無皆所知故。了所知智説之爲解。礙是障義。由法執類覆所知境。障礙正解令不得生。言正解者正覺異號。梵云。菩提此翻爲覺。覺法性故。末伽言道。遊履義故。古云菩薩道者非也。由法執類覆所知境。令智不生名所知障。此從所障以立障名。所知之障依主釋也。
    如大品等者。大品第十六兩不和合品云。復次須菩提聽法人欲書持般若波羅蜜。讀誦問義正憶念。説法者懈惛不欲爲説。當知是爲魔事。須菩提説法之人心不懈惰。欲令書持般若波羅蜜。聽法者不欲受之。二心不知。當知是爲魔事（云云）然彼第十五魔事品。説四十六種魔事中。無兩不和合義。然今云魔事品者。兩品俱一一事下皆云是爲魔事故。今通云魔事品也。指心云。大品魔事品者。雖兩不和合品所説。兩不和合義。説菩薩魔事故。今疏從所説云魔事品。如淨影之釋云七漏之義如七漏經。涅槃經説七漏故。云爾耳（文）凡古人引經如此非一。且如法華法師品云六根品。譬喩品云火宅品是也。問。除蓋障者初地淨菩提心義。若依唯識等説。見道斷二障分別起種子。其俱生種十地段段斷三。若依此宗分斷無明。然此五障中云八無假及兩不和合等。似非是重障。云何在此位乎。答有數解。謂五障者約二障俱生而明。分別前已斷故。俱生惑者十地段段除故。又云。此五障已離惑也。離此五障名初地除蓋障三昧。所以者何。此位照一切障卽自心寶聚故。前云八萬四千寶聚門是也。問。擧已離障將有何證乎。答。先解文。次引證。此中初三障卽煩惱業苦三道。正在凡夫。於初劫位離此三也。第四五障聞修二惠。是地前三賢。卽第二劫離此二障。則至第三劫故。次云常見十方一切諸佛妙相湛然等。是正第三劫初地位也。次引文者。理趣釋云。由聞及修不染不受諸不善異熟業。獲得世間出世間殊勝悉地（文）第十三除蓋障眞言釋云。如上所謂除者。除其何事。謂除四垢也。凡夫愛見垢一也。（私云世間）聲聞垢二也。緣覺垢三也（初劫也）菩薩垢四也。（第二劫）除衆生垢故入聲聞位。除聲聞垢故入緣覺位。（乃至）除菩薩垢故入清淨位也。（第三劫也）擧已離惑可見。又解。第五兩不和合者。正此位所離障也。與第十五卷（十九）以心灌頂同。彼云。三者但以心而作灌頂。如是灌頂不擇時不擇方。謂向東設位。或向南等皆得也。由此弟子已修眞言之行。於祕密藏中有所堪忍。令師心悅。此又最勝也。師弟子但得瑜伽。以心灌頂猶如摩頂受記。又能盡心承事其師。於種種善事無有違越。以是因緣令尊歡喜。故爲作心想灌頂。文師資和合正是除障義。可見。又解。護摩及灌頂但除蓋障義。護摩謂●字。灌頂卽●字也。又障梵云●●●●。能除所除俱足●●。是卽煩惱卽菩提實義也。護摩眞言種子●與除蓋障種子同也。第八（十四）釋寂災眞言云。此眞言以初阿字（去急呼之）爲體。阿是諸法本不生義。卽是金剛智大之體。加三昧點是本不生行。金剛惠火三昧。傍有二點是涅槃義。言入此阿字門惠行具足故。能焚除一切蓋障得大寂涅槃也（文）或曾差他道機者。是祕密四重禁中第四戒也（具如第九卷釋）第十六（十九）云。經云。差機説法爲人師冤。今不善遍學持明瑜伽之藏而欲隨他本緣而授其法。亦猶是也（文）憙生此障者。第四（五）云。緣此惡習發菩提心。還復成障憙令退屈。（文）起信法藏疏（下末八）云。心猶劣薄。憙欲捨大乘本願修小乘道故。（文）語勢皆同。是當時所用語之辭也。
　　行者已得下。釋若得此者則與諸佛菩薩同等住文。是明三昧得益也。淨除五障者。五卽一切義。所謂除一切蓋障三昧也。於自心中等者。是初地菩薩心佛顯現義。又入祕密漫荼羅者。卽斯義也。又五種三昧中第五祕密三昧耶也。下（二十二）云。爾時行人爲此寂光所照。無量智見自然開發。如蓮華敷。故云無量智成就。此智成就卽是毘盧遮那心佛顯現。故云正等覺顯現。又第三云。以此中道正觀。離有爲無爲界。極無自性心生。卽是心佛顯現。故曰正等覺句（文）第十六（二十六）云。以於行者自心之中而具佛會大海十方通同爲一佛土。唯獨自心了他所不見。故名祕密曼荼羅也。又下疏（第三劫）云。以行者得此心時。卽知釋迦牟尼淨土不毀。見佛壽量長違本地之身與上行等從地涌出諸菩薩。同會一處。修對治道者。雖迹隣補處然不識一人。是故此事名祕密。如觀明鏡者。心窟現佛以喩明鏡。第十一（十六）釋第二正覺句云。於鏡漫拏羅大蓮華王座。深邃住三昧者。又此鏡中如有窟像。觀此窟甚深中在如來。在此屈中深邃而坐之也（云云）又云。第二句觀佛在於心鏡深窟中。及至自形作本尊。先觀本尊心上圓明淨鏡。鏡中有窟狀。中有本尊。卽是眞見佛也（文）第九（四十）釋明鏡偈中云。初句但云形像。然與無相法文勢相達。意明。法無形象性本淨。猶如明鏡澄然清淨無有穢濁。而能現衆像（乃至。明四不生觀）若能如是解時。卽見諸法實相知心自性本無染汚也。以此如鏡之心鑒如心之鏡故。説心自見心心自知心。智之與鏡無二無別（文）去來睡寤者。唯是明行住坐臥不離佛會意。不可鑒説。有人引惠果碑文。可咲之甚（矣）。
　　時諸聖者下。明心中諸佛説法決疑相也。華嚴初發心功德品云。以發心故。常爲三世一切諸佛之所臆念。又云。纔發心時卽爲十方一切諸佛所共稱歎（文）今此中明初地菩薩祕密曼荼羅位。故自心內佛慰喩行者。非心外佛。讀者著眼矣。爲決疑網者。此中心佛者。本覺妙明。心淨明故自決疑網。是心自斷心中疑也。按此疏中疑有二義。一見道所斷。二除蓋障三昧中之所離也。初是分別起。後卽俱生十地斷之。知度四十七（二十一）云。散疑三昧者。有人云。卽是見道中無相三昧疑結見諦智相應三昧斷故。有人云。菩薩無生法忍相應三昧是。是時一切法中疑網悉斷。見十方諸佛得一切諸法實相。有人言。無礙解脫相應三昧。是諸佛得是三昧已。於諸法中無礙無近無遠。皆如觀掌（云云。此中有三。一見道。二修道。三佛地也）唯識第六（十五）云。云何爲疑。於諸諦理猶豫爲性。能障不疑善品爲業。謂猶豫者善不生故。（正義）有義。此疑以惠爲體。猶豫簡擇説爲疑故。（述云此以文證又訓釋中）毘助未底是疑故。未底般若義無異故（文）述（六末也）云。所謂末底是惠異名。與般若無別體。於惠上加毘字助之。毘是種種義。卽種種惠也。大論言異惠疑。異者種種義。故知。疑體卽惠。以末底般若但惠異名。以毘助之。豈別有體。此是大乘異師。非是別部。（文）第十五（二十四）云。知法本寂無性故。不動如須彌。是名見諦也（乃至）已得安住如是法體。實智惠中疑怪永除。猶如須彌山王。無有動搖。須彌盧卽是不動搖義。猶住此齊此。以名爲見諦也（文此文是明見斷疑也）除蓋障眷屬。除疑悔眞言●●●無惠也。謂所不了知也。●●●截斷也。第十四（二十五）云。眞言王能裂一切法界疑網。疑卽是暗。能斷一切疑惑。卽是爲作照明也。（此中暗是●●●。明卽●●也）第八（十）云。不疑心卽是息災（●●●。●●災也。疑也）之意。應一緣不亂作之。若行者住奢字門而觀諸法常寂然。疑悔永盡蓋障淨除。卽是寂然護摩之本意也。（已上諸文。是俱生惑。十地間斷之也。）又第九（五右）法螺偈云。勿生於異惠。以無疑慮心開示於世間勝道眞言行。釋云。異惠是分別妄想之惠。無疑心卽是疑悔永盡住於實智（文此文明二種疑可見）追記改解。愚按。今疏見道斷疑。恐與唯識正義家同除蓋障除三昧中疑與彼異師義同。卽是似分別俱生之異。讀者思之。會讀六度經。經第十（八）云。時微末底（外道名也。種々惠也。疑也）讃歎佛已而白佛言。大聖世尊我於今者得大善利。蒙佛惠日光明。邪見疑心●●●一切都盡。我今歸依大聖世尊。復白佛言。世尊我今所以名微末底爲求異道心轉疑惑。今於佛前獲正法眼（見道）滅疑惑心名蘇末底。我及弟子同於今日歸佛法僧（云云）按蘇末底者●有妙義等義一義等。恐對異惠云平等惠。或云一惠。疑網者第十五（二十七）云。又云。網是不斷絕義。若網人則令人蒙昧不能自出。此眞言網諸人心。亦彼蒙昧。妄有所見故名網（文）此網恐●●●中之所含義。蒙昧妄有所見者。卽是●●●無惠義也。又除蓋障三昧中疑者。卽無明也。故云疑卽是暗。又云分別妄想之惠。●●●是無惠無惠卽無明是初地斷無明義也。行者隨聞等者。謂聞心佛慰喩。而自開悟也。十四本作隨聞悟尤善矣。不久成就者。下經云。信解力故不久勤苦滿足一切佛法（文）信解梵云阿毘目底。此含無間義故云不久也。又最勝疏第一（四三）云經不久當成一切種智。賛云。此諸菩薩越前二劫。或處法雲地。皆補一生稱爲不久（文）下疏云。就前三句中。更開佛地爲上上方便心。至此第四心時名究竟一切智地（文）八·九·十三地爲上中下三種方便。佛地爲上上方便。今法明道及除蓋障當八九二心。故云不久也。
　　故云下。合經也。諸佛菩薩者。具如上辨。皆是自心內諸佛也。
　　當知下。總結上文意也。位同大覺者。華嚴大疏二十八（八）云。大覺是佛近而説之。七地已前猶爲夢行。八地爲覺。八地之中無明未盡。亦是夢境。永斷夢忘思想念。無復諸大陰界入。唯佛一人。是如來獨稱大覺（文）此經初地同於常途八地故。卽與八地名覺義同。故云位同大覺。大覺卽佛也。義決（二十八）云。如上四種衆生。初二謂二乘種姓。第三謂漸次迴心入大乘者。第四一門謂從初發心便成正覺。常作佛乘。智用無礙。能於十方作大佛事。是人卽名住佛乘。入佛位者。故梵網云。衆生受佛戒。卽入諸佛位。位同大覺已。眞是諸佛子（文）以其自覺心者。明位同大覺所以也。上疏云。若如實知自心。卽是初發心時便成正覺（文）十五（二十五）云。當知世間種種有相之法。取是形相。名之爲相。因由此分別而爲立名。名之爲名。如是名相之法。皆同十喩。但從因緣故有。因顛倒生故。説其實無生無性。卽同法界如如性也。若如是觀者。卽是與一切如來同會一處。是人雖未卽能究竟佛惠。然其所解與諸佛同。猶與法相應稱同諸佛故。卽是與諸佛同會一處也。便得佛名者下。釋第三劫。中云。若常途諸論所明。證此心時卽名爲佛（文）常途諸論者。指三乘共十地。彼第八地菩薩當此初法明道。彼第九地當此除蓋障。彼佛地者當滿足一切佛法故云證此心名爲佛也。然非究竟等者。是明分成非究竟成。起信始覺章云。又以覺心源故名究竟覺。不覺心源故非究竟覺。此義云何（乃至）如法身菩薩等。覺於念住念無住相。以離分別麁念相故名隨分覺。如菩薩地盡滿足方便一念相應覺心初起。心無初相以遠離微細念故得見心性。心卽常住名究竟覺（文）下疏云。此經宗從淨菩提心以上十住地皆信解中行。唯如來名究竟一切智地。又云。此心（極無自性心）望前二劫猶如蓮華盛敷（成佛也）若望後二心（根及究竟）卽是果復成種（文）。
    猶如下擧喩辨分極同異也。猶如淨月等者。喩位同大覺也。淨月卽喩所證菩提心體也。因果雖異其體一種淨月三昧。故云體無增減也。菩提心論云。一切有情於心質中有一分淨性。衆行皆備。其體極微妙皎然明白。乃至輪迴六趣亦不變易。如月十六分之一。凡月其一分明。若當合宿之際但爲日光奪其明性。所以不現。後起月初日漸加至十五日圓滿無礙。所以觀行者初以阿字發起本心之中分明。只漸令潔白分明。證無生智（文）漸漸增者。二地已上漸漸增也。菩提心論云。若纔見者。則名見眞勝義諦。若常見者則入菩薩初地。若轉漸增長則廓周法界量等虛空。卷舒自在當具一切智（文）方能動大海潮者。取智度文意釋。論九十四（十九）云。如月十四十五日。雖同爲月十四日不能動大海水潮。菩薩亦如是。雖有實智惠清淨。不能具足諸佛法故。不能動一切十方衆生。月十五日光明盛滿時能令動大海水潮。菩薩成佛亦如是。放大光明。能動十方國土衆生（文）十五日月喩大覺圓滿。大海潮喩衆生心。海梵云●●●。卽是衆生自心本有漫荼羅也。世間月至十五日。動大海潮者。卽是法爾道理。佛法甚深。卽事而眞豈非妙之又妙乎。
　　享保八年歲次癸卯秋七月九日。於五智山忌慮亭閣筆。囘向無上大菩提。
　　沙門曇寂
　　享保十四年己酉三月再閱正治。
    元文二年歲次丁巳春三月十有三日重正治閣筆。行年六十有四。
    寶歷七丑年霜月九日以。善住遮梨御本書寫之竟。順庸。


　　大日經疏私記卷第十二

　　                 沙門曇寂撰
　　住心品第一之餘
　　又行者下。釋當發五神通等文也。抄辨五通六通義出二義。今取初義也。卽智論義也。第二十八論（初丁）云。五通是菩薩所得。今欲住六神通。是佛所得。若菩薩得六神通。可如來難。問往生品中説。菩薩住六神通。至諸佛國。云何言菩薩皆得五通。答曰第六漏盡神通有二種。一者漏習俱盡。二者漏盡。而習不盡故。言皆得五通漏盡故。言住六神通（文）上云。便得佛名。然非究竟。故對究竟佛。云得五通也。第十二（十七）云。今神通有多種。若行者以心離相無著故。乃至能得二乘五通。若更深修乃至能得菩薩五通。此五通卽是入地菩薩自在之用。比於二乘之用。如用日光等彼熒火也。持明者謂持誦人得妙成就悉地之果。卽能遍遊一切佛土。供養諸佛成就衆生也。若不觀此離一切相本來空寂法門。此仙亦不可得。此卽是入於菩薩地也（文）仁王良賁疏第一（四十四丁）得五神通者。依婆沙論。於自所緣無倒了達。妙用無礙無所擁滯。故名神通。一神境智證通。神謂等持。境謂行化。智證神境無滯名通。二天眼智證通。殊勝名天。色界大造淨色眼根。智是眼識相應之惠。遠見無礙名天眼通。三天耳智證通。色界大造淨色耳根。智是耳識相應之惠。遠聞無礙名天耳通。四他心智證通。知他心故名他心智。若就根本。知心非所知。障非心。此就加行。名他心通。五宿住隨念智通。於宿住事隨所憶念。謂憶前念漸次逆觀。乃至能憶中有初心。名加行滿。根本成時能憶過去某處某性彼彼類身種種事業。名爲宿住。謂彼聚心雖有多法。而念力勝智。隨念力而能知彼。故名隨念。智證宿住。無擁名通明五體者。依俱舍論。此之五通解脫道攝。惠爲其體。神境·天眼·天耳·宿住四皆俗智。唯是有漏。他心智通五智爲體。謂法·類·道·世俗·他心通漏無漏。以爲體故。所依地者。於無色界觀減止增。五通必依止觀均地。唯四根本近分地無。依顯揚論。五通皆以定惠二法及彼相應而爲其體。是後得智。唯無漏故（文）不動本心等者。明神境通相也。本心者定心也。
    遊諸佛刹等者行化也（如上引仁王疏）謂不動定心爲行化也。所云不起滅定。現諸威儀之謂也。下疏云。又此菩薩能於畢竟定心中。普集會十方法界諸佛菩薩。亦自能普詣十方。供養諸善知識。詢求正法。唯獨自明了諸天世人莫能知。由此因緣復名祕密。第七（三十）明初地果相云。乃至於此百蓮華藏一一世界菩提漫荼羅。各有十世界諸菩薩金剛等以爲眷屬。此瑜伽者能不起于座。至如是諸佛會中。亦能次第詢求諸善知識故。云初地菩薩化滿。百佛國也（文）現種種身語意者。第十五（十二）云。行者供養香花時。當以眞言如供養花。卽用花眞言等也。心若不住定。何由得然。故云三昧自在轉也。及印加持然後運心。此華香美無諸過惡。願生勝妙。復多猶如大雲從法界中生也。從彼而雨花。謂從法界生也。常遍諸佛前。生種種光明。又以此華等。遍周法界爲一大樹。如天意樹無異。雨種種花雲香花幡蓋等。及飮食物。無量無邊不可窮盡。普遍一切如來之前。種種供養令一一周遍。如是運心卽以眞言加持之。謂一一尊所供養。各以本尊眞言及印加持也（文）興種種供養雲者。第八（三丁）明五供義云。若行者善以五字門。作金剛舞戲普應衆生譬如和五味布五綵。韻五音調五藥。雖性分不過五種。而千變萬化巧轉不窮。當知是人則解塗香三昧。亦解此五種陀羅尼義。以如是種種法門供具。供養心王如來。能令諸尊觀喜所求必獲（文）華嚴十地品（會疏三十四下百四十）云。佛子住此觀喜地已。以大願力得見多佛。所謂多百佛多千佛（乃至）多百千億那由他佛。悉以大心深心恭敬尊重。承事供養。衣服飮食臥具醫藥等。悉以奉施。亦以供養一切衆僧。以此善根皆迴向無上菩提。佛子此菩薩因供諸佛故。得成就衆生法（文）無盡大願者。下疏云。若通論信解地。則是初地菩薩得此虛空無垢菩提心時。自然於十無盡界。生十大願。乃至滿足百萬阿僧祇大願（文）廣修諸度者。問。初地正修檀度。仁王瓔珞等諸經皆爾。何云修諸度乎。答。作常途顯略義皆爾。今此經宗與彼不同。今具辨之。初顯略義者。華嚴大疏三十四下（百五）經是菩薩十波羅蜜中檀波羅蜜增上。餘波羅蜜非不修行。但隨力隨分。疏具論諸地所行。略有五義。一爲別地各説一增如今文是。二辨勝過前。初地檀勝。二地二度勝故。二地文云遠離慳嫉破戒垢故。乃至十地十度皆勝。是則後後皆勝前前。三論其實行地地具修。四證理平等非多非一。五約圓融一具一切故（文）今此經宗義者。六度十度皆有印眞言及觀心。如諸軌中説。凡眞言行者初從凡夫終至十地。皆依此軌則而修行故。一時具修十度。亦何容疑此間耶。且如手執金剛杵。則行十波羅蜜。摧十煩惱。證十眞如（別有所傳。更尋）第九（二十二）金剛鎧眞言釋云。以牢強精進被服金剛申甲冑。且如六波羅蜜。一一如實相。皆如金剛不可破壞。又一一度中皆具五度。是故周體密緻。無有間隙。如六度者三十七品十八空。百八三昧五百陀羅尼等皆當度脫（文）。
　　復由意根下。釋獲無量語言陀羅尼句。是明得陀羅尼義也。文義忍呪四種陀羅尼。皆以念惠力爲體故。云由意根淨也。唯識述記第十（本九）云。陀羅尼此名總持。總持有四。一法。二義。三呪。四能得忍。此地所治違鈍性於三惠有忘失障。今此地無忘彼法名大法之總持。法謂敎法。殊勝之敎名爲大法。此定及總持名爲因。能發無邊妙惠光故。總持以念惠爲性。謂以聞思修三惠照了大乘法故。因得定斷障聞惠轉勝。非由定力親能起二。十地云。隨三惠等照法顯現。故名明地（文）智度第五（七）云。問曰。已知次第義。何以名陀羅尼。云何陀羅尼。答曰。陀羅尼秦云能持或言能遮。能持者集種種善法。能持令不散不失。譬如完器盛水不漏散。能遮者惡不善根心生能遮令不生。若欲作惡罪持令不作。是名陀羅尼。乃至。問曰。是陀羅尼有幾種。答曰。是陀羅尼甚多。有聞持陀羅尼。得是陀羅尼者。一切語言諸法。耳所聞者皆不妄失。復有分別知陀羅尼。得是陀羅尼者。諸衆生諸法大小好醜分別悉知。如偈説。諸象馬金木石諸衣男女及水種種不同。諸物名一貴賤理殊。得此總持悉能分別。復有入音聲陀羅尼。菩薩得此陀羅尼者聞一切語言音不喜不瞋。若一切衆生如恒河沙等惡言罵言心不憎恨。乃至如是等。略説五百陀羅尼門。若廣説則無量。以是故言。諸菩薩皆得陀羅尼（三十次説百八三昧也）又第二十八（二十二）云（乃至）是諸三昧（次上廣明三昧門）共諸法實相智惠能生陀羅尼。如坏瓶（喩三昧也）得火燒（喩實相智惠也）熟能持水不失（喩陀羅尼）亦能令人得渡河。禪定無智惠亦如坏瓶。若得實相智如坏瓶得火燒成熟。能持菩薩二世無量功德。菩薩亦因之而度得至佛。如是等三昧陀羅尼種種差別（文）今此中亦爾。除蓋障三昧共諸法實相智惠生無量語言音陀羅尼也。解無量言音陀羅尼者。智度九十七（十三）云。得一切衆生語言三昧者。得如是三昧故。能解一切衆生語言。入分別音聲三昧者。入是三昧中皆能分別一切天人音聲大小麁細等（文）。
　　且如一世下。明得語言陀羅尼相也。三十六俱胝等者。如上辨之。上中下性者有人約尊卑利鈍等解不當也。彼者指三十六俱胝趣也。三十六俱胝要不出六趣。卽六趣中上中下也。如上所引智度（八十六二十紙）次文云。十不善道有上中下。上者地獄。中者畜生。下者餓鬼。十善亦有上中下。上者天。中者人。下者鬼神（云云）。應以隨類等者。又智論次文云。乃至阿耨多羅三藐三菩提。菩薩能如是分別已。知衆生應以小乘法度者以小乘法而度之。應以大乘法度者以大乘法而度之。是菩薩知衆生深心數事及宿命業因緣。又知未來世果報因緣。又知衆生可化時節。及知處所。諸餘可度因緣盡知之。是故所説不虛。如是道種惠及諸助道法皆攝在般若中。是故菩薩當行道惠般若（文）維摩經（佛國品）云。佛以一音演説法。衆生隨類各得解。皆謂。世尊因其語。斯則神力不共法。佛以一音演説法。或有恐畏或歡喜。或生厭離。或斷疑。斯則神力不共法。華嚴大疏第四（十）云。謂如來一代之敎不離一音。然有二師。一後魏菩提流支云。如來一音同時報萬大小並陳。二姚秦羅什法師云。佛一圓音平等無二。無思普應。機聞自殊。非謂言音本陳大小。故維摩經云。佛以一音演説法。衆生各各隨所解。上之二師初則佛音具異。後則異在機。各得圓音一義。然並爲敎本。不分之意耳。
　　梵本下。此中意明三千頌梵本擧此三名。顯無量語言。故第三句兼具多聲。以表無量義也。然此方無敵對文字故。不能具翻。故翻經但云無量語音陀羅尼。以顯無量隨類之音也。抄（云云）愚按。妙法花藥王本事品云（乃至）而白父言。日月淨明德佛今故現在。我先供養佛已。得解一切衆生語言陀羅尼。又陀羅尼品藥王説四十三句呪中云。郵樓哆郵樓哆（三十八）憍舍略（三十九）觀智軌（都爲三十八句）作嚕帝嚕多捨繑隷（三十五）玄應音第七（二十七）云。唐三藏法師玄弉譯（都有四十四句）胡魯低（三十九）摩訶胡魯多憍（擧敎切）設隷（四十）正法華第十釋云宣暢音響（文）如此諸文不同。依妙經郵樓哆郵樓哆重言一句也。依唐譯本加摩訶言故。大小義分明。觀智軌都爲一句嚕帝●●之點恐別大小之異。按此三句應是當今三種聲。正法花次句云。曉了衆聲（文）衆聲指上三句。三已上是衆義故。驗知。三句卽當今三聲也。然有人擧觀智嚕多繑捨隷二句。合正法花宣暢音響者。恐不可也。又引觀智僧伽涅具灑抳句合今疏涅瞿袗是亦不當。語雖相似文意不同耳。又有人云。正法華云合衆無音（云云）按現行本作令。高麗本作合。今引正法花全文解之。彼云（乃至）而察於法令衆無音。所説鮮明而懷止足。盡除節限。宣暢音響。曉了衆聲。而了文字無有窮盡（文）抳應是令梵語。●●令 也（千文）恐作令者是矣。梵音雖有合義。於一句文出合衆義。於義不穩。故知。有人解不當矣。總意云。無音者。涅槃所云無聲大意聲。卽佛音也。今明隨類之音故云衆無音也。又按智度第三十（三十二）云。是佛菩薩音聲有三種。一者先世種種善音聲因緣故。咽喉中得微妙四大。能出種種妙好遠近音聲所謂一里二里三里十里百千里。乃至三千大千世界音聲遍滿。二者神通力故。咽喉四大出聲。遍滿三千大千界及十方恒河沙世界。三者佛音聲常能遍滿十方虛空（文）此三種聲亦似小大長三種也。今此中●●大聲。●●●小聲者。尚未詳更尋。竊按深意。藥王梵云●●●●●。與藥師義同。日月淨名德稱與日光月光同。最有相關。藥師者初地菩薩初見心佛時。如淨瑠璃中之佛也。是依持誦行得聞塵清淨時義也。又法花云。藥王菩薩過去世名一切衆生喜見菩薩得現一切色身三昧。是與除蓋障三昧菩薩所得義同也。●●●與●●（鈴也）同也。語言音陀羅尼者卽聲解脫義也。蓮心軌振鈴説文云。入聲解脫觀照般若理（文）●●者法身眞如。卽般若理也。●●●觀照。是般若也。●●●所云涅槃無聲大音。卽解脫也。如次法身般若解脫也。涅瞿袗者。有人云。今云●●●。故長聲亦兼多聲歟。若復正經之翻誤耶（文）是不思之甚也。梵語多含。豈管見所盡乎。今按。妙音云●●●●。●●音也。●●長也。●多聲也。故云長聲亦兼多聲。又●及次●字上半體●是無也。●●音也。故正法華云無音也。所以具足等者。明梵本具足。謂經略去之所以也。此方無敵對之語。故略不翻也。
　　以得陀羅尼下。釋知衆生心行文。謂隨何界趣聞其言音。知其所念。是意根清淨德也。法華法師功德品意根淨文云。三千大千世界六趣衆生心之所行。心所動作。心年戲論。皆悉知之（文）心行者謂心之行相也。惠琳音九（八）云。心行下庚反。謂遊履也。放光經云。意所趣向。光賛經云。所趣所行。問。云何悉知衆生心行。答。菩薩知衆生種種法中處處行。卽維摩經云。善知衆生往來所趣及心所行。其義一也。光記第一餘（三十二）云。問。如前所引。無慚四句所説行相彼論應言行解。何故乃言行相。又若義同卽無差別。何故相對辨差別耶。解云。若言行解唯是心等作用差別。若言行相有其二種。一影像名行相。二行解名行相。前爲對辨差別故。作用名行解。影像名行相（惠暉云。行解心於境中可解。行相心心所緣青境作青解名行。心上帶青相名相。行相行解二皆通。心心所。通三性也）各據義不同。實有差別。論行相名兼通行解。無慚四句言行相者。卽是行解相故。故名爲行相。更有餘文。準此通釋。如是名爲二種差別。今云。心行者卽心行解相。
　　謂如是下。明心行不同相也。乃至通塞之相者。上疏釋善行步云。善行步者卽是諸佛威儀。謂善知時宜可度不可度等種種通塞。以身口意方便俯應群機。曲中規矩皆成佛事故以爲名也。如釋論者。第八十六（十九）論云。須菩提白佛言。世尊何等是菩提道種智佛答。菩薩住無生法忍得諸法實相。從實相起取諸法名相語言。旣自善解。爲衆生故説令得開悟。菩薩福德因緣故。解一切衆生音聲語言。以是音聲遍三千大千世界。亦不著是聲知如響相。是音聲卽是梵音相。以是故菩薩應知一切道。遍觀衆生心知其本末以善法利益。遮不善法。如經中廣説（云云廣説）。
　　是菩薩下。明六根互用義也。視聽臭解者。如次眼·耳·鼻·舌·身作用也。觸兼舌·身兩義凡互用義約識用故。今以作用呼也。唯識第四（二十二）云。若自在位如諸佛等。於境自在。諸根互用。任運決定。不假尋求。彼五識身寧不相續。述記五（本二）云。此有二説。不正義。此初地亦得轉五識故。若正義者。此位卽在八地以去。皆能任運。此於有漏五根亦能得互用故。無漏殊勝。非前位故。然此擧勝故説如來。次致等言。意攝餘者。諸大菩薩方始能然。餘不可爾。謂佛世尊於境自在轉變皆成。以眼開聲諸根互用。不假分別。恒緣於此。故名任運。更無疑慮故言決定無所未知。卽無尋求。恒決定緣。此五識身何不相續（云云）樞要下本（二十八）云。諸根互用者。有二異説。第一師云。實能緣諸境。於中有二義。一義云。一一識體轉用成多。非轉法體故。非受等亦成想等。取像之用一切無遮。不可難以大種爲造。彼轉體故。如第八緣五塵亦得自在。不可難言壞根不壞境等。二義云。恐壞法相但取自境。皆是實境。所取他境皆是假境。以識用廣。非得餘自相。恐眼耳根得三塵時。若至能取壞根不壞境。若不至能取壞境不壞根。餘三根取色聲亦爾。皆有此過故。第二師解云。一一根處遍有諸根。各自起用。非以一根得一切境。以諸根用各遍一切。故名互用。不爾便成壞法相。故心王亦應有心所用而取別相等（文）華嚴大疏三十四上（百五）引十地論十地配歌羅邏等十位文。釋曰。論八者滿足身時。釋曰。此下喩後三地行德滿足。論云。於中有三種。根滿足時。男女相別滿足時。廣長諸相滿足時。釋云。根滿足者卽六根也。卽俱舍云及色根也。如八地報行純熟。（云云此釋與相宗義同也）第十二（十六）云。行者見此眞言道之時。識亦發光。識謂六識也。如小乘中説。心意識但是名之差別。大乘卽有別相。謂六識身。但是三緣和合不能決定了知諸法。能分別者是心也。以心淨故六識亦皆光明輝發。猶如大寶珠體性常淨而不爲塵垢所染。若人瑩治漸去塵垢（乃至）轉明卽能無礙雨降諸寶。光色無比。衆生六識亦爾。以心源淨故。六識亦皆純淨。所謂六自在王性清淨也（云云）十八（三十）云。胎是初起。卽便是如來所起處。以從如來性生。如來性生是阿字而生也。如是發心卽初地位也。海謂如來種性之海也。從此實性而生如來一切功德。也。胎謂從此以爲根本。由普賢行如來行。從如來海之胎藏。漸漸具足一切如來六根之支分也。第十一（三十）云。又以如是身心輕安而誦習之。當得隨生心清淨身清淨者。謂卽以此輕安布想念誦極持。身等五根清淨也。如六根品中所説。萬像皆見能知佛心等也。以身心清淨故卽得隨生意生之身隨念而生也。隨生爲因念誦爲淨。便護隨生身心清淨也。若於耳上持之當得耳根清淨者。此解。行者若欲耳根淨者。想布阿字於其耳根。而後念誦。卽得耳根清淨。聞持不忘。能聞十方佛所説法。乃至天等之聲。亦如法華説也（文）愚按。權敎八地當此經初地。故唯識八地爲正。初地爲不正。彼云不正者卽是性宗義也。又指心第七云。法華論云。諸凡夫人以經力故得勝根用。未入初地位。乃至一一根中悉能具足。見色聞聲知香味觸等。諸根互用故（云云）玄賛有二義。一義如唯識＊論。一義云。若加行力故分所得者。地前亦得也。又天台眞位六根從初住得之。今敎不立地前。故初地得之歟（文）此解不可。世間成就品疏第十（三十一）釋出入息相云（乃至）如是出入息。流注身心淨諸垢穢。漸得諸根清淨。（文是天台所云。相似六根十信立也）又（三十一丁）云。亦能知諸如來祕密事。卽是究竟六根清淨。（文初是天台所云眞位六根從初住所得也。具如彼解）然權敎初地在此經地前。故唯識不正義。初地得之者。卽天台所謂從初住而得之義也。古師多云。此經地前不立位。三劫六無畏階次非地前位何耶。亦六根淨地前得之。如世間成就疏明著矣。指心解不可矣。
　　又能觀下。上明菩提六根淨。是明六根淨人之事業也。自得除蓋障三昧故亦能除他衆生蓋障也。百字果相應品云。爾時世尊從無量世界海門遍法界。殷勤勸發成就菩提。出生普賢菩薩行願。於此妙花敷地胎藏莊嚴世界種性海中受生。以種種清淨門。淨除佛刹現菩提場作佛事（文）第十八（三十）云。此普門身隨衆生種種心行差別性欲各異。卽以清淨妙門而淨其心。無得究竟。如是淨其心卽是莊嚴一切土也。行者如是住菩薩地時。卽能以普見世界現如來身。坐于道場而淨法界輪。卽能遍知一切句也。謂成佛也。亦能隨所欲樂而滿其願不空過也。以種種方便等者。卽普現色身也。吉慶第九賛云。以除蓋障三昧普現漫荼羅身。卽是也。成就衆生等者。第十八所謂。如是淨其心卽是莊嚴佛土也。何者。衆生自心卽是密嚴佛國故。第一云。此敎諸菩薩眞語爲門。自心發菩薩。卽心修萬行。見心正等覺。乃至發起心方便。嚴淨心佛國。從因至果皆以無所住而住其心（文）又第五（十二）云。雖種種熾然萬行莊嚴佛土成熟衆生。法性自爾非所造作也。其能如是奉修者。是名無邊福聚（云云）乃至一生者。一念一座等故云乃至。所云不起于坐三摩地現前是也。又下疏。若一生度此三妄執卽一生成佛。何論時分耶（文）第十一（二十四）云。何以故。於無量劫勤求修諸苦行所不能得。而眞言門行道諸菩薩卽於此生而獲得。如餘菩薩爲求無上道故。難行苦行如救頭燃。經無量劫尚不能得如此成就。此眞言行者若具方便。一生可成就也。以知甚深緣起十喩義故。以眞言等雖作種種成就。而無取著。不異於如是法故。微妙速疾也（文）復次如上下。爲釋諸佛護持句。先擧菩薩所得功德以爲所因也。於中是明所得功德。本自所有非新成也。愚按。是明除蓋。障三昧中所得四德。故經云若得此者則與諸佛菩薩同等住等。蓋障是能障。四德卽所障。是一切衆生本具四德。故云如上所説功德一切衆生皆悉等應知。除蓋障故四德顯現。卽是四方四德也。應知。除蓋障是總。四德卽別也。佛菩薩同住者。東方發心德。初發淨菩提心卽與諸佛等故。上云。心自覺心故便得佛名（文）神通者南方修行德也。上云起五神通。乃至以無盡大願廣修諸度得陀羅尼者。卽西方法部德也。又成覺故云六根互用等也。知衆生心者。北方方便德。如文可知。諸功德者如上辨之。衆生本具四智四德也。四智卽相大。起信云。二者相大。謂如是具足無量性功德故。第九（三）云。一切衆生心自本有佛知見性。但以無智膜翳故。諸法實相不得明了現前（文）第七（八）云。如來無礙知見。在一切衆生相續中。法爾成就無有缺減。以於此眞言體（中胎）相（四方）不如實覺故。名爲生死中人。若能自知自見時卽名一切知者一切見者（云云）佛知見者。所云四佛知見。卽四智菩薩也。祕密神通之力者。第十八（二十四）云。眞言導師卽是救世者（●字）。言此眞言卽同於佛也。又復具大威德。如來自在祕密神通之力皆由此生（文）法華壽量品云。汝等諦聽。如來祕密神通之力（云云）第十七（四）釋彌勒印云。此是如來迅疾持印。謂如來祕密神通之力加持迅疾之義也（文）第十二釋我一切本初文云。本初卽是壽量義（文）壽理卽中胎藏義故。第七（三十二）今此本地之身。又是妙法蓮華最深祕處。故壽量品云。常在靈鷲山。及餘諸住處。乃至我淨土不毀。而衆見燒盡。卽此宗瑜伽之意耳（文）神通力者四阿流出方便智也。上云以種種方便成就衆生乃至行如來事是也。是果後行。第十彌勒眞言釋云。行者不久同彌勒之行（文）彌勒之行者卽果後行。所云如來行也。又第六卷（十三）云。青是無量壽色。旣到金剛實際。卽以加持方便。普現大漫荼羅。如淨虛空中具含萬像（文）加持方便。卽神通力。五佛五字相配時。無量壽當●字也（法華壽量卽無量壽。●字祕密神通之力義思之）與第十八所云●字神通之力同也。又現曼荼羅者。與●字現諸字門同也。又金界三昧耶會因菩薩眞言。●●（覺）●●（智也）攝眞實經云。於曼荼羅爲主宰（文）瑜祇經因菩薩種子●字也。因菩薩略出經云纔發心轉法輪菩薩。一相傳云。轉法輪卽彌勒尊也。驗知。無量壽現大悲曼荼羅者。是彌勒菩提三昧。祕密神通義也。又●字灌頂義。灌頂佛種不斷。亦彌勒所主。此義具如上釋彌勒名義中辨之。
　　今此眞言下。明諸德顯現相次第相成。正是起因也。不斷如來種者。如上諸義卽五字門（加上配解）凡曼荼羅流現。及灌頂法門五字門之廣相也。以要言之。諸佛五字流現法門。皆是爲令衆生不斷佛種故。故知。佛種不斷卽是五字門之功也。華嚴十行品云。此菩薩爲一切世間。天人。魔梵。沙門。婆羅門。乾闥婆等。作清涼法池攝持正法不斷佛種。大疏二十（二十六）釋云。作清涼＊法池標也。言含法喩。謂如無熱惱池清淨無濁。下二句釋上句。如池含於德水。故云攝持正法。下句以四辨才出願智等。饒益衆生。相續無盡究竟入於一切智海。名不斷佛種。如彼大池流出四河。相續入海（文）如次上辨。總句是法界體性。卽無熱池。四句卽四河。故知。當段文與華嚴意同也。又出現品疏四阿喩四河。云流出句。亦云現等覺。四阿卽四智四佛。亦四重漫荼羅流出義。佛現四重曼荼羅而還開衆生自心曼荼羅。謂之佛種不斷（如上引第六釋青色文此義也）又現等覺者。心佛顯現義。所云佛樹牙生。是卽佛種不斷義也。一切時等者。正釋諸佛護持句也。此時三昧耶時也。理趣釋云。一切時者。在於異生時。後證聖果時。三業清淨猶如虛空。身語意業不被虛妄分別所生煩惱所染故也。第十三云。三摩耶之時卽時分之時。今正是時説法時也（文）謂機旣熟。則有説法摩頂等。故亦行者與法相應。則諸佛護持。是諸佛三昧耶。故知。此時是三昧耶也。一切處者。寶處之處云●●。含大悲義。護持是大悲護念也。故知。時處卽諸佛大悲三昧耶義也。新華嚴三十八。明第八地中云。常爲如來之所護念。梵釋四王金剛力士常隨侍衞（文）護持者。護梵云●●。最勝王經淨地陀羅尼品。有護十地陀羅尼中説護初地陀羅尼畢云。善男子此陀羅尼是過去一切恒河沙數諸佛所説。爲護初地菩薩故（云云）若深釋者。心內諸佛自護行者。實是大悲胎藏養育義也。所云大力大護義。第九（十五）釋云。次有唅欠●●兩字。正是眞言之體。亦名種子（乃至）訶●字是因義。所謂大乘因者。卽是菩提心。以一切因本不生故。乃至離因緣故。名爲淨菩提心。是成佛眞因。正法幢旗之種子。上加空點是入證義。所以轉聲云唅●也。佉是大空。上加點轉聲爲欠●。卽是證此大空。名爲般若佛母。正是明妃之義。於此虛空藏中（●字）。含養眞因種子（●字）。卽是大護義也（文）又●字亦爲大日種子。卽一切諸佛也。●是行者菩提心。卽是諸佛護持義也。又羯磨會護菩薩眞言。●●●●●護也。●字本體。卽菩提心眞因。上點護持也。猶如嬰童者。嬰童喩初發淨菩提心也。童梵云矩摩羅。第八地名童眞地。此經初地當常途八地故云也。始生者。初發淨菩提心。生在佛家義也第五釋佛子義云。梵云矩羅。是族義。部義。補怛羅是男子義。若世諦釋。於四姓中生皆名大族。故名族姓子。今得生如來家。於諸族中最爲殊勝。故名族性子（文）第三釋胎藏生義有其二種。初義初地爲胎藏生。彼云。乃至始誕育時。諸根百體皆悉備足。始生父母種姓中。猶如依眞言門學大悲萬行淨心顯現（文）次義初地爲種子。乃至一切智地爲胎藏生。具如彼釋。今此中亦含兩義。嬰童始生是心佛顯現。果復爲種故。亦初地爲種。故亦初地爲種。大悲胎藏養育而至第十一地。至極胎藏生名爲成佛。大悲胎藏者。卽是父母愛心。亦卽十地中大悲萬行是也。第九（十四）云。妃是三昧義。所謂大悲胎藏三昧也。此三昧是一切佛子之母。此佛子者卽是清淨法幢菩提心。如彼胎藏。始從歌羅羅時含藏覆護。令不爲衆緣所傷。漸次增長。乃至誕育之後。猶固懃心守護而乳養之。是故母恩最深。難可報得也（文）。父母喩諸佛。愛心卽大悲也。維摩（佛道品）云。智度菩提母（是實相智。所云般若佛母）方便以爲父。什云。窮智之原故稱度。梵音中有母義故。以爲母。亦云。智度雖以明照爲體成濟萬行。比其切用不及方便。故以爲母。正方便父。梵音中有父義（云云）愛心者喩大悲護念。常不捨離者。常者一切時處義。不捨離者卽大悲業也。十七尊義述云。悲愍金剛（愛菩薩）也。以悲愍故。以愛念繩普縛衆生。未至菩提終不放捨。亦如摩竭（含悲義也）大魚呑啗所遇。一入已更無免者。所以此摩竭幢而現其愛縛捨離俱幻平等智身（文）悲梵云●●●。卽有著義。唐梵文字著云●●。大悲愛著卽不捨離義也。次第相釋者。經祕密主此菩薩淨菩提心已下。皆展轉相釋義。故疏中一一句下加故字。云以見法明道故。乃至不斷如來種故等。是顯相釋義也。
　　復次下釋雖處生死等句。躡前起後。如文可知。是故處於生死等者。已上內德及外護是行者自護也。此下明化他事業也。卽大悲方便也。是故者指上。謂所以也。內具衆德外蒙護持。所以處生死而不染也。處生死是大悲無染。卽智德也。理趣釋云。觀自在菩薩在毘盧遮那後月輪中。表一切如來大悲隨緣六趣。拔濟一切有情生死雜染苦惱。速證清淨三摩地。不著生死。不證涅槃。皆由觀自在菩薩。金剛法現證（文）羊石會法菩薩眞言。云●●（金剛）●●（法）●。（清淨自在字）●字卽心蓮華藏自性清淨心。初地菩薩自證此心爲除蓋是三昧。卽是金剛法現證。除蓋障菩薩與觀音相同者。卽此義也。又三昧耶眞言云●●（一切）●●（作也）攝眞實經云。能淨悲法皆清淨（文）處於生死者。卽淨非法也。而無染著者。卽皆清淨義也。又第六釋八地三昧道。名觀世自在者。八地卽此經初地故。與此中意同也。理趣釋觀音段。以三毒涅槃爲四種理趣。三毒卽生死涅槃。是無染著義。故知。今處於生死而無染著者。卽四種理趣。又理趣經云。金剛乎若有聞無理趣受持讀誦作意思惟。設住諸慾。猶如蓮華不爲客塵諸垢所染。疾證無上正等菩提（文）與此中意全同也。
　　猶如下擧喩也。蓮華喩淨菩提心。出水等喩出生死也。於中水喩五蘊。淤泥喩煩惱。此菩薩旣除五障。離分段生死得意生身。故以爲喩也。維摩第一嘆佛偈中云。善於諸法得解脫。不著世間如蓮華。新經云猶如蓮華不著水（文）水卽五蘊。五蘊卽世間也。又下釋寂然界云。如蓮華雖未開敷而稍出清流之上。行者亦爾。不復心沒蘊中故名出世間心（文）具如下辨。常以四攝等者。釋爲法界衆生不辭勞倦句。四攝卽初地菩薩所行也。仁王（菩薩行品）云。以四攝方便繞益有情。又（奉持品云）念念常行檀婆羅蜜。布施愛語利行同事。廣大清淨善能安住饒益衆生（文）青龍疏上之一（四十二）云。解云。讃無貪行（初地所行也）菩薩濟物。得同體悲正利他時。卽爲自利不見離自別有利他。四攝法者。攝有情故。成實論云。一布施。衣食等物攝取衆生。二者愛語。隨意語言取彼意故。三者利行。爲他求利助成他事。四者同事。如共一般憂喜同故。又大品云。財法二種攝取衆生名爲布施。六波羅蜜爲衆生説名爲愛語。敎化衆生令行六度名爲利行。以神通力種種變化。入五趣中與諸衆生。同其事業名爲同事（文）常在無間等者。涅槃經第二十五（師子吼品）云。所謂菩薩摩訶薩憐愍一切諸衆生故。雖復處在阿鼻地獄如三禪樂（文）華嚴大疏二十三（六十）云。經我寧獨受如是衆苦。不令衆生於墮於地獄。我當於彼地獄畜生閻羅王等險難之處。以身爲質。救贖一切惡道衆生。令得解脫。疏釋云。一身之苦令多解脫故。願自受顯悲之深。問衆生之苦自業所招。自心所變。云何菩薩而能代耶。答通論代苦有七義。一以苦自要增悲念故。瑜伽四十九云。問。菩薩從勝解行地隨入淨勝意樂地時。云何超過諸惡趣等。此問菩薩云何自離惡趣。下答文廣。意云。謂菩薩於世間清淨靜慮已善積資糧。於多苦有情修習哀愍無餘思惟。由此修習故。得哀愍意樂及悲意樂。爲利惡趣有情誓處惡趣如己舍宅。設住惡趣能證菩提。亦能忍受。爲除物苦願身代受。令彼惡業永不現行。一切善業常明現行。由此非願力故。一切惡趣諸煩惱品。所有麁重。於自所依皆得除遺得入初地。釋曰。此約但有悲願意樂。身不能代。由悲決定自得勝益。二約菩薩。本爲利生求法苦行。已名爲代。復能爲物爲增長緣亦名代受。三約菩薩留惑同事。受有苦身爲生説法。令不造苦因。因亡果衰。亦名代受。四設有衆生。欲造無間等業。菩薩化止不從。遂斷其命菩薩自受惡趣苦報。令彼得免無間大苦。名爲代受。此依梁攝論第十一説。涅槃仙預國王亦同此義。非唯意樂而已。五由菩薩初修正願。爲生受苦。至究竟位願成自在。常在惡趣救代衆生。如地藏菩薩及現莊嚴王等（乃至）飢世身爲大魚。皆其類也。或以光明照觸。或以神力冥加。其事非一。六由菩薩此願契。同眞如。彼衆生苦卽同如性。以同如之願。還潜至卽眞之苦。依此融通亦名代也。七由普賢以法界爲身。一切衆生皆是法界。卽衆生受苦常是菩薩。故名爲代。上來七義。初但意樂。次二但緣爲增長緣。四五二義實能身代。六·七二義理觀融通。問若依四五二義。應能普代。何故猶有衆生受苦。答中三。答。通論代苦下初正明。二上來下料簡。三問若依下通妨難。答此有三義。一有緣無緣故。與菩薩有緣則可代也。二業有定不定故。不定者可代。三若受苦有益。菩薩令受。方能究竟得離苦故。如父母敎子付嚴師令治。如是密益非凡小所知（文）身心精進者。是被甲精進義也。華嚴大疏第五（五二）經往昔勒修多劫海。能轉衆生深重障。故能分身遍十方。悉現菩提樹王下。疏精進練心於法。名之爲精。精心務達。目之爲進。以勤及所起三業爲性。亦有三種。一被甲。二攝善。三利益。初句通前二。以被甲精進。瑜伽釋云。設千大劫爲一日夜。處於地獄。爲脫一衆生故（文）無量壽軌被甲觀云。由結此印誦眞言。慈心愍念力故。一切天魔及諸障者。悉見行者威光赫變猶如日輪。各起慈心不能障礙（文）次云熾然不息者。正是威光赫變義也。熾然不息者。述精進相。法華（譬喩品）云。如是等火熾然不息（文）上明火大中用此語。卽三角印大悲大精進義。大悲精進卽被甲義也。第五（十八）云。鮮白是大慈悲色也。如來師子奮迅大精進力。爲是一事因緣（乃至）放大悲光常照法界（文）無有退沒等者。卽大悲無怯弱義也。不辭勞倦者。辭謂辭讓。不讓他也。何以故下。精進所由也。此大悲精進卽是淨菩提心。無緣大悲是法性自爾。非愛見悲。故云其性法爾如金剛。故第九（二十二）云。説金剛鎧眞言者。爲莊嚴金剛薩埵身故。行人已發金剛誓願。欲爲一切衆生摧滅諸障故。以牢強精進被服金剛甲冑。且如六波羅蜜。一一如實相。皆如金剛不可破壞。又一一度中。皆具五度。是故周體密緻無有間隙。如六度者。三十七品十八空百八三昧五百陀羅尼門等。皆當廣説。以被如來金剛甲故。旋轉六道出生入死。一切煩惱業苦所不能傷（文）金剛薩埵身者。卽菩提心體。六度十八空等是性功德。所云光明赫奕者。是也。
　　如是極堅固性下。釋成就住無爲戒也。極堅固性者。指次上淨菩提心。淨菩提心卽本性尸羅故。所云金剛寶戒也。第十七（二十二）云。今此戒卽是一切衆生自性本源之戒。若住此性淨金剛戒。自然於一切法而得通達（文）其體是心本性。阿字本不生理。故第十二云。阿字門如來金剛性。而功德藏具足無缺。常住妙理之門也。卽是下約五字門釋。凡此經宗戒定惠皆不出五字門故。不從師得者。東方發心。初阿字義。如是發心。心自證心故。云不從師得也。住無爲戒者。南方戒門。是●字義。無垢卽自性清淨●字義也。無濁者訶字義。如意輪義注云。訶字斷煩惱義。斷煩惱卽無濁義也。不可破壞者。●字門大空中央德也。
　　戒者下。釋無爲戒義也。無爲戒者。顯非造作所成也。第五（十）云。此戒（是第六夜所授三寶。菩提心。及十無盡戒也）梵云三嚩羅。是共緣共成。此戒之義所謂惠方便等之所集成。若尸羅者但是清淨義也。又云。三嚩羅是平等義。佛言以身口意合爲一者。卽是住三平等法門。所以得名三世無障礙戒也（文）三嚩羅者。是眞言律儀。尸羅者本性所具淨菩提心。依受●●●律儀故顯發此淨菩提心本性尸羅也。故學處品云。住無爲戒具足智惠方便。得至如來無上吉祥（●與●●內也）無爲戒蘊（文）第五（十一）云。今行者深觀十緣生句。了知三業畢竟不生。法性自爾常無動作。是名住無爲戒（文）深觀者。第三劫菩提所觀（具如第三卷十喩中釋）故知。住淨菩提心畢竟空智。卽住本性尸羅無爲戒也。尸羅者通一切戒。是戒本性也。故唯識述記十八本八云。淨尸羅者。謂別解脫道定共也。卽通三種（文）愚按。今住無爲戒者。是得除蓋障三昧時。自然住此戒也。除蓋障三昧者。如實知自心得三業平等。故涅槃經第十五（十三）初地云空平等地。千鉢經云體性平等地。第十九（十四）云。虛空等心者。淨菩提心也（文）淨菩提心者。開佛知見義。開佛知見如實知自心。故次云心之本性卽尸羅。論其體則與第六夜及灌頂夜依阿闍梨加持作法。所得三嚩羅平等戒。更無有異。三業平等卽尸羅淨菩提心也。是但顯發本具體性。非如初來在於心中。故云住無爲戒也。抄（二十五右）云。今經中所授三昧耶戒。傳授儀式。一一幖幟。皆是無爲無作金剛事業。故名無爲戒也（文）古師多以今住無爲戒。直爲第六夜所授三昧耶。其義無差別矣。愚按。若論戒體則菩提心爲體。從凡夫至聖位但是一種眞性。更無有異。然約行者。淺深重重。如五密軌云。由加持威德力故。於須臾間。當證無量三昧耶無量陀羅門等。是明於第六夜直住無爲戒也。若約機劣。或得初二無畏未至初地。則不得言於第六夜直住無爲戒。何者未能顯發心本性故。從是方便修行。至初地時初開發金剛寶藏。此云住無爲戒也。今第六夜依有爲作法而授無爲戒。戒體雖同。住與不住其位有異。不可不別矣。凡第六夜戒者。三寶菩提心四重及十無盡戒。此二戒俱云三嚩羅。第十七（二十二）云。初授此戒時。阿闍梨先當授與三歸。此中三歸者。卽是常住祕密之三寶。非是法僧別住同於百餘不了義經。如涅槃鴦掘中應引之廣説也。又如上文中。師爲授三歸法也。旣授三歸了。阿闍梨次當勸發其心令生決定大誓。受此十無盡藏。還三遍授之。受已令彼自表白。我某甲今依十方諸佛及阿闍梨邊。受得此戒竟。今日今時我某甲得名爲菩薩也。此戒無有時節。乃至盡形受之。盡未來際無有捨義也（文）抄又（二十五丁）云。又對五師。乃至心佛授受故。非他所受（云云）此解亦不當。是不辨淺略深祕二種義門也。凡第六夜戒許結緣者尚豫聞。如是作法豈得初地所得無爲戒同乎。若約深祕釋。有爲實相卽是無爲。皆與與實相不相違背。故第十八云。有爲戒者。此是修行方便故。云有爲戒也。然無爲戒者。卽是本性戒。非是修成。對此有所行之方便故云有爲。然深觀卽同無爲戒也。以不離阿字門故（文）深觀者。正是初地證智。如實知有爲卽無爲者。爲簡凡夫解了故云深觀。云何云深祕釋。得直同凡夫所得三昧耶戒乎。不離阿字門者。明其戒性凡聖無異。其異但在證與解耳。又抄（二十六丁）云。此經方便學處十無盡戒。及梵網等戒。皆有爲戒攝也。又三寶菩提心四重及祕密四重爲無爲戒（云云）此解恐非疏意也。凡第六夜戒。不簡四重及十無盡。約授受作法則皆是有爲。約其法體則無爲戒其體無異。故若有深機。不起于座開發眞性。謂之住無爲戒也。此經宗。阿字本不生淨心是云妙尸羅。故云心之本性卽尸羅。此心體流在生死無有闕減。悟入佛地無有增益。常恒不變體離造作故云無爲。今依三密方便。戲論雲睛其體現。是體本有非如常途羯磨具足始來在於心中。故云無爲也。前引第十八云。深觀卽得無爲戒也。不離阿字門故。卽此之謂也。
　　譬如下。擧喩示本性不變相也。水性喩本性尸羅。薪火喩煩惱。灼爛喩生死苦相。其自性下正明不變義。謂蓋障旣除本性便顯。非是始起故。云清冷如本也。
　　眞言行者下。合法也。問於第六夜有授受作法何云非造作法。又阿闍梨自授之。何云不由他得乎。答依有爲軌而授無爲戒。戒體本有故。云非造作法也。又依阿闍梨加持方便。顯發本來所具者。是本有故。云不由他得也。第七（十七）云。又如來祕寶之藏。皆是法然。所謂不可授人。若施他時。還就衆生心室中開出之耳。
　　如聲聞下對劣顯勝也。白四羯磨等者。如抄辨之。是明依造作而得。反上非造作法義也。方始得生者。謂無作戒體始來在于心中。非是本具故云始得也。反上云心之本性卽是尸羅也。
　　又須方便下。明受得已後護持相也。如防利刺等明防非止惡相也。一期壽等者。如抄解。愚按。一期者恐是●●時也。毘尼中用迦羅時。見智度第一（二十丁）又●●是作業義。今反之故。上云非造作法。又身云●●與●●通同。是以身盡形亦隨滅也。
　　此戒下對迦羅義明三昧耶義。此戒者三昧耶平等無爲戒。世世生處等者。明三世無礙義。三世無礙故云恒與俱生也。第九釋入佛三昧耶云。世尊前入法界胎藏三昧時。見一切衆生悉有菩提種子。等同諸佛。故説入佛三昧耶持明。以此持明得入佛平等戒卽是託聖胎義也（文）如來種子卽佛性三昧耶。以是爲戒體故。云不假受持。
　　又由住斯戒故下。釋離於邪見等文。亦是次第相釋也。斯戒者卽無爲戒。第十七（九）云。又此戒者卽是如來無師之惠也。（文）無師之惠卽自然智。自然智者卽本淨菩提心。第十四（十）云。無上菩提卽諸佛自然之智（文）第五（十七）云。蓮華臺是實相自然智惠（文）第六（二十四）云。法佛自然智歎不思議智（文）初地菩薩心自證心。卽住無師之惠故。次云實智增明也。實智增明者。釋通達正見也。實智謂初地所得自然智。對第二劫云增明。逮見不可思議等者。阿字本不生義。阿字具有空不生三義。卽不思議中道也。具如第七卷（四丁）釋阿字中。第五（八云）有無悉超越者。卽是從衆緣生。不思議中道出過斷常。非有非無。一切心量所不行處故。名虛空無垢金剛智印（文）虛空無垢者。卽阿字本不生義。具如第一卷記辨之。甚深緣起者。今此戒離有離無。以四不生推撿畢竟不可得。故云甚深緣起。第十一（十）云。然此眞言威力不從眞言中出。不在持誦者處。亦不入彼所加持者身口。推求性相了不可得。而能作一切事。隨應曲成。此卽甚深緣起。法性從衆緣有。如彼水月鏡像不可思儀緣起也（文）第五（十一）云。今行者深觀十緣生句。了知三業畢竟不生法性自爾無動作。是名住無爲戒也（文）止制八顛等者。凡夫四顛二乘四顛。一是有。一是空。卽二邊也。梵網上云。是十善戒體性制止八倒。一切性離一道清淨（文）古迹云。防十惡時制止有爲無爲。有無性離一味清淨也。第十一云。此不可得空之自性。卽是第一常住法佛之身。以離空非空等八顛倒相。是卽甚深緣起法。無爲無作而能不動法界普應衆生。機應相關如月現法水。如是緣起法不可思議也（文）總意明。實智增明心佛顯現卽是不思議甚深緣起。謂不壞因緣入法界故離二乘空。不動法界而緣起故離外道有。謂之不思議甚深緣起也。
    故經次云下合經也。邪見者八顛卽邪見也。下疏云。此宗中説有兩種外道是也。此中有四倒是外外道。空四倒爲內外道。俱是邪見也。通達正見者。第十九（八）云。通達是證果義。正見者謂自見心實相也。故下云。以如是正見猶如金剛。卽是最上堅信解力。第七（八）云。如來無礙知見在一切衆生相續中。法爾成就無有缺減。以於此眞言體相不如實覺故。名爲生死中人。若能自知自見時。卽名一切知者一切見者。是故如是知見非佛自所造作。亦非他傳授也。迦葉亦云等者。涅槃第七如來性品。佛説如來常樂我淨已。迦葉白佛言。世尊我從今日始得正見。世尊自是之前我等名邪見之人（文）意明。常樂我淨者不生不滅佛性也。今旣知。故名爲正見。自是之前以未知故名爲邪見也。佛性者干栗太眞實心。故上云。如實知自心是卽正見也。凡夫二乘不如實知故是邪見。是云兩種外道也。此中惠不正者。中論疏第一（末十）云。邪見有二種。一別邪見。謂撥無因果。二通邪見。以其所見不正故名爲邪（文）。今疏卽第二義也。於諦實之理者。諦謂眞諦。實謂不虛。見道所照之諦理。自心實相所謂法明道也。第十五（二十四）云。夫見住者。是安住實智慧中故名實也。猶覺了無性空本性淨故。當知。諸法皆空。空謂離虛妄分別而住諦理。俱是爲實也。見此理者卽是見於古佛所見之道。解與諸佛玄同。往昔如來亦從此路去成正覺。旣得如是自然之智。復當轉受衆生。今我所持亦與此無異。故名爲實。實者卽是無虛義也（文）乃至空等者。正明迷相。如次凡夫二乘迷倒也。意明不如實知一切諸法卽心實際。心實際卽如來無礙知見。故二乘不空謂空厭生死而證滅。凡夫空謂不空著生死而計我。空有雖異俱迷自心。謂之不見古佛所行大菩提路也。一切諸佛皆自心發菩提。乃至成心正等覺。謂之見菩提道也。道者自心實際。第五（七）云。若入此淨菩提心門則照見心法明道。所謂古佛大菩提道故（文）。
　　今此菩薩下。爲釋復次祕密主滿足一切佛法等文。先總明上祕密主此菩提心門已下生起次第。以爲下文由漸也。謂此菩薩住法明道不久勤苦得除蓋障三昧。今亦住此三昧。不久勤修滿足一切佛法也。初法明道者是無間道。卽時無礙智生是解脫道也。起信證發心章云。謂以一念相應惠無明頓盡名一切種智。義記云。前一念相應惠等者是無間道也。名一切種智者是解脫道也。無礙智生者。第五卷（二丁）明三世無礙智戒云。於一念中了達三世法無罣礙故。其住此戒者。乃至初見心明道時。卽有如是不思議勢分。以此戒親能發生佛惠。又對二乘律儀有限量故。三世無礙智爲名也（文）卽此之謂也。無礙智者卽一切種智。智度八十四（十八）云。佛爲無相法故。反問須菩提。汝不應以名相故問。汝不應以名相爲難。一切種智是佛智。一切種智名一切三世法中通達無礙智。知大小精麁。無事不知。佛自説一切種智義。有二種相。一者通達諸法實相故。寂滅相如大海水中風不能動。以甚深故波浪不起。一切種智亦如是。戲論風所不能動。二者一切諸法可以名相文字言説了了通達無礙。攝有無二事故名一切種智。有人言。十力。四無所畏。四無礙智。十八不共法。盡是智慧相和合。名爲一切種智。復有人言。金剛三昧次第得無礙解脫故。若大小近遠深淺難易無事不知。如是等種種無量因緣名一切種智（文）又八十四（二十四）云。問云。除佛更無如實知者。二乘云何得涅槃。大菩薩得無生忍。答曰。如實智有二種。一者遍滿具足。二者未具足。具足者佛。不具足者二乘及大菩薩（云云）此中卽次義。故上云以其自覺心故。便得佛名。然非究竟妙覺大牟尼位。卽此之謂也。於一切法皆悉現前等者。問此釋意似後得智云何。答不爾。是實智。第一云。成佛者具足梵音應云成三菩提。是正覺正智義。謂以如實智知過去未來現在。衆生數非衆生數。有常無常等一切法。了了覺知故名覺（文）猶如明目等者擧喩也。如上辨之。不如實知者。是無明也。此菩薩分斷無明故。如實知自心。如實知自心卽離一切疑網。故云明目等。明卽無礙智也。雖無量天魔等者。釋無礙智相也。智度六十（十三）云。經釋提桓因白佛言。世尊何等是相似般若波羅蜜。佛言。説有所得般若波羅蜜。是爲相似般若波羅蜜。世尊云何説。有所得般若波羅蜜。是爲相似般若波羅蜜。佛言。説色無常。作此言如是行。是行般若波羅蜜。行求色無常。是爲相似般若波羅蜜。説受想行識無常（云云）復次憐愍未來世衆生不見佛及諸大菩薩。但見經書邪憶念。故隨著音聲説相似般若波羅蜜。相似者名字語言同而心義異。如以著心取相説五衆等無常乃至無生無滅。是相似般若。若以不著心不取相説五衆無常。但爲破常顛倒。故不著無常。是眞實般若。是説法人敎捨相似般若波羅蜜修習眞般若。是名説般若波羅蜜正義（文）見法明道時。得證決定安住本不生無所得。不爲有所得般若所動猶如須彌。故初地名不動地不動證決定眞實般若也。第七（二十九）云。決定者如阿字門。若聲若字擧體不生。聲字之義卽全擧體不生。若證時還只證此不生。中間更無間雜。亦無異路。若見此眞實義時。假使十方諸佛同時現前設種種相似波羅蜜。欲令改易其心。然亦不生疑惑。故云決定也。華嚴大疏三十四上（九十）云。已入初地證決定。非是地前信地所攝之願。受決定名。（云云）又下疏（明十喩中）釋必定句中往見。
　　故經次云下合經也。信解力故者。信解卽實智（具如下解之）是合上釋中無礙智現前。無礙智卽信解也。不久勤修等者。合上於一切法等釋也。
　　以如是正見下。釋經意也。上經云通達正見。正見者不生不滅無礙智見。故上釋云無礙智生。無礙智生卽菩薩信解力。故云卽是最上堅信解力。上釋正見云不思議中道甚深緣起。甚深緣起者所云大空生。大空生者金剛實惠。故云猶若金剛。金剛者阿字大因陀羅。故以喩正見。第十一（三十五）名大因陀羅者。此是金剛中之極剛者。能破金剛。而金剛不能破彼。又是極黃色也。如紫磨金色。此想阿字爲之。名金剛輪也（文）堅信解力卽證決定。不生不滅。不可破。不可轉故。以喩金剛也。下疏云。其心畢竟不可破壞。不復隨他緣轉故。名信解行地（文）又金剛者大因陀羅須彌山之異名。第十五云。安住實智慧中。猶如須彌無有動搖。卽是義也。依此進修者。所云信解中行。下疏云。此經宗從淨菩提心以上十住地。皆是信解中行（文）如實巧度者。智論第六（二十二）云。二乘雖有所度。不如所應度。何以故。無一切智。方便心薄故。唯有菩薩能如實巧度。譬如渡師。一人以浮囊草筏渡之。一人以方舟而渡。二渡之中相降懸殊。菩薩巧渡衆生亦如是。復次譬如治病。苦薬針炙痛而得差。如有妙藥名蘇陀扇陀。病人眼見衆病皆愈。除病雖同優劣法異。聲聞菩薩敎化度人。亦復如是。苦行頭陀。初中後夜坐禪。觀苦而得道聲聞敎也。觀諸法相無縛無解。心得清淨菩薩敎也（文）止觀六（五五）記云。如實巧度者。大論第七。作巧拙二醫譬云。用針藥名爲拙度。用呪術者名爲巧度。亦如二渡。若用草筏名爲拙度。用方舟者名之爲巧。雙舟曰方。○巧如喜根。拙如勝意。巧拙相形雖復如是。揣心量行無令濫。非此斥小宗事相頭陀。專根本禪無常等觀。苦勵身口不知諸法畢竟清淨。此以衍敎用斥拙度。行道之人善自斟酌（文云云）得諸佛力無所畏等者。正智見者。是菩提心之體。力無畏等者。是心萬德。所云菩提心之眷屬也。守護經第一（十五）云。願令我等速得圓滿大菩提道（菩提心體也）及於無量菩提眷屬如來十力。四無所畏。四無礙解。十八不共。四攝三昧。解脫總持。六通諸度。福德智慧。如是一切功德海願令我等皆得滿足（文）第十七（八）云。菩提心卽是如來正因（謂心王也）法謂心法。卽是一切地波羅蜜自在力等。以要言之。一切功德之法皆是也。此法皆是佛之眷屬。亦是部提心之眷屬。如華臺之有葉蘂也（文）第五（十八）釋內心妙白蓮云。鬚蘂是一切三昧門。陀羅尼門。六度十八空等。如大般若所説。從此一一鬚蘂。以加持神力故。現出三重漫荼羅中一種莊嚴眷屬也（文）。及餘無量佛法者。愚按。十力無畏等。是智門德故。爲第一重眷屬也。及餘者大悲門等無量功德。卽第二院大悲門菩薩。及第三重隨類眷屬也。法華方便品頌云。佛力無所畏。解脫諸三昧。及佛諸餘法。無能測量者。文句（三之三。九十五紙）云。佛者頌吾從成佛也。正頌實智。力無畏等頌諸功德。是頌權智。餘法者卽指化他之權。是實智之餘助耳。正頌上種種因緣（云云）化他之權卽大悲門也。
　　龍樹下。取智論三十二意釋不久滿足等義也。此中轉用意云。冶人喩第二劫菩薩。神通喩第三劫菩薩也。下疏歎第三劫功德中云。可知。餘敎中菩薩行於方便對治道次第漸除心垢。經無量阿僧祇劫。或有得至菩提。或不至者。今此敎諸菩薩則不如是。直以眞言爲乘。超入淨菩提心門。若見此心明道時。諸菩薩無數劫中所修福惠自然具足。譬如有人以舟車跋涉。雖險難惡道得達五百由旬。更有一人直乘神通飛空而度。其所經過及至到之處雖則無異。所乘法有殊。
　　以是菩薩下釋祕密主以要言之以下文也。佛言以要言之等者。擧眞言行者初入三昧耶功德。以顯初地菩薩功德顯現也。善男子等者指初入灌頂人。卽第二無畏位也。此位雖得無量功德尚未顯現。雖未顯現德體不異。今初地位彼所得功德。了了顯現故。稱云滿足佛法。是以擧初入灌頂人功德。以顯無量功德顯現也。今具擧文者。經第二具緣品云。爾時金剛手白佛言。世尊若有諸善男子善女人。入此大悲藏生大曼荼羅王三昧耶者。彼獲幾所福德聚。如是説已佛告金剛手言。祕密主從初發心乃至成如來所有福德聚。是善男子善女人福德聚與彼正等。祕密主以此法門當如是知。彼善男子善女人從如來口生佛心之子。乃至從今已後。應當恭敬供養是善男子善女人。何以故。世尊見彼善男子善女人。同見佛世尊故（文）愚按。凡此經宗所有所作皆無不爲此一事因緣也。七日作壇皆明此事。今此品廣明入灌頂壇所證心相。故此中與下具緣。文意同也。第九（十）釋云。此福非一切衆生思量分別之所能及。唯有諸佛乃能知之。今但示其入處。欲令領會圓意故。云以此法門當如是知也。譬如輪王太子。（下第三劫中亦明此喩也）適在胎藏之中。已能持四天下。使福德無減。八部群神皆宗敬之。何況。紹灌頂位時所爲利益（文）又第五卷阿利沙偈云。明日大乘生（文）卽是佛樹牙生義。可知。入灌頂壇所得卽今品所明淨菩提心也。
　　爾時執金剛下。已上釋三句問答畢。自下釋九句問也。是爲明菩提心始終相爲此問答。故知。此問答貫通於一經始末也。
　　如上佛説下。作釋中初明來意也。説經之大旨者。謂此經所要無出心實相。云何菩提謂如實知自心已下。略歷諸法而明心實相門。故云説經之大旨也。
　　時金剛手下正明今文來也。已下廣明心實相門。故云廣演其義。其義者卽心實相門。故知。一經始終皆明此事也。云何世尊等者。如上所明。心實相門者正是自心體性也。今問此心體性菩提種子發生也。此心者是本有心。菩提生者修生菩提發生也。初地生一分明相云菩提生。所謂大空生也。卽是菩提等者。明修生菩提心生也。如華嚴經等者。兩本義釋無諸字。若爾唯指華嚴經也。今云諸故。攝諸大乘經。於中華嚴文分明。故別指華嚴也。新華嚴經第十七（初發心功德品）云。法惠菩薩言。假使有人以一切樂具供養東方阿僧祇世界所有衆生。經於一切然後敎令持五戒。南西北方四維上下亦復如是（乃至）此人功德比菩薩初發心功德。百分不及一。千分不及一。百千分不及一。如是億分。百億分。千億分。百千億分。百那由他億分。千那由他億分。百千那由他億分。數分。歌羅分（此云豎折。人身上毛折爲百分之一）等分。喩分。優婆尼沙陀分（此云近小。又云極少）亦不及一（乃至）何以故。以是發心卽得佛故。應知。此人卽與三世諸佛同等（文）下疏云。是故餘經如是廣歎沙羅樹王莖葉花果。今此經中唯明此樹王種子生育因緣。若離此因緣能成彼果者無有是處。所以稱大日經王者非爲此乎。解云。功德者是菩提心相。所言莖葉花果。直問者對彼廣歎。廣歎非要故。今直就種子心爲問。是爲至要。心密印者。所謂摩訶薩意處。此心爲種。成彼花果等功德故。先擧華嚴經以對明也。心之密印者。密謂祕密。此心大悲胎藏漫荼羅處。如來祕要之藏。故云密也。印者決定義。心之體性不生不滅。如金剛故。義釋第八（二十一）云。偈初云虛空無垢無自性者。正説心之實相。心之實相卽是一切法中決定智印也（文）心者干栗太。第十二（二十紙）云。衆生自心之處。卽一切佛大悲台藏曼荼羅也。又云。如是淨無垢處。卽是諸佛大圓滿實相之地也（文）今就此心而發問故。云直問心之密印也。
　　云何了知下。正釋文。於中是釋初二句也。此中釋相世俗所謂文林也。是此疏一格也。此釋有兩勢。初問種子發生。若已已下問已生菩提心性也。經中兩勢不明。疏主得意而釋出。故下答中。答此問云。其性常堅固等也。此心者本有體性干栗太心也。菩提者無上果。種子者一分明性。所云本覺。發生者分明發生。所云佛樹牙生也。若已發生等者。是問已生菩提心性也。謂從阿字金剛性生牙。此牙卽金剛體性故。下答中云其性常堅固等也。
　　第二句下。問已生菩提相貌。下答釋中云。次有一偈半。（無量如虛空等）異答菩提心貌（文）。
　　相謂下釋相義也。性成於內者。謂初發菩提之心。決定諦信云性成於內也。具如第三卷（二十）釋應發發心文。又菩提心論云。我今志求阿耨多羅三藐三菩提不求餘果。誓心決定故摩宮震動（文）必有相彰等者。相謂初地果相也。菩提心論云。旣發如是心已（一向志求心）須知菩提心之行相（菩提心相貌）其行相者三門分別。諸佛菩薩昔在因地發此心已。勝義（智）行願（悲）三摩地（定）爲戒。乃至成佛無時暫忘（文）三種菩提心卽是發心相貌也。如般若中等者。具如抄辨之。阿毘拔致者此云不退位。證不退也。信解梵云阿毘目底。梵言通同。此經宗初地已上皆名信解。信解卽決定諦信。故知。三種菩提心卽阿毘跋致相也。
　　經云下歎德請説也。初云識心者。此心是質多。質多是慮知義。識是了別義。爲顯初心是質多云識心也。識卽心而非二物也。故疏釋云是自覺之智。卽是能證智也。次又言心等者。此是干栗太。是所證。故云卽是心之實相。上云。雖衆生自心實相卽是菩提。有佛無佛常自嚴淨。又云。心實相者卽是無相菩提。亦名一切智智（文）又識心者如來四智（質多相大也）次心者是眞如（干栗太體大也）卽體相二大也華嚴大疏十九上（五十）云。眞諦三藏決定藏論九識品云。第九阿摩羅識。三藏釋云。阿摩羅識有其二種。一者所緣卽是眞如。二者本覺卽眞如智。能緣卽不空藏。所緣卽空藏。若據通論此二並以眞如爲體（文）今此中是總擧如來淨識嘆也。抄云識七轉識等者恐不當矣。意明等者。下疏云。以心實相智覺心之實相。境智皆是般若波羅蜜。故曰無境界（文）境智一相俱是般若波羅蜜。故經云勝。疏釋云妙。妙卽勝義也。
　　自然智下。上嘆本覺心體。是嘆始覺智。故云心自證心等。證者卽生義。證得此智云菩提心生故。故經云自然智生也。如來常智者。常謂常住不變。卽是實智也。實智證如名爲成覺故。次云心自證心等也。唯是下釋生義也。第五（八紙）云。自然智是如來自覺自證之智。昔所未聞未知之法。自然了了現前無所罣礙。故以爲名。第十四（二十九）云。發者菩提心自然開發也。若此言説表示。因他敎悟而能得如是自然無師之惠者。無有是處。所以者何。但因行者如實自覺如實自觀無盡法界故。得如是實相之惠。非由他悟也（文）。
　　言佛下釋經勝字。兼顯發問意也。是勝故能知。能知故請説之也。上云識心心勝者。第九無垢識。卽理智法身。現證此者名爲毘盧遮那。毘盧遮那卽中胎藏第一常身。故云最第一也。第十六（二十三）云。此第一是第一法界身。隨諸衆生信解令得歡喜。極微細之意最難見之性。故極微細也。微相者謂微妙相卽初地果相也。有人云（云云）下寶珠章。微相彰外者。彼凡夫一念淨心。是微少云微相。與此大異。何不辨乎。又上釋相貌義云。如般若中廣明阿毘拔致相貌（文）豈是微少義乎。
　　第三句下。已上問淨心發生及其相貌畢。此下問此心從因至果相續次第也。大勤勇者。第六（二十三）云。諸趣唯想名。佛相亦復然者。言六趣衆生與毘盧遮那本無二體。但隨衆生種種妄想立種種名耳。佛亦如是。一切世間徒見我降魔成道方便度人之迹。隨彼心相而稱説之。或云大沙門。或云大勤勇（云云）十（二十三紙）第十七（七紙）云。勇者謂能除自他一切障故。又勤精進自心無有休息。處生死中而無厭倦。能除一切無相之怨。以此衆多義故名大勇猛也（文）勤勇梵云●●。與●●字體同故有精進義。第五釋大勤勇印云。如來師子奮迅大精進力。正爲是事因緣（云云）今第三問問心續生次第。次第梵中有精進義。上疏云。此中次第梵音有不住義精進義遍行義（文）今心續生者。菩薩進趣方便。不住精進大勤勇相故。今歎稱佛云大勤勇也。上問中。佛稱自然智。今云大勤勇者。自然智謂自證之智。菩提心生卽自然智生。故其義相應也。大勤勇者外迹之稱。三劫六無畏次第相續。與外迹義相應故。下疏云。三劫六無畏衆多心相者。皆是擬儀外迹以明修證之深淺耳。又勤勇梵中。具精進進趣義故。其義相應也。心續生者。第十九（二十六）云。佛言有三種法相續（相續是生也）除其爲障與無障相應。言障除卽是無障相應生也。名三三昧耶（由與瑜伽相應。無障卽三三昧耶也）云何彼法相續。次佛答中。初三法者相續不間斷。是三昧耶義。然梵音相續與障義同。亦可具含二音也。以相續若有間斷。卽非三昧耶。此卽障生。故兼二義也（文）第七（十三）梵云哦哆也（二合）是名爲行。行謂去來進退不住之義。乃至中論觀去來品。明行正義。以相續故名行。如從穀子生牙莖葉。及無明緣諸行等。以斷故名止。如穀了滅故牙莖滅。無明滅故諸行滅。（云云）唯識第一云。由斷續生煩惱障故證眞解脫。述記第一（本三十）云。如瑜伽五十九説一切煩惱皆能續生。卽是發業潤生煩惱。今此論中並皆名續。乃至所智障卽不然。故相續言但在煩惱（文）今此中明淨心續生相。謂一法界心本自一相。依因緣生起而爲十轉開明。是云續生也。上疏（一本二十紙）復次行者。初發心時得入阿字門。卽是從如來金剛性生牙。當知。此牙一生運運增進更無退義。乃至成菩提無行可增。然後停息。故云次第此生滿足。此中次第者梵音有不住義精進遍行義。謂初發心欲入菩薩位故。於此眞言法要方便修行得至初地。爾時以無所住進心不息。爲滿第二地故。復依眞言法要方便修行得至第三地。乃至如是次第乃至滿足十地。唯以一行一道而成正覺（文）此釋明十地心續生相也。若廣言之。從初凡夫一念淨心乃至第十一地。皆是菩提心次第續生也。此下經祕密主無始生死愚童凡夫以下文。答此問。下疏（二十三紙）釋云。以下答心續生義也按。續生有二。煩惱續生。卽十二因緣染緣起也。二菩提心續生。卽淨緣起。煩惱梵云●●。中有●●字。●●是時義。時卽相續義故知。潤生煩惱名相續者。恐是●●義。又三昧耶亦時義。菩提心相續卽●●●義耳。有幾心次第而得是心者。若約三劫六無畏。則初地爲極故。經六無畏次第而至極無自性心。云得此心也。
　　第四第五句下。前問心續生義。就此續生有心相差別及勝進時分。此二種義。梵云劫跛。下疏云。劫跛有二義。一時分。二妄執（文）妄執者心相差別義。時卽時分。今擧此二種而問也。故三劫段初云。是亦答心相及心殊異也（文）心相可知。心殊異者淨心轉勝義。轉勝卽時分也。心諸相者。此有二種。一者與善種八心共體而生者。二者與三劫段出世心共體而生者。是總云諸心相也。初義者。下疏（二本十二中）云。乃至佛告金剛手言。祕密主諦聽。心相謂貪心無貪心。○此答前問中諸心相句也初列六十心名。次釋其相（乃至）此等皆是未得出世心以來。與善種種雜起之心（文）後義者。下疏（二末二紙）云。若祕密釋。起一劫瑜祇行。卽是度百六十心等一重麁妄執。名一阿僧祇劫。超二劫瑜祇行。又度百六十心等一重細妄執。名第二阿僧祇劫。眞言門行者復越一劫。更度百六十心等一重極細妄執。得至佛惠初心故云三阿僧祇成佛也（文）問此謂諸心差別之相者。經云諸相。疏云差別之相。相卽差別。百六十心等相非一故云差別也。第二十（二十三）云。復次身印。口眞言。意本尊。卽此三行差別不同。卽是三相（文）。
　　及相續下釋時義也。是問淨心相續次第轉勝之時分也。得究竟者。有二義。若約三劫則極無心以爲究竟。若約十地則第十一地云究竟也。
　　第六句下。已上明眞妄二心相問畢。是次問淨心所成功德相也。又上五問。總問菩提心體。此下問菩提心眷屬。所謂功德聚者卽眷屬也。寶篋印陀羅尼云。●●（功德集）第五（八）云。制底翻爲福聚。謂諸佛一切功德聚在其中。是故世人爲求福故。悉皆供養恭敬。汝今發菩提心亦能攝受一切如來無邊福聚。是故世間應當敬如塔想也。第六（二十四）云。次有一偈。明信解佛菩提印得無量福聚。故云若有諸衆生。知此法敎者。世人應供養猶如敬制底。是生身舍利所依。是故諸天世人所福祐者。皆悉供養。若行人信受如是義者。卽法身舍利所依。堪受一切世間供養恭敬也。復次梵音制底。與質多體同。此中祕密謂心爲佛塔也。如第三曼荼羅。以自心爲基。次第增加。乃至中胎涅槃色最居其上。故此制底甚高。又從中胎八葉次第增加。乃至第三隨類普門身。無處不遍。故此制底極廣。蓮華臺達磨馱都。所謂法身舍利也。若衆生解此心菩提印者。卽同毘盧遮那故。云世間應供養猶如敬制底也（文）又此下（二十二）云。行者最初開發金剛寶藏時。見此心性如淨虛空超其數量。爾時離因業生佛樹牙生此牙生時已遍法界。何況枝葉花果。故云生廣大功德。又下釋第三劫中云。第三重微細百六十心。煩惱業壽種除。復有佛樹牙生。故曰等虛空。無邊一切佛法。依此相續生（文）一切佛法者。卽十力無畏等功德法門。是名無盡莊嚴（莊嚴卽眷屬義。故十力等云菩提心眷屬也）無盡莊嚴卽四重圓壇羅列諸尊四重圓壇卽制底也。今得究竟淨菩提心者。卽開發此心制底無盡功德藏故。云功德聚也。
　　第七句下。已上六問總就菩提心問種種相。此下問行及修行。謂如是淨菩提心及功德聚。依修行方便而得故。先示果相次明因行。故下經云供養行修行從是初發心。疏云。若不以三種祕密方便供養行門消融百六十心鑛石之垢。何以得此淨菩提心（文）以何行者。釋上行字。此行梵云●●。云何修行者釋下行字。此行梵云●●警發地神偈。浙唎耶（二合行也）娜也（修行也）尾世鎩數（珠勝也）譯云修行殊勝行（文）●●是行體。●●修行。具如第三卷記辨之。有人行爲●●。修行云●●。本依抄解。皆不得意也。第三（十六）釋修行漫荼羅行云。此修行梵音娜耶。卽是乘義道義。謂從一念善根乃至成佛。於是中間一一諸地所乘之法。所行之道。通名娜耶。漫荼羅中諸善智識。如造乘治道及將導者。衆生釋而行之名修漫荼羅行。此行梵音折唎耶也（文）無上悉地者。是眞言果。具如悉地出現品所説。第十二（十）云。眞言諸心處。彼識知果受果。果謂諸佛無上菩提之果。受謂證得也。佛意言。若能入此阿字門者。卽能識於心處。若知此處卽得眞言果也（文）初地菩提心自證心。卽是識於心處。如實知自心云無上悉地也。菩提心論云。初發已爲人天師。勝出聲聞及緣覺。如是發心過三界。是故得名最無上。亦可下明開爲二句。以何行者明問行體。云何修行者明問修行。雖同名行其體有異。梵音亦異故分爲二句也。下釋云或可分爲十句者。明於此句中開二。故總爲十句也。
　　第八第九句下。是於行者所起心品中分染淨爲二。按第二劫已還皆是異熟心。第三劫初地已上離我愛執藏。至無含藏爲殊異心也。異熟心者。唯識述記二（末八十七）云。此識是能引諸界諸趣諸生。總善惡業之異熟果。説名異熟。此意説是總業之果。明是總報故名異熟。簡別報果。別報果者但名異熟生。不名異熟故。同（七十）云。此識體總有三位。一我愛執藏現行位。卽唯七地以前菩薩二乘有學。一切異生從無始來。謂名阿賴耶。至無人執位此名執藏（云云）按今疏云異熟者。正我愛執藏心。此經宗初地離此藏故。云殊異心也。又（八十八紙）云。阿賴耶者此翻爲藏。藏具三義。如論已説。雖具三（能藏所藏執藏）正取唯以執藏爲名。不爾二乘八地菩薩應有此名（文）同（八十四紙）云。能持染種種名所藏。此識是能藏是雜染法。所熏所依。染法名能藏。此識爲所藏。攝論第二等云。非如大等藏最勝等中。卽能所藏。彼論又言。爲染第七等之所執藏。以爲內我。名執藏義。卽此論云謂與雜染互爲緣故。解能所藏。諸有漏法皆名雜染。非唯染法。梵云僧吉隷爍。此名雜染。若不言僧卽唯染也。有情執爲自內我故。解能藏義。唯煩惱障非所知障。不爾無學應有此名。此不別執爲其我所及與他我。名自內我。此卽正解（文）第五（八）云。無含藏者。所云難可了知者。正在如是無含藏處。以如實知蘊阿賴耶本不生故。無所執受。亦無含藏。爾時一切心意識。妄想戲論。皆悉清淨。法界圓照如秋月在空（云云）抄云。第八苦果總報。及七轉識異熟別報等者誤矣。今此中唯云異熟。不云異熟生。唯異熟者卽第八識。是性相之定判也。何取七轉識乎。瑜伽行者等者。愚按。此經宗稱得瑜伽者。初地已上證智境界。故知。今瑜伽行者殊異之心者。正指初地所得之心也。今具辨之。祕密八印品。彌勒眞言●●●●●●●（文）摩訶瑜伽者。卽指彌勒尊已得瑜伽境界。瑜祇儞者指未得瑜伽之人也（具如彼記辨之）又下疏釋初劫中云。是名超越一劫瑜祇行。瑜伽爲相應。若以女聲呼之則曰瑜祇。所謂相應者卽是觀行應理人也（文）又釋第二劫云。是名超越二劫瑜祇行。又下疏云。希求順理解脫者。順理梵音瑜祇（文）依此等釋。地前未得瑜伽人。皆女聲呼云。瑜祇也。又唯識述記第二（本三十）云。瑜伽者名相應。有五義。一與境相應。二與行相應。三與理相應。四與果相應五利生等藥病相應。瑜伽之師依士釋。有瑜伽名瑜伽師。有財釋。若言瑜祇卽觀行者。是師之稱又第一（本八）云。筏蹉氏外道名特子外道。男聲中呼。歸佛出家名＊特子部。皤雌子部女聲中呼。卽是一也。依此等意。對第三劫得瑜伽。初二劫中未得瑜伽。女聲中呼云瑜祇也。驗知。今瑜伽行者卽是得瑜伽之人也。故知。對第二劫稱第三劫云殊異之心也。牟尼者。第十二（九）云。牟尼者寂默義也。常寂之土微妙寂絕幽深玄遠。不可以言説之。如是法界寂然大滅度法。唯佛一人究竟清淨。故名牟尼也（文）又問功德聚中稱佛。問行修行云牟尼者。功德聚是心塔。心塔卽心蓮開敷。故與佛陀開敷義相應。故云佛廣開演。又凡修行爲令三業平等。三業平等卽牟尼義。應思之。佛身語心者。三密平等。卽諸佛自證境界。故云過語言地。第十八（二十七）云。佛世尊入大智灌頂地得三三昧耶。合身口意平等爲一也。第十四（二十五）釋三道眞言云。當如是念時卽得身口意平等之地。身及語意皆是法界之體。無有邊際猶如虛空。卽以如是之力而伏四魔也（文）今問得瑜伽人殊異之心故。稱佛云牟尼。殊異之心者。初地已上分證三業平等法界之體。故以相應稱號稱嘆而問也。又解。●●與●●字體同也。謂得三平等。則身語意皆遍法界。譬如巧色摩尼。驗知。三業平等是牟尼義。亦卽如意●●義也。究竟寂滅者。述釋寂義。是●字義。不究羂索第二十云。磨字門無住寂靜爲菩提座。過語言地者。述釋默義。是●字義。●是究義。上帶點故大空三昧。大空三昧者言斷心滅之處也。阿闍梨言等者。明開句義。於上第七句中。分行及修行以爲二句。故總成十句也。


　　大日經疏私記第十三

　　               沙門曇寂撰
　　住心品第一之餘
　　從此以後下。欲釋佛答説文。先明其大意也。
　　然佛下。明答説文無有次第之所以也。然發問中九句皆有次第。謂初六句問菩提心發生等種種相。第七句問行及修行。第八·九句問所得果。九句總爲三句也。今答中約機緣故。或後問先答等。無定準也。以九句問配解三句者。初六句爲因句。於中初五句約干栗太心。是理色五大。第六功德聚者。逝底卽質多故。五重逝底卽智（心）五大。是總爲同句也。第七問修行義。卽大悲爲根義。可知。第八·九問明二轉果。異熟心者離煩惱障證涅槃義也。殊異之心者是菩薩果。謂離所知障證菩提果也。一經始終以九句問答而盡故。九句卽三句也。務韻會無募切。音霧。事務。又專力於事也。或轉生疑等者。抄云。答説中重又發問。同論生論以盡餘義也。支流者支條分流也。是則下文。金剛手重問造曼荼羅法則及諸尊座位色像等。一切事業中轉生疑問。毎有遺餘之義也（文）愚按。息障品初有三問。云爾時金剛手又復請問毘盧遮那世尊。而説偈言。云何道場時淨除諸障者。云何持眞言。云何彼成果（文）第一問當品答畢。第二問眞言藏品答之。第三問世間成就品及悉地出現品答之。此三問是支流也。第十二（十九紙轉字品）云。如上金剛手初問佛。佛卽從初至究竟皆答此問（答九句問也）中間他語間斷。今佛復騰前意而答也。如上覽字門義。已略説訖（成就悉地品）今依前。佛爲修眞言行者欲令衆緣具足速得無上道故。復從甘露生三昧説此明妃也（文）此釋意明。具緣品答修行句。次息障品眞言藏品及世間品出現品此四品答支流三問。次成就悉地品及轉字輪品又答修行句。故云中間他語間斷等也。
　　如下文下。略示答説處也。入大悲藏等者。指具緣品等者。世間成就品四種念誦。成就悉地品四字觀。及諸餘品所説修行句是也。又下釋十喩中云。是略答前間中修行句也。如下文萬行方便中（指具緣品也）無不藉此十緣生句淨除心垢。是故當知。最爲旨要（文）第三（十三）釋此品畢云。已説淨菩提心諸心相竟。從此以下明進修方便（指具緣品）悉地果生（世間品及出現品）也（文）。又具緣品初疏釋云。此品次明入漫荼羅行法具緣支分及所要眞言。皆於中廣明（文）第十二（十四）云。從此品以前説眞言之果。（出現品）從此品以後次第明修行入證之方便。從此爲首也（文）此釋意成就悉地品●等四字觀。及轉字輪品等。皆答修行句也。百字果等者。經第六百字果相應品曰。祕密主若入大覺世尊大智灌頂地。自見住於三三昧耶句。祕密主入薄伽梵大智灌頂。卽以陀羅尼形示現佛事。第十八（二十七）釋曰。大智灌頂地卽是如來第十一地也（乃至）陀羅尼形者。謂總束眞言輪（百字輪）而以爲身。卽成普門身也。殊異者。謂如來三三昧身流遍世界及十方虛空。悉遍無有虛空而不遍者。當知。虛空不可量。身亦如是（文）第十一地微妙三業遍滿法界。是名殊異。卽是究竟殊異之心也。三三昧身悉遍法界者。卽普現色身如來法財。故云功德也。或可。百字果者●字爲體。●字成覺。卽毘盧遮那殊異之心也。百字輪是如來萬德。故是云功德也。等者説百字輪凡有五品。此中皆説殊異及功德。故云等也。第十四（十七）云。如上所説字輪欲表如來功德也。故佛於一一毛孔出妙音聲。遍於此界説是字輪甚深義。所謂能生諸佛之偈也（文）。
　　其餘下。例知其餘也。一經終始無法而不三句。品品中或説菩提心。或明修行。或説其果。故云以類觀之等也。
　　次如來下。正明如來答説也。經有五偈。初二偈總明答説大意。後三偈正答九句問。於初中初二句嘆問者功德。次四句嘆法勝相。後二句明開示意也。
　　以從如來下。釋第一句。佛眞子者。梵網經云。衆生受佛戒卽入諸佛位。位同大覺已。眞是諸佛子。法藏疏第一（四六）云。問未知菩薩。至何位得佛子名。答諸聖敎説有多種。一約絕功用不行同佛作用。名爲佛子。如楞伽經八地菩薩名最勝子。二約證得佛法分名爲佛子如佛性論。初地名佛子。三約不退位名爲佛子。如瓔珞經説。十地住卽名佛子四約入大乘發菩提心受菩薩戒卽名佛子。如此經説。五約入佛法。縱入小乘名佛子。如四分律序中説。今此通前四。以諸位同持此戒故通五。以攝小令迴故（文）愚按。凡諸經中稱佛子者。多在説戒及菩提心中之稱號也。天竺風俗上從婆羅門下至旃陀羅等。家家皆有律儀。以分部族。然佛法中大小二乘。皆以戒爲本。故初入佛法者。皆受律儀稱族姓子。菩提心者。大乘律儀故。今亦稱佛子。初地菩薩生在佛家得心本性尸羅。故今云佛眞子也。對初二劫已前心外見。法故云眞也。本業經下云。佛子一切衆生。初入三寶海以信爲本。住在佛家以戒爲本（文）第五（十）云。初句言佛子諦聽者。梵云矩羅。是族義部義。補怛羅是男子義。若世諦釋於四姓中生皆名大族。故名族姓子。今得生如來家。於族姓中最殊勝故名族姓子。阿遮利言。宜會意云佛子。於義爲著也（文）以從如來種姓等者。第十八（二十）釋胎藏世界文云。今此大悲藏之心地亦如此也。胎是初起便卽是如來所起處。以從如來性生。如來性生是阿字而生也。如是發心卽是初地位也。海謂如來種性之海也。從此實性而生如來一切功德也。胎謂從此以爲根本。由普賢行如來行。從如來性海之胎藏。漸漸具足一切如來六根之支分也（文）如來種性者。阿字義。阿字卽本淨菩提心故。第十二（八）云阿字如來金剛性。十四（六）云阿字菩提心體（文）卽是心之本性尸羅義也。初地菩薩心自證心住本淨尸羅。故上云住無爲戒。是卽生在佛家而具如來六根。故云眞佛子。此佛子從如來種姓阿字本不生中而生也。從佛身語心生者。上如來種性約如來體。身語心者約佛用大（如來及佛者。顯體用義可見）體必具相。故總三大足。卽明從三大生也。三大者六大四曼三密也。若約淺略。依如來開示故。悟心本性故云生也。若深釋者。佛者心佛。心佛者本具三大。今心佛顯現云生。生卽大空生也。又初地菩薩住三平等也。云從佛身語心生。故初地云定平等地也。第十一（十右）云。經云。若族姓子住是戒者。當以身語意。合而爲一者。此戒梵云三嚩羅。是共緣共成此戒之義。所謂惠方便之所集成。若尸羅者但是清淨義也。又三嚩羅是平等義。佛言以身口意合爲一者。卽是住三平等法門。所以名三世無礙戒也。如佛爲諸聲門。略説敎誡則云。此三業道淨是大仙人道。從十二年後稍演其義。成種種律儀。今此持明略戒義亦如是。若行人三業方便悉皆正順三平等處當知。卽一切諸佛律儀也（文）。
　　如前大日下。釋廣大利益句也。先擧如來廣大利益例顯金剛手發問廣大利益義也。謂如來現廣大加持三無盡莊嚴藏者。爲令一切衆生等得至三密平等地也。今金剛手發問亦復如是。故以例顯也。無量應度衆生等者。上（十八丁）云。時金剛手爲令未來衆生具足方便無復餘疑故。以偈問佛。請世尊廣演其義。是中略有九句（云云）速成大行者。卽三密修行也。次經云供養行修行從是初發心者是也。由此大行得至初地果故。次云裂大疑網等也。第十二（九）云。眞言諸行説。彼行不可得者。謂平等三業眞言之行。猶此如來之行。得成無上大果報者。此諸行願佛爲我等説也。問意言。此眞言及行佛説。能成辨一切如來功德廣大甚深之事。以要言之。無量無邊未曾有法皆得成就（文）裂大疑網等者。卽除蓋障三昧（具如上辨之）無盡莊嚴卽滿足一切佛法也。上疏云。時諸聖者常以勝妙方便啓悟其心。梵音慰諭爲決疑網。行者隨聞隨喜。悟已網障隨除。不久成就一切佛法（文）總意明。爲令衆生速成大行。得除障三昧滿足一切佛法無盡莊嚴藏故爲此發問也。
　　次云勝上下釋次四句也。是嘆答説中之法勝上義也。勝上者金剛界燈菩薩眞言云。●●。第二十（二十四）云。求勝上事。卽是發菩提心。唯求如來具足之行。凡所施爲非求餘事。所行廣普妙也（文）大乘以菩提心爲體故以勝上歎大乘也。又下以醍醐義釋。醍醐卽無過上味。故知。勝上者卽漫荼羅義。曼荼羅者祕密大乘於諸大乘中最爲第一。故以勝上語嘆大乘也大乘句者。十喩義也。第三云。此十喩皆是摩訶衍人甚深緣起。非聲聞緣覺安足之處。故名大乘句（文）十喩有三。一卽空之幻（初劫）二卽心之幻（第二劫）三不思議幻（第三劫）具如第三卷釋。此三種相卽是心續生之相。當知。心續生者大乘不可思議甚深緣起。故云大乘句也。又大乘者。衆生自心本初不生義也。第七（二十七）云。今觀諸法本不生故。卽是無行無住不動不退。是中誰爲乘者。當乘何法耶。復次是乘從三有中出至薩婆若。五百由旬無非寶處者。欲行何道往詣何處乎（文）又上釋謂如實知自心文云。卽是開示如來功德寶處也（文）寶處卽大乘體也。略有七義等者。釋大乘句也。一者法大者。起信論云。摩訶衍者總説有二種。云何爲二。一者法。二者義。所言法者。謂衆生心。是心則攝一切世間出世間法。依於此心顯示摩訶衍義。何以故。是心眞如相卽示摩訶衍體故（文）法者卽衆生自心。大者此心橫遍法界。竪徹三世。名之爲大。法卽大持業釋也。諸經論中多以淨法界等流敎爲法大。今直指淨法界以爲法大。勘註云祕密最上乘法等。恐不得意也。謂諸佛者。卽五佛也。理趣釋云。一切如來者。准瑜伽敎中。五佛是也。其五佛者。卽盡虛空遍法界無盡無餘佛聚成此五身也（文）今諸佛者。本有五智卽理五大也。廣大甚深等者。釋法義也。般若三藏心經梵本云。●●●（甚深）●●●●（廣大）又第九（十七）云。梵音毘富羅是廣大義。謂深廣無際。不可測量。如是諸法自體名爲毘富羅法界（文）廣大者明橫德也。又摩訶云大。上疏釋生大樓閣云。其高無窮。當知廣亦無際。以邊不可得故無中。此是遍一切處之所住處（文）大有三義。一數大。二量大三勝大（具如第一記辨）諸法萬差悉以此法爲體。是數大。此法唯佛與佛乃能究盡。凡夫二乘所不測故。是量大也。此法是諸法上故名第一義。是勝大也。又上疏三義卽是三大。高者竪義竪差別故。差別是數大也。廣卽橫義。橫平等故是量大也。不可得者無邊無中。卽第一義。是勝大義也。橫竪是心德。橫亦具竪。竪亦具橫。橫竪無邊。重重無盡。所云成刹塵智。卽此之所以也。甚深者。仁王陀羅尼釋云。儼避羅努囉嚩誐係。此云甚深難測。謂前圓成甚深難測也。瑜伽釋。儼字爲種子。儼字者詮眞如法。無來無去性離言詮。唯自覺聖智離相證故。云甚深難測也（文）法華方便品。諸佛智惠甚深無量。法華論甚深有五。一義甚深。眞如義用。二體甚深。卽如自性。三內證甚深。唯無分別智方能契證四依止甚深。與恒沙德爲依止故。五無上甚深。卽無餘無住（文）智惠甚深卽法華體。大白牛車卽大乘也。法華論以五義釋。卽五智義。五智五大卽大乘體也。祕密之藏者。正指法體。所謂摩訶薩意處。諸佛圓滿實相之地也。此處唯佛與佛乃能自證。餘人所不見故。云祕密。藏謂蓮華藏。此藏梵云●●。第十四（十四）云。法界藏者此藏梵音云俱舍。是鞘義也。猶如世間之刀在於鞘中。此藏亦爾。故以義翻也。故此中云法界藏者。卽是如來所出之處。謂一切如來處在其中也。○佛亦如是。安住如是甚深密藏之中。若非如來加持神力則微妙寂絕不可得示現。今乃示現無盡身口意種種形聲。遍滿法界。卽是諸佛奮迅也。卽是毘富羅法界。歎此法界云廣大甚深也。涅槃經（會疏二末二十二紙）我今當令一切衆生及我諸子四部之衆悉皆安住祕密藏中。我亦復當安住是中入於涅槃。何等名爲祕密之藏。猶如伊字三點。若並則不成伊。縱亦不成。如摩醯首羅面上三目。乃得成伊。三點若別亦不得成。我亦如是。解脫之法亦非涅槃。如來之身亦非涅槃。摩訶般若亦非涅槃。三法各異亦非涅槃。我今安住如是三法爲衆生故名入涅槃。如世伊字（文）此三點卽三密平等法界之體故。第十四（二十六）云。身語意皆是法界之體。無有邊際。由如虛空（文）總意明。諸佛廣大甚深祕密之藏者。一切衆生本具華藏。干栗太眞實心也。此心名爲法大。故第十二釋意處云。如是淨無垢處。卽是諸佛圓滿實相之地也（文）如上辨之。廣大有三義。甚深有五義。卽與十二眞言王三密五大同也。第十四（二十六）云。當知。此十二字法門。卽是法界之體性也（文）法界體性卽本心淨藏。是爲乘體也。毘盧遮那者。已下譯大義。毘盧遮那者智五大也。上約理法身。是明智法身。理身本覺是爲所乘。智身始覺是爲能乘。所云如智證如之謂也。是擧能乘人。而顯所乘法廣大甚深義也。遍一切處者●字義。●字卽毘盧遮那百光遍照王也。第十八（二十六）釋●字云。此眞言卽是一切法自在牟尼。此卽毘盧遮那之別名也（文）又毘盧遮那此云遍一切處。卽翻名也。第六（二十二）云。如實相智者。心之實相。卽是毘盧遮那遍一切處。佛坐道場如法相解時。種種不如實見悉滅無餘。是故薩婆若惠與虛空等也（文）上疏釋三平等句云。今就此宗。謂修如是道跡。次第進修。得住三平等處。故名爲句。卽以平等身口意祕密加持。爲所入門。謂以身平等之密印語平等之眞言心平等之妙觀爲方便。故逮見加持受用身。如是加持受用身卽是毘盧遮那遍一切身。遍一切身卽是行者平等智身。是故住此乘者。以不行而行。以不到而到。而名爲平等句。一切衆生皆入其中。而實無能入者。無所入處。故名平等（文）。大人者。卽毘盧遮那。第十六（二十八）云。此上（大蓮花王）有一切人中尊。卽是毘盧遮那。此是行者自性無師智。大毘盧遮那佛。非從外來也（文）是一切人中尊故。加以大字稱大人也。
　　二者發心大者。上約本有是明修生也。謂發心廣大能普成就自利利他。簡地前發心故云大。發心卽大持業釋也。一向志求等者。謂自利大是能求心。梵云●●。卽發心也。第三（二十）云。應發菩提心者。謂生決定誓願。一向志求一切智智。必當普度。法界衆生（自利利他也）此心猶如幢旗。是衆行導首。猶如種子。是萬德根本。若不發此心。亦如未託歌羅羅。則大悲胎藏何所養育（云云）。
　　平等大惠者。釋大義。謂所求大故。其能發心成大義也。平等大惠是所求菩提。卽指前廣大甚深祕密之藏。其體●●心。蓮華藏是妙法蓮華體。故云平等大惠一切衆生等具。故云平等。大惠卽一切智智。法華（寶塔品）云。平等大惠敎菩薩法佛所護念妙法華經（文）第十二（十八）云。諸佛法財者。以入●覽字門故。離一切諸相卽見如來。卽是平等大惠眞實之智。如是眞實之智於一切法中最有其上。一切諸佛以此爲資財。資財是受用義。如是智寶之財其數無量。自在受用成辨佛事。普施衆生。卽是法華大長者義也（文）平等大惠者。●字無相菩提。無想菩提卽干栗太心蓮華藏。卽內心妙白蓮。故以法華意云平等大惠也。起無盡悲願者。明利他大也。法界衆生是大義。謂衆生無盡故。能化大悲亦復無盡。是亦依所度大成能化大義也。華嚴十地品（會疏三十四下六十七）云。佛子菩薩。住歡喜地發（上廣説十大願）大誓願。如是大勇猛。如是大作用。以此十願門爲首。滿足百萬阿僧祇大願。佛子此大願以十無盡句而得成就。何爲十。所謂衆生界盡。世界盡。虛空界盡。法界盡。涅槃界盡。佛出現界盡。如來智惠盡。心所緣盡。佛智所入境界盡。世間轉法輪智轉界盡。若衆生界盡。我願乃盡。若世界乃至世間轉法輪智轉界盡我願乃盡。而衆生界不可盡。乃至世間轉法輪智轉界不可盡。故我此大願善根無有窮盡（云云）普授法界者。謂自得平等大惠。無量法財而還施衆生。故云普授。卽是大長者義也。如是無相惠一切衆生本自具足。然云授者。第七云。又如來祕寶之藏皆是法然。所謂不可授人。若授他時。還就衆生心室中開出之耳。第十六（二十八）云。授與謂似有人授與。復自觀察修行而得斯果猶如人與。是實自悟不從他得也。
　　三者信解大者。理趣釋云勝解大。華嚴大疏三十八上（五五）云。論經名信解。攝論名勝解。皆一義耳（文）諸經論中。多約地前（如抄辨之）今此宗信解者初地故。次云心明道等也。信謂決定諦信。解謂知解。第三卷云。有大信解者。此信解梵云阿毘目底。謂明見此理心無疑慮。如鑿井已漸至泥雖不見水心知在近故名信解也。乃至若人聞説如上不思議界。以宿殖善本神明利故。卽能忍受其言。知衆生心中決有此理。名爲信解（文）應知初地證信知解名爲信解也。心明道等者。釋信解義也。第十二明法明道云。心爲照明。能見如來之道卽是信解也。具足無量功德者。釋大義。無量功德卽大義也。上二大正明菩提心體。是菩提心眷屬也。上經云。住除一切蓋障菩薩。信解力故不久滿足一切佛法（文）今此中擧除蓋障三昧所得功德。以彰除蓋障義也。第九釋吉慶第九讃云。若從此堅固不動逮見心明道時。卽是初發心中便成正覺。以除蓋障三昧普現漫荼羅身。又釋第十讃云。若於此生逮得除蓋障三昧語言陀羅尼。起自在神通時。亦能如毘盧遮那而轉法輪（文）又上釋除蓋障三昧中云。若能以方便力起五神通不動本心遊諸佛刹。現種種身語意興種種供養雲。以無盡大願廣修諸度（文）能遍至等者。此二句明淨土行及衆生行。卽大義也。大事因緣者。開佛智見義。具如上辨。抄云。是當十住初發心住歟（云云）此解不可。此中七大皆約初地釋。讀者自知。
　　四者性大者。理趣釋云。意樂大。燈論等云淨心大。問。無性攝論第一（初丁）云。乘大性故名爲大乘（文）故知。第一法大卽諸法體性。卽是性大。今何重出性大乎。答。前法大者。卽本有體性。今性大者初地菩薩所得法性功德。前經所謂不久滿足一切佛法是也。故次信解大而來也。前云祕密之藏。此藏梵云俱舍。今金剛寶藏者梵云揭訶。梵言有異。云何知者。祕密曼荼羅品云。爾時薄伽梵毘盧遮那以如來眼觀一切法界。入於法界俱舍。以如來奮迅平等莊嚴藏三昧。以現法界無盡。故以是眞言門。度無餘衆生界。滿足本願（文）第十四（十四丁）法界藏者。此藏梵音云俱舍。是鞘義也。猶如世間之刀在於鞘中。此藏亦爾。故以義翻爲藏也。故此中云法界藏者。卽是如來所出之處。謂一切如來處在其中也（文）解云。法界藏者。是如如理。如來謂智。智爲刀理爲鞘。智住於如猶如。刀在鞘中。故云法界藏。是與前祕密之藏毘盧遮那大人所乘義同也。第十四又云。示現如來平等嚴藏。此是胎藏之藏也。猶入此法門中。十方三世一切如來身口意。皆悉平等平等佛佛道同。故名等也。嚴謂莊嚴其身也。卽以無量佛道之門而用莊嚴法身。以度衆生也（乃至）此中藏者。梵音名揭訶●●。卽是流出無盡莊嚴。奮迅示現不可窮竭。猶如大寶之藏。此平等法界藏卽是如來藏義也。以法界莊嚴不可窮盡。猶如字輪旋轉不可窮盡。名無盡嚴也（文）第八（二十九）釋第四讃天宮藏云。此藏梵字。梵音云蘗喇婆。是中心之藏。中胎藏之藏。與此吒迦俱舍等其義各殊也（文）蘗喇婆與揭訶字體同。婆與訶通同。猶如婆訶與娑婆之例。故此二梵相同。中心之藏。又如來藏。無盡藏。及金剛寶藏。皆是此梵也。自性清淨心者干栗太心也。卽指第一法大。是能具心體。金剛寶藏卽所具功德藏。故先擧能具心體云自性清淨心。自性清淨心之金剛寶藏依主釋也。最勝疏云。眞實名心。如般若心。卽眞如理亦名爲心。勝鬘經云。自性清淨心彼名乾栗心（文）第十一（十一）云。此如來不思議依自證之法。無量定智諸力以自莊嚴清淨者。卽是眞實體。此是如來衆德之藏。無量莊嚴無有缺減。具足成就相也（文此釋如來藏莊嚴藏其體是一。可見）第十二（八中）云。復次如上所説卽是阿字門。如來金剛性而功德具足無缺。常住妙理之門也（文）又上疏云。本不生際者。卽是自性清淨心。自性清淨心卽是阿字門（文）自性清淨心者。自心本性阿字門妙功德藏。故次擧喩云金剛寶藏也。金剛寶藏者。喩性功德。其體卽四佛知見。具如下辨。
　　 五者依止大者。理趣釋及燈論等云資糧大。是福智定惠等資糧也。今明二轉妙果爲所依止也。如是妙乘者。如是者指前性大。妙乘者●字是妙義。又蓮華義。卽妙法蓮華。亦是內心妙白蓮。卽是所謂自性清淨心。是一切衆生所依止處也又所依止者。其體●字卽干栗太自性清淨心種子也。轉字輪品云。我一切本初號名世所依。第十二釋云。如梵音云我者。於中卽有阿聲。卽是本不生義也。此常住不生之體卽是一切之所依也。百川趣海等者。百川及卉木喩能依衆生。海者與地喩所依乘。海謂阿字一味海。趣卽所依義也。第十二（十右）云。如是甚深法性猶如大海萬流之所歸趣也。此萬法歸趣正順於大般涅槃。卽是發行義也。如世間大海。種種色味入大海之中。皆同一色一味無有差別。不可變。如來大海亦如是。一切萬法萬行入此中。皆同一不思議解脫之味。無有差別也。地卽阿字義。上經云。譬如大地一切衆生依。如是一切智智天人阿修羅依（云云）抄云。今依止大。二地已上乃至七地功德也（云云）愚按。不爾。此七大性若約初地言之。則七大皆在初地。乃至十地亦爾。具此七大爲全具之乘。若所解者。乘有所闕何分之配解。凡從凡夫乃至十地。修眞言行者深淺有異。乘此乘者皆具七大。而以爲全車耳。
　　六者時大者。已爲一切衆生依。是明依止之用也。此時梵言恐是迦羅。第十三（十）云。世尊今正是時。佛今正是時者。此兩語有意也。初説迦羅之時。意言。今此四衆無有支葉。純是眞實堪受大法。如來應機而説。正是其時也。次三昧耶之時。卽時分之時。今正是時。説法時也（文）第六云。黑謂如來壽量常住之身。如是妙身。畢竟無像故。作深玄色（文）黑梵云●●。理趣釋摩訶迦羅云三世無障礙戒。三世無障礙卽三業平等。三業平等卽中胎藏黑色。第二十卷釋入中●字云。越八葉絕方所。卽是出過三時義也。壽量長遠者。法華壽量品云。我實成佛已來。無量無邊百千萬億那由他劫（文）第十二（二十二）云。本初卽是壽量義。乃至如梵音云我者。於中卽有阿聲（案本）卽本不生義也（文）是常住不生之體。卽是一切之所依止也。又下疏釋第三劫云。以行者得此心時。卽知釋迦牟尼淨土不毀。見佛壽量長遠本地之身。與上行等從地涌出諸菩薩同會一處（云云）解云。●字無量壽種子。具壽命義。●●●此云壽命。又黑義。卽深玄色也。又蓮華義。卽中胎蓮華藏也。從餘觀之。法華所謂壽量者卽中胎華藏。卽是妙法蓮華最深祕處。故擧佛壽量以顯時長遠義也。出過三時者。壽量者。中胎華藏本地常身。本地常身卽毘盧遮那。毘盧遮那卽日之異名。上云越三時如來之日加持故。卽此義也。是三世常住恒不變體故云出過三時。以要言之。則衆生自心。初地菩薩心自知心。云見本地常身。是名爲時大也。自證此心時還度於他。次云師子奮迅等。卽下轉方便也。師子奮迅者。法花（涌出品）云諸佛師子奮迅之力。同壽量品云如來祕密神通之力（文）上疏云。大那羅延力執金剛者。謂持祕密神通力也。如一闡提必死之疾。二乘實際作證已死之人。諸佛醫王明見如來性故。則能必定師子吼。於救療因緣心不怯弱（文）未曾休息者。上釋師子座云。所謂自在度人無空過義（文）祕密神通者●字義。●字名不空過眞言。思之。祕經云。常於三世不壞化身利樂有情。無時暫息（文）未曾休息者。卽大義也。
　　七者智大者。理趣釋云究竟大。燈論云果報大。等虛空智卽究竟果。究竟果者初地果相。故第三劫。疏云。行者從此無有待對。出過心量不思議地。有十心無邊智生。卽是初地果相也。超第三劫微細百六十心。得等虛空心。初地十心中究竟果相也。故次時大來也。謂諸法無邊故等者。取智度第二（三十一）意釋。論問曰。所知處無量故無一切智人。諸法無量無邊。多人和合尚不能知。何況一人。以是故。無一切智人。答曰。如諸法無量智惠亦無量無數無邊。如函大蓋亦大。函小蓋亦小（文）等虛空心者。下疏云。空性者卽是自心等虛空性。上文無量如虛空。乃至正等覺顯現。卽喩此心也。第三（二十一）云。第三劫等虛空心無邊智惠。一切二乘不能思議。乃名甚深般若。堪作祕密行阿遮梨也。第十九（十四丁）云。前説得虛空心。卽是菩提心生。菩提者覺也。此心豈是空耶。而實具足恒沙功德。雖具如來功德。而無相無名不可顯示也。如法相家説十六種空。大般若説十八種空等。皆爲明此義也。若但空都無所有性者。云何成就如是不思議神變德而度衆生。當知。此空是自證之理也（十四）旣空無所有。名亦如是。是處不可示。言辭相寂滅。若以如是自證之法。爲凡愚説之。終不可得也。當知。此但有空名。於十八空中最在其上。卽是諸佛大空而實不空也（文）。
    自然妙惠者。等虛空心卽自然智。所謂無分別智。實相原底者。謂薩婆若海。故云＊原底。以心實相智覺心之實相。境智皆是般若波羅蜜。故云函蓋相稱。
　　以如是七因緣下。釋經勝上義。猶如醍醐等者。卽曼荼羅義。此經宗以曼荼羅爲乘體故。超出諸大乘法門。何者曼荼羅者無過上味更無等比義。故以醍醐爲喩（此義具如第四記）第十五（三丁）云。大悲根＊原説大悲根本。發生大乘無上諸佛祕密者。謂此曼荼羅卽是無上大乘根＊原也。謂此菩提之心以大悲而爲根本。亦如胎藏。故言根本也。大乘者謂眞言行菩薩事。由是具足方便故行大直道。一向無留難得至眞實。猶如乘調良之馬行大直道至於大城。此卽是諸佛最上祕要之藏（文）於七大中。第一●●心。第二●●心正是曼荼之體。故第五云。內心妙白蓮者。此是衆生本心妙法芬陀利花。祕密幖幟。花臺八葉圓滿均等。如正開敷之形。此蓮華臺●●是實相自然智惠。蓮華葉●●大悲方便也。正以此藏爲大悲胎藏曼荼羅之體（文）卽此之謂也。六度經第一（十六）云。此五法藏譬如乳酪生酥熟酥及妙醍醐。契經如乳。調伏如酪。對法敎者如彼生蘇。大乘般若猶如熟酥。總持門者譬如醍醐之味。乳酪酥中微妙第一能除諸病。令諸有情身心安樂。總持門者。契經等中最爲第一。能除重罪。令諸衆生解脫生死速證涅槃安樂法身。
    乘名進趣下。釋乘及句義也。第三（十六）云。此修行梵音娜耶。卽是乘義道義。謂從一念善根乃至成佛。於此中間。一一地。所釋之法。所行之道通名娜那（文一念善根乃至成佛者。明進趣義也）起信義記云。又大者就義。謂體相用三大無過。乘者約用。謂卽佛性。三位成運。自性住佛性爲所乘。引出佛性爲能乘。至得果佛性爲乘所至處。三義體用唯一心轉。是故亦乘。亦大。持業釋也（文）今此中本有薩埵爲自性住佛性。從一念善根（第一無畏）乃至等覺。一一地位爲引出佛性。第十一地爲至得果佛性。是卽大乘心續生義。亦卽進趣義也。
    句名止息等者。上疏云。句者梵云盋曇。正翻爲足。聲論是進行義。住處義。如人進步擧足下足其迹所住處謂之盋曇。言辭句逗義亦如是。故同一名耳。今就此宗。謂修如是道迹。次第進修得住三平等處。故名爲句（文）次第進趣是乘義。至三平等處。進趣都息故今云名止息之處也。心續生之相者。抄出二解（云云）愚按上經。次第心續生者。是別問續生義故。此問下。祕密主無始生死愚童凡夫以下經文答之。故疏釋云。以下答心續生義。欲明淨心最初生起之由故。先説愚童凡夫違理之心（云云）今此勝上大乘句。心續生之相者。總指九句問。九句卽明三句。三句卽心續生義也。故聰明答九句問。云心續生之相等。今具科之。經有六偈。初三偈總明答九問。次越百六十心等一偈。答初云何知菩提心生問。次無量如虛空至正等覺顯現。一偈半。答菩提心相貌問。最後二句明修行義。具至文當知耳。此心畢竟等者。釋心字。此心者卽不變心體。故云畢竟常淨。常謂常恒不變淨卽自性清淨。上明此心。云雖衆生自心實相卽是菩提。有佛無佛常自嚴淨。然不如實知故。卽是無明（云云）猶如虛空下擧喩。上云。譬如虛空遍一切處畢竟淨。故離一切相。無動無分別。不可變易。不可破壞。以如是少分相似故喩無相菩提（云云）今此中亦爾。心性畢竟常淨。本自離諸相。故以虛空少分相似爲喩也。抄云爲。此二喩明續生及相義。故以虛空喩屬下句而讀。不能辨科文。故爲僻解耳。今云。上句爲顯心續生義先明不變心體。故以虛空爲喩。次而亦下。正明續生義。故以大海波浪爲喩。二段文科分別耳。
　　而亦從因緣下。釋續生兩字。謂不變心體從因緣起。十心相續果復爲種。次第增明。云相續生也。從因緣起者。義釋第五（四十丁）云。今此經宗以行者淨心爲因。如來淨心爲緣。從於心因緣生故。名自見心佛。如是見時不離本不生句。故名眞實加持身。不同散心人等心外見佛（文）謂依此因緣蓋障淨除。蓋障淨除故淨心顯現謂之心相生。心相生卽是心續生義也。下疏云。第三重微細百六十心。煩惱業壽種除。復有佛樹牙生。故曰等虛空無邊一切佛法依此相續生（文）抄約四相解。此解不爾。何者不變心體本離因緣。蓋障除時而自顯現。猶如雲散日現。＊日體豈有生滅之相乎。有心相生者。別釋生字。謂不變心體從因緣起。十心相續。是云心相生。續生卽心相也。
　　猶如大海下擧喩。大海喩不變心體（因也）風飈喩外緣。波浪喩心相生也。謂由因緣而起故。非是常有。由因緣而滅故。非是常無也。
　　若常有下變顯。如文可知。
　　當知下正明緣起相。緣起卽中道。故對上非有非無。云是心從緣起也。
　　卽是下釋相字。相謂相狀。是緣起之相狀也。不生而生者。不變心體從緣起故。不生常生是不變隨緣義也。生而不生者。卽隨緣不變義也。
　　無相下。正釋相字。謂不生而生故無相爲相。故云無相之相。生而不生故。生無所相故。云相常無相。第十九（六丁）云。所謂相者卽是從緣所生之法。然實不自生。不他生。離於八不。卽第一無相不離於相而説別有無相。若別作此説。卽同外人之斷空矣（文）應知。緣起之相相常無相。皆與實相不相違背。是云心續生之相。
　　甚深下釋諸佛大祕密句也。甚深微妙者追記辨之。祕密之印者。祕密梵云●●。總有四義。一如來祕密。二衆生祕密。三法體祕密。四言説祕密。此中亦具四義。謂不變心體諸佛自證。茍無頓悟之機。則不入其手故。是如來祕密。故釋云諸佛祕密之印也。如是境界甚深微妙。難可了知。是法體祕密也。凡夫二乘兩種外道。本雖自具不能知。故是衆生祕密也。不妄宣説者。卽言説祕密也。印謂決定不改義。不變心體從緣而起。其性不動。譬如虛空畢竟淨故離一切相。不可變易。不可破壞。是名祕密印。
　　是故凡夫下。釋外道不能識句。謂如實知自心無生滅相。初地已上境界故。云非但不識也。凡夫二乘不知生滅之心。本是不生而生。是以外道計我我所。二乘怖畏而厭。故云不識生滅心也。故云下合經也追記次偈云下正釋答説文。於中此四句。答上第一偈也。上釋問中。疏有兩勢。一問菩提心種子發生。二問其性云何。今經一偈。上二句答初問。次二句答。次問配文可知。
　　今佛告言下。釋第一句也。相續心者障義（具如上辨）謂第三劫離微細障而淨心顯現。心性微細難了知故。擧妄執盡。以示其相。故第三（三中）云。今所以廣明三劫六無畏衆多心相者。皆是擬儀外迹以明修證之深淺耳。上已明見烟之相可以比知火性。但知心垢盡處戲論不行。是第六無畏依。更欲云何表示耶（文）。
　　如有人問下。擧喩顯菩提心發生義。謂乳喩本有心體。所云佛性。由三密方便攅佛性乳。經過五味次第增明。淨心顯現以爲醍醐也。此中答淨心發生義。故四味喩心體次第增明。麁濁變異之相者。初二劫心尚與妄共起故。以喩四味麁濁變異之相也。第四（二十九）云。梵音漫荼羅是攅搖乳酪成蘇之義。漫荼羅是蘇中極精醇者。浮在上之義。猶彼精醇不復變易復名爲堅。淨妙之味共相和合。餘物所不能雜故有聚集義。是故信言極無比味無過上味。是故説爲漫荼羅也。以三種祕密方便攅搖衆生佛性之乳。乃至經歷五味成妙覺醍醐。醇淨融妙不可復增。一切金剛智印同共集會。於眞常不變甘露味中最爲第一。是爲漫荼羅義也（文）今約三劫六無畏配解之。乳喩愚童凡夫本有佛性。酪喩第一二無畏。生蘇喩第三四無畏（初劫也）熟蘇喩第五無畏（第二劫也）醍醐喩第六無畏（第三劫也）。
　　行者最初下。釋越百六十心句也。行者最初等者。先擧能越心以明所越百六十心也。最初謂入見道也。金剛寶藏者。謂淨菩提心之喩。謂開發淨菩提心。此心具無量性功德。故稱云金剛寶藏。此藏梵云揭訶●●所謂大寶之藏也。見心性者。正明見道也。第十二（十五）云。更有方便。謂觀囉字門。○以此無垢光眼而內觀照其心。猶此囉字故能見心性也。○此囉字門者淨知見之明燈。由此智目觀心蓮華臺之實相。故速得成（文）又云。心爲照明。能見如來之道（文）卽是見道也。又見此心性卽是空性心。故次云淨虛空。下云。空性卽是自心等虛空性。上文無量如虛空。乃至正等覺顯。卽現卽喩此心也（文）此中具虛空三義。如淨虛空卽畢竟淨義可知。超諸數量者。數謂算數。超數卽無邊際義。量謂思量。超量卽無分別義也。意明此心性甚然清淨而非數量所圖也。見此心性時卽超百六十心也。有人數量傍注云百六十心者不可。
    爾時下正釋生廣大功德義。爾時者指超百六十心畢時。是卽見道。今章卽修道位也。因業生者。○如次煩惱業苦三道。卽分段生死也。下疏云。第三重微細百六十心煩惱業壽種除。復有佛樹牙生。故曰等虛空無邊一切佛法。依此相續生（文）又上疏（一本二十丁）云。復次行者初發心時。得入阿字門。卽是從如來金剛性生牙。當知。此牙一生運運增進更無退義。乃至成菩提無行可增。然後停息。故云次第此生滿足（文）佛樹牙生者。或云大空生。或云大乘生。或云淨心顯現。其體十力無畏等一切佛法。卽是如來萬德。亦所云法財。故今經云生廣大功德也。第三劫經云。等虛空無邊佛法卽是也○此牙生時等者。對本有種子云牙生。謂菩提心開發。是初地果相。故云已遍法界。所謂廓周法界量等虛空是也。又第三云。初發心時見此曼荼羅。已遍法界昇第二住。又逾廣逾深作十轉開明。乃至第十一地而後所見圓極（文）曼荼羅者。卽心蓮華。佛樹卽菩提心樹王。名異體同。以要言之。初地所證淨菩提心遍滿法界。何者如實知平等法門故。體融無礙。故遍滿法界。所謂信解地無對無量不思議。卽此之謂也。
　　何況下。明二地已上漸次增廣義也。
　　以過心行下。釋第三句也。上疏釋云。若已發生。其性如何。今正答此問也。經其性者。謂菩提心性。所謂阿字大因陀羅金剛性。故次云常堅固。以過心行戲論故者。先明性堅固之所以。以故者第五轉聲也。心行戲論如次心行處滅言語道斷義。是初地菩薩自證境界。非有心所測非言語所及。故云過心行戲論也。不可破等者。正釋堅固義。是常住不變體性。故云也。智度三十一（十四）云。第一義空名諸法實相。不破不壞故。猶若下擧喩。閻浮檀金喩菩提心性。無能説等喩過心行戲論。卽是堅固義也。第四（二十丁）釋大日身相云。閻浮檀金亦是自然性淨色。又最深明佛金剛智體最爲深妙（云云）無能説其過惡者。明金剛智體遠離百非也。若知自心者。釋知彼菩提生生句也。有如是印者。所云實相印也。上釋第一問中云。今此中直問心之密印（文）若知自心等者。謂如實知自心。如實知自心卽淨心顯現。是云菩提生也。此菩提心決定不改金剛體。故云如是印也。以要言之。初地菩薩入阿字門。自證心性也。十二卷（十丁）云。若入此阿字門者。卽能識於心處。若知是處。卽得眞言果也。
　　次有一偈半下。答。第二問也。
　　以世間下釋初一句也。經云無量如虛空者。躡次上知彼菩提生句。云無量等。菩提生卽無量義。故疏釋無量言云表示淨菩提心相也。無量卽菩提心相也。第十一（二丁）云。虛空無垢無自性。能授種種諸巧智者。謂一切智智之心。等空無垢無量無礙。無有分別。卽是諸佛大空現證之法。無自性者。謂此空無垢清淨法界。亦復無有自性。不可執取也（云云）義釋第八（十四）出梵文云。●●●（虛空也）●●（無垢也）●●（自也）●●●（性也）●●無垢也。然疏開爲五義。無量卽●●●所具義。●●●云無量是也。故知今云無量者。菩提心相。其相廣大周遍法界。故云無量。無量是法虛空卽喩也。又●●●者。●●無也。●相也。又●空也。●相也。卽虛空相也。卽無相菩提心。上經云。虛空相是菩提。乃至菩提無相故（文）●●●卽無相淨菩提心也。又●●●卽無垢識。所謂虛空無垢菩提心也。
　　譬如虛空下。釋第二句也。抄出二解（云云）今云。已下三句述釋如虛空喩。故先擧所釋體。云譬如虛空等。爲兩訓者甚鑿矣。此中衆義與上疏（一末五右）謂如實知自心下虛空喩同也。今會合云。經無量如虛空（上云譬如虛空遍一切處）不染汚（畢竟淨故）常住（不可變易。不可破壞）諸法不能動（無動）本來寂（無分別）無相（離一切相）又此一偈具五字義。無量如虛空卽●字義也。不染汚是●字義也。常住者●字義。●是金剛不壞。卽常住不變義。疏云離諸因緣。●是因緣覺種子也。諸法不能動者●字風大義。故疏釋云八方大風等也。本來寂無相卽●字義。疏釋亦分明。五字卽菩提心體。故第六釋五字門云成菩提印。今答菩提心相貌問。故約五字門而明之也。不爲煙雲等者。釋不染汚義。地藏法身禮賛。雲等爲五蓋。今總喩一切蓋障也。又五蓋卽一切蓋障也。其性常住者。釋常住兩字。離因緣者因緣卽生滅妄法。淨菩提心自性清淨離因緣故。其性常住。上疏云不可變易等。卽常住義也。第六（二十二）云。遠離於因緣者。若法界體有生滅之相。則有因有緣。可得宣説。而今法從緣生。則無自性。若無自性則是本不生。因緣和合時亦無所起。因緣離散時亦無有盡。是故如淨虛空常不變易。大經亦云。唯有如來離諸因緣也（文）。
　　假使八方下釋諸法不能動句。演密引易經（云云）今只取四方四維八風。以況利衰等八法。故經云諸法。諸法卽八法也。又第四（二十七）云。八種大風彼云。忍辱謂於內外違順境界八種大風。其心安忍無所傾動（文）六度經云。生死涅槃平等無分別名安忍。卽是淨菩提心。故彼此義風也。經云諸法疏云八風。卽違順諸法也。
　　自本初下。釋本來寂無相句也。本來寂無相者●字義。●字是菩提心體也。菩提心本來寂滅而無相故。正明菩提心相。云本來寂無相。無相卽菩提心相也。第十二（二十三）釋阿字偈中云。本寂具無有上者。此本字中卽有阿聲。卽不生義。以不生故卽是不滅也。是故本來寂然。此法第一微妙更過上也。能寂諸根故。六根常淨諸惡永滅。故云寂也（文）又無相者是具無量性功德義也。故第十九（十四丁）云。前説得虛空心卽是菩提心生。菩提者覺也。此心豈是空耶。而實具足恒沙功德。雖具如來無量功德。而無相無名不可顯示（文）今取法花諸法從本來常自寂滅相意而釋。寂滅相者卽無相之相故。義不相違耳。適今者。與如今當今義同也。今取智度第十二（十六）語勢。彼云。諸比丘言。此人自知無我。易可得度。而語之言。汝身從本已來恒自無我。非適今也（文）。
　　心相亦爾下合法也。此中逆次合釋。亦文少前却。逐義便釋耳。心相亦爾者。經擧喩顯菩提心相。故今正擧法而合譬。云心相亦爾也。
　　從無始下合本來寂無相。本字中有阿聲。故今釋本來寂云本自不生等也。無有一法者。合諸法兩字。無有染汚動搖等。配文可知。常住不變者。卽合常住兩字。永寂無相者。明寂無相義。●字是菩提心體故。再結歸●字。云永寂無相也。
　　故云下合經也。然略如虛空三字者。虛空喩正在第一句中。故上具釋畢。今結次三句故。不擧之也。於上釋中。云譬如虛空等者。是擧所釋體。次三句釋虛空義故。具如上辨。
　　爾時行人下。釋最後半偈也。上二偈明菩提心生及其相貌。今指其生相時。云爾時也。爲此寂光所照等者。指次上本來寂無相句云此。本來寂者。●字本初不生體。無相卽光。無相之相卽大智明故。故下疏云。影像不出常寂滅光。故曰無相（文）證此寂光爲心佛。顯現卽爲心佛法光所照也。義釋第八（四十一）釋鏡荼羅義畢云。爾時行者以蒙法光所照。心轉開明。自然悟解十緣生句。了知如是妙色不異於空。雖復本性常空不異於色。色相旣爾。心義亦然。以色心皆入阿字門故知。心性本寂猶如虛空。離一切執諍戲論過諸魔事。是名無相成就。初種子心。亦名祕密觀門。三摩呬多地對法花經卽六根清淨人。約涅槃經卽是池珠影現時也。從此以後漸運巧方便安徐入水。是觀色像身時。轉解法門身。當知。正覺句者。卽此經初品明菩提心相中。正等覺顯現之義。以明珠在掌故。爲名顯現非但遙觀之也。乃至次云離妄執分別。是初品偈中。越百六十心義。本寂如虛空。是初品中本來寂無相義。以上文。菩提心印撿之。節節相對。故知。此中第二深祕釋正以淨菩提心爲悉地之種子也（文）。依義釋意。本來寂無相者。當第二正覺句。今此中亦爾。故指上句云此寂光等也。又上疏云。法明者以覺心本不生際。其心常住（常寂也）生大惠光明（光也）照無量法性。見諸佛所行之道。乃至少用功力便得除蓋障三昧。見八萬四千煩惱實相。成八萬四千寶聚門。（文卽無量智成就也）又第九（二十八）如來圓光眞言釋云。正用此㗚旨●爲眞言體也。上有羅聲。是塵垢義。下體遮字是遷變義。以入阿字門故。卽是本無塵垢。亦不遷變。卽是如來常寂之光。又帶伊字三昧聲。言此常寂之光。寂惠具足。是故寂而常照。照而常寂（云云）無量知見等者。正釋第一句。釋經智字云知見。上明菩提心生故。無量智卽菩提心眷屬也。出現品云無量光圍繞。光卽智也。故上所引義釋次文云。圍繞無量光。卽是初品偈中無量智成就義。故涅槃經云。大光明者名爲智惠（文）又第九如來圓光釋云。入嚩羅焰光爲眞言體也（文）●是實智。●●方便智也。實智謂中胎藏。卽本來寂無相義也。方便智。卽三重壇心數眷屬。各持一智印。表如來萬德。卽是無量智也。圍繞無量光及焰鬘者。卽是眷屬圍繞義也。又●字爲中。百字圍繞。百字圍繞卽眷屬圍繞。卽是心佛顯現。初地果相。又下疏（第三劫下）云。行者從此無有待對。出過心量不思議地。有十心。無邊智生。卽是初地果相也。
　　如蓮華敷者下。釋極無心云。此心望前二劫。猶如蓮華盛敷。若望後二心。卽是復成種（文）第十二（十二）云。所以云蘂具足者。亦有其意。謂此蓮華三昧之心。若開敷時無量法門無不具足。謂六度。十八空。三十七品。禪定解脫。百八三昧門。五百陀羅尼門。如是等無量無邊無不具足也。當知。一切法門皆是從心而有也（文）心蓮開敷時。無量法門皆悉顯發。譬之蓮華具足鬚蘂。卽是無量智成就故。云如蓮華敷也。
　　此智成就下。釋第二句也。此智成就者。謂指極無心也。第三（十二）云。以此中道正觀。離有爲無爲界。極無自性心生。卽是心佛顯現（文）開敷蓮喩亦是極無自性心義。故知。指極無心云此智成就也。問。若爾。下疏（第三劫段）云。空性卽是自心等虛空性。上文無量如虛空乃至正等覺顯現。卽喩此心也（文）云何會之。答。此二種卽一心初後。同初地果相故。第三（三丁）釋第六無畏云。此空智生。卽是時極無自性生也（乃至）卽是行者虛空無垢大菩提也。（文）下疏且約初心。今取後心。義不相違耳心佛現前者。上云。此宗辨義。卽以心爲如來應正等覺。所謂內心大我也（文）內心大我卽心佛也。此心顯現云正等覺顯現。第十六（三十九）云。此心漫荼羅之上。有佛在中。故曰大我。大我者佛之別名也（文）大我卽心佛也。出現品云第二正覺句。具如上引義釋第八文。
　　梵本下。出梵語也。此中現一字漢言也。現謂顯現。與第一卷現覺諸法之現同也。金界諸佛加持眞言。●●●●●現證菩提也。●●現也。●證也。●●此云覺也。具如上辨。
　　佛已略説下。明次文起因也。上二偈半文明菩提心生及相貌。故云如是心實相印。與此實相印相應者。名爲信解地。故云具堅固信力也。所云決定諦信也。上疏（一末二丁）云。行者觀心實相亦復如是。出過一切戲論如淨虛空。於內證所行得深信力。薩婆若心堅固不動。離業受生成就眞性生。萬行功德從此增長。故曰菩提心爲因也（文）菩提心者。卽妙法蓮華體。故云如是實相印。方便品云。無量衆所尊。爲説實相印。
　　然此信力下。釋供養行等二句也。本從者釋經從字。從由也。又與猶同。眞言門等釋經供養行。經指此云從是。供養行是行體。梵音●●也。修行卽●●。如上辨之。是明初地已前行也。上疏（一末二十丁）云。謂初發心欲入菩提位。故於此眞言法要方便修行得至初地。爾時以無所住進心不息。爲滿第二地故。復依眞言法要。方便修行得至第三地（乃至）滿足十地。以一行一道而成正覺（文）供養有二種者。第十五（十三）云。供養略有四種。一是供養香花等（注及塗香燈等。乃至飮食。此是世間供養也。但以物獻也。）二者合掌（謂禮敬也。此是印也）三慈悲。四運心。謂想香花滿法界。運心已卽用合掌印。并慈悲三事皆運心也（文）此中香花等世間供養。是外供也。後三種卽內供。三密總爲內也。具如抄辨之。
　　或有説下。廣釋二句意。是初釋供養行修行意也。演密云。或有説言等者。此下十三行疏。是形一類執禪得。依本智性無作無修。鏡本自明。不拂不瑩。卽禪門泯絕無寄宗説。凡聖等法皆如幻夢。都無所有。本來空寂非今始無。卽此達無之智亦不可得。平等法界無佛無衆生。法界亦是假名。心旣不有。誰言法界。無修不修無佛不佛。設有一法勝過涅槃。我亦説爲如幻夢。無法可拘。無佛可作。凡有所作皆是迷法。如是了達本來無事。心無所寄。方免顛倒。始名解脫石頭牛頭皆示此理。便令心行與此相應。不令滯情於一法上。日久功至塵習自亡。則於怨親苦樂一切無礙。因此有一類道士儒生閑僧。汎參禪理者。皆説此言便爲臻極。不知至理亡機。但是守默癡禪今所破者卽其人也（文）。
　　如以四種下。明可用供養行之所以也。是初擧喩。四種不生謂自他共無因四種推檢也。鑛喩三妄執。金喩淨菩提心。不增不減況本有常住。消融喩除妄。其意可知。行人下合法。如文可知。龍樹等者。擧正斥邪。謂本不生法從緣起故。無生義成。無生卽中道也。中論第一（五）曰。諸法不自生。亦不從他生。不共。不無因。是故知無生。又第四（十四）云。衆因緣生法。我説卽是無。亦爲是假名。亦是中道義（文）此文意。不動緣起成無生義。引以爲證。又下疏云。旣不壞因緣。卽入法界。亦不動法界卽是緣起。當知。因緣生滅卽是法界生滅。法界不生滅卽是因緣不生滅（文）。
　　而汝下正破斥也。謂直爾是空。如龜毛兎角。卽是斷見而非無生。故云墮在失處。智論第一（十三）云。方廣道人言。一切不生不滅空無所有。如兎角龜毛常無（文）墮在失處者。唯識述記（三本八十丁）云。墮者是攝義。 卽是法處所攝。色之異名也（文）八十華嚴三十九會疏三十九（十八）云。乃至取四大海水置金瓶內。王執此瓶灌太子頂。是時卽名受王職位。墮在灌頂刹利王數（文）墮在卽攝在也。
　　又如世人下。上來釋供養行修行句畢。是釋從是初發心義也。抄設多義（云云）今云。世人喩權敎。五通仙人喩眞言行者極無自性心也。覩眞金等者。眞金百鍊喩初地果相。三乘共極果。當此宗初地。故彼取此經宗初心以爲窮極。故云以爲妙性窮極也。第十（十六）云。次此惠火之字。焚彼菩提之性眞金之鑛。令垢穢無餘。故以羅字而焚訶字也。然焚竟豈如二乘斷滅灰燼而不復生耶。不如是也。謂垢之薪已盡更有妙生。所謂菩提也。眞實生也。此生卽是清淨之性。如來種子也。又（十七丁）云。生此清淨之身。內外無垢如百鍊之金而加瑩飾隨用成器也（文）又解。彼宗以爲斷二障而證眞如。捨妄取眞。唯眞爲窮極。未能達二障常體卽二轉妙果故。云以爲妙性窮極也·若五通仙等者。喩眞言行人。今此宗初從凡夫。觀煩惱當相卽自心實相故。心無所住修三密行也。諸藥物等者。喩三密方便。所云供養行修行也。方便修行至初地時。以無所住而進不息。爲至第二地故。亦方便修行乃至滿足佛地。亦得如是。不同彼執初心以爲最極耳。能化土石等者。喩煩惱卽菩提觀智。上疏所云。暗中利寶之喩是也。又下疏釋極無心云。行者解脫一切業煩惱時。卽知一切業煩惱無非佛事。本自無有縛。令誰解脫耶。如良翳變毒爲藥。用除衆病。又云。若行者直從眞言門得見心寶。如仙人善呪術以神力取之。其有服食等者。明眞金功用也。上疏（一末四右）云。淨菩提心者。猶如眞金本性明潔離諸過患。大悲如習學工巧。以諸藥物種種鍊冶。乃至鏡徹柔軟屈申自在。方便如巧藝成就有所造作。隨意皆成。規製中權出過衆伎。故其得意之妙難以授人也。
　　但世人下。明權敎人不知之相。而對辨也。意明。彼所執眞金妙性本自有如是力用。然彼徒執妙性。不知三密方便。故無意於進修方便。故不得如是力用耳。
　　淨菩提心下。合法。可知。不應未得等者。彼所執果是此經初心。彼妄保守以爲極果。故云不應等也。
　　經云祕密主等下。答第三問也。以下答心相續義者。示分科也。抄（云云）愚按心相續者。淨心次第增長續生。故十心續生名心續生。心相者妄心。故六十心名爲心相。心相及心續生雖通三劫段。文有兼正。今釋正明十心文。云答心相續義。次釋六十心文。云答前心相問。次釋三劫段云答心相及心殊異也。故知。今云以下者。指從此至離於斷常明十心文。非通三劫段也。古師擧大師十住心論釋。以爲會釋。此解不當。何者。大師約三劫六無畏始終而談心續生義。今疏雖非無此義。然當段正釋明世間十心文。云答心續生義。故科段各別。前云文有兼正者。卽爲是也。驗知。當段經至離於斷常文。正答心相續義也。
　　欲明淨心下示文起由也。抄出二解。初義爲好。最初生起者。下經云。愚童持齊（乃至）是初種子善業發生（文）此善種從愚童凡夫違理心之中而起。故云生起之由也。由者所以也。最勝疏四末（十七）云。故者所以也。又云。故者由也。違理之心者。下疏云。已上皆是破內外因果違理之心（文）無始生死等者。具如抄辨之。愚童義等者。上明三種薩埵。中云。一者愚童薩埵。謂六道凡夫不知實諦因果。心行邪道修習苦因戀著三界堅執不捨。故以爲名。凡夫者等。大乘義章六（三十丁）云。凡謂生死凡鄙之法。夫謂士夫。凡法成夫故曰凡夫。正譯等者。經音二十四（十右）云。必栗託此云異。他那此云生。乃至凡夫者義譯也。琳音云。異生性梵言婆羅必栗託仡那。婆羅此云愚。必栗託此云異。仡那此云生。應作愚異生。言愚癡闇冥無有智慧。但起我見不生無漏故。又言小兒不同聖生。故論中作小兒凡夫。亦名嬰癡凡夫。凡夫者義譯也。廣雅云。凡輕也輕微之稱也。舊經中或言毛道凡夫。或云毛頭凡夫。案梵本毛名嚩羅●●愚名婆羅●●當婆嚩●●聲之相近致斯訛譯。譯人之失也。仡音魚訖反。嚩音縛佉反（文）述記第二（本六四）云。五十二説。三界見所斷種子。唯未永害。量名異生性。卽通二障不善無記二法之上。假施設之。異生性者。或五四蘊成有情法。性唯染汚。異生之性。名異生性。故異有二義。一別異名異。謂聖唯生人天趣。此通五趣故。又變異名異。此轉變爲邪見等故。生謂生類。異聖人之類名爲異生。生者是總。性者是別。異生之性並依生釋。以變異名異。聖非異生（云云）今下經云。是名愚童異生之死流轉無畏依第八嬰童心（文）當段且順舊譯云凡夫也。今按。髮之與愚梵語相同。應知剃髮卽除愚也。又計我我所稱云愚。故剃髮又表斷我義也。又●●（毛）與●●（我）通同。●●卽我也。又深釋者。●●者謂一切智願。慰喩偈云。●●（願也）●●（殊勝也德也。）釋云。殊勝願者。所謂一切智願也。若入此淨菩提門則照見心法明道。所謂古佛大菩提道。故云此殊勝願道也。一切願者。其體十力四無畏等無量佛法（見第七卷疏）今愚童者。卽是本有薩埵。本淨菩提心。無量性功德。此心顯現云殊勝願道。除此愚童更無有淨菩提心。是以愚童與智願同云●●也。又髮是莊嚴義。愚童以八萬四千煩惱。而爲莊嚴。菩提以八萬四千寶聚而爲莊嚴。煩惱卽菩提故。只陰顯爲異。深義應思。
　　謂由下釋異生義。於中初釋生義。依十二因緣生故。云不自在謂繫屬生死。不得自在也。
　　墮於種種下釋異義。種種趣者約依報異。色心像類者約正報異。依正差別名爲異也。色者六趣色形各各不同。又於一趣中大小長短種種不同也。心者貪嗔等厚薄種種非一也。華嚴大疏十九下（十六）云。五種種趣者智論名爲衆數。謂蘊界入等諸因緣。是衆數法故。新譯名異生。能受異趣生故（文）。
　　其所計下。釋執著我名我有句也。上疏云。我人壽者等法。從本以來但有假名。而於其中無心可得（文）抄云。我名者我體也。情有理無故云我名。是有名無實之義也。我有者我所有也。所謂我器。我瓔珞。我僮僕。三種我所也。爲我所有故名我所有也。問經云我名。疏釋云。但有語言。其異云何。答。義林云。大乘中於聲屈曲義説名等（文）應知。名體言語也。故疏云語言。言我但有名字而無實體。故經疏互影也。
　　如是我。我下。釋無量我分句也。分謂差別也。智度三十五（二十）云。經舍利弗。如我但有字。一切我常不可得。衆生。壽者。命者。生者。養育。衆數。人作者。使作者。起者。使起者。受者。使受者。知者。見者。是一切皆不可得。不可得空故。但以名字説。論問曰。如我乃至知者見者。爲是一事。爲各各異。答曰皆是一我。但以隨事爲異（乃至）問曰。是神但有十六名字。更有餘名。答曰。略説則十六。廣説則無量（文）。
　　次釋虛妄下。明計我我所之所由也。若彼觀察等者。外道計於五蘊中。有我。故經云彼不觀我之自性也。今釋中。爲顯我義。先擧無我觀以對明。卽是小乘所觀也。外道計於蘊中有我。故先明蘊無自性。以顯無我也。第三（二十）云。謂觀唯蘊無我時。於陰界入中。種種分拆推求我不可得。捨此自色像者。譬如因樹則有樹影現。若無樹者。影由何生。五蘊尚從緣生。都無自性。何況此積集中而而有我耶（文）爲卽蘊等者。上疏（一末十三）云。復次如聲聞人初觀陰界入時。卽陰求我。離蘊求我。皆不可得。相在亦不可得。爾時於八直道中。遠塵離垢正法眼生。謂我在身中者。十六知見中第一也。智度三十五（二十一）釋十六知見中云。於五衆中我我所心起。故名爲我（文）能有所作者。第九作者見。論云。手足能有所作名爲作者。長養成就等者。第六養育者。論云。乳哺衣食因緣得長。是名養育。
　　經云。復計等者。已上總説。自下別説。於中有三十種計。一一計皆不出我我所。故上總明我我所見也。別中是第一計有時也。今檢高麗明藏及本邦流行諸經本。皆作餘復計有時。疏牒文及兩本義釋。皆無餘字。勘注云。對上我我所云餘復計（文）謂對上總説。指別説文云餘也。此時者。是外道所計故。應是迦羅時。智論第一（二十八）云。問曰。天竺説時名有二種。一名迦羅。二名三昧耶。佛何以不言迦羅而三摩耶。答曰。若言迦羅。俱亦有疑問曰輕易。説故。應言迦羅。迦羅二字。三摩耶三字。重言難故。答曰除邪見故。説三摩耶不言迦羅（文）謂迦羅者外道邪見實有時也。計者。述記第三本（三十四）云。計是分別心之異名（文）謂計一切等者。引智論明時義。論有二義。是初義也。依嘉祥中論疏。此義別有時體。爲生殺二因。時來等者。是生因。時至等者。卽殺因也。生因者可知。刹因者。謂殺伐時至。則催促萬物。令散壞也。涅槃論云。時散一切物卽是也。然現流論。至字作去。若言去者非必殺伐時。只是時去故萬物散壞也。又嘉祥疏作時去摧朽。謂時去則物摧壞也。時能覺悟等者。謂春夏秋冬。晝夜十二時等。能覺悟人。令有所作。是卽了因也。然嘉祥疏不出此一義也。更有人等者。論第二義也。非時所作者。簡初義生殺二因也。謂非自作。只爲不變者。時體常住不變易也。因者謂非時能造萬物。非顯了因。時體實有常恒不壞。故云不變因。猶如眞如內薰爲不變因。此義恐當三因中之正因也。嘉祥疏云。時體是常。但爲萬法作於了因。不作生因。是故此時名不變因者。謂常相因也（文）了因者恐難依。更撿。又外道小乘涅槃論云。第十七云外道時論師。作如是説。時熟一切大。時作一切物。時散一切物。是故我論中説。如被百箭射。時不到不死。時至則小草觸卽死。一切物時生。一切物熟。一切物時不可過。是故論師説。時是常。生一切物。名涅槃因（文）此中三義。卽與智論同也。按。●●含作及因義。作梵云●●●。不空羂索第二十（十右）迦●字因業性離。爲是法敎身曰初色光遍一切。害治諸垢起度生死（文）又●●●此云煩惱煩惱卽同義也。亦以不觀等者。明能破也。謂不知是假立而非實有故。生此妄計也。仁王青龍疏第一（二十八）云。問。一之與時以何爲體。答。成實。俱舍。經部。多宗此二假實皆五蘊性遍界門中有爲法故。今依大乘自有三解。一智論云。數時等法。實無所有。謂陰入界所不攝故。陰入＊界者。蘊處界也。二佛地論云。時者卽是有爲法上假立分位。或是心上分位影像。依色心等總假立故。三百法論。一之與時卽依色心分位假立是不相應數及時也。五蘊門中行蘊所攝。處界門中法處法界。意識境故（文）經云。地等反化下。第二計。此中五大雖異。執計一故爲一種計。故云等攝取餘也。執爲眞實者。對內法衆緣和合。正明執計也。
　　經云。瑜伽我下釋第三計。計此內心相應之理者。釋瑜伽義。瑜伽卽相應義也。不觀心自性者。心自性謂無自性。不知無自性故計爲眞我也。第十六（二丁）云。迴此心之無自性者。心名質多。質多者猶如衆綵莊嚴積聚。名爲質多。猶衆綵所成故。卽是無有自性。此卽是因也。本因旣無自性。當知。所生之果亦無自性。所以者何。若因有生者。果可有生。今旣因尚待緣而成。無生無性。當知。生不可得也。以因果皆如是故。得解脫諸業也（文）。
　　以爲眞我下。釋我義也。第七（二右）云。若行人不解正因緣義。修證諸禪。必當計著自心以爲內我。彼見世間萬法因心有。則謂由神我生。設令不依內我必依外我。卽是自在梵天等也。若深求此中至頤。自然撥除因業。唯我性獨存。乃至無一法入心。而證空定。最是世間究竟之理。是故垂盡三有。還墮三途。雖於禪定中發種種世間勝智。具五神通研其宗趣。終歸是處（文）。
　　經云建立下第四五計也。建立者維摩第一云。諸佛威神之所建立。新經云所加持。什曰佛威神建立。言佛所念也。猶如魚子爲母所念必得成就也（文佛所護念卽加持義也）寶樓閣下眞言中云地瑟姹（二合）流支本經注云建立義（文）今念諸法以計清淨。卽建立義也。又下釋流出計云。與建立大同建立如從心出一切法。此中流出如從手功出一切法。（文）謂計諸法皆從內心我而有。是建立義也。建立加持流出皆●●中義也。
　　依此下。釋淨義。此者指建立。謂依此建立修行。謂之爲淨也（追）。
　　次句下釋不建立計也。謂此下非前計也。若無下釋無建立義謂無建立諸法湛然空寂。是爲無爲。無爲卽眞我也（追）。
　　亦離下釋無淨義反上可知。此二計俱不知因緣有因緣空。故計有空爲眞我也（追）由不觀我之自性者。謂約陰界入分拆推求我不可得。不可得卽我自性。不知此義故云不由觀等也。廣如上説者。指上釋彼不觀我之自性則我我所生文中也。經云若自在下。釋第六·七·八三計也。
　　謂一類外道下釋自在天外道計也。唯識論第一（十四）云。有執。有一大自在天。體實遍常。能生諸法（文）述記第一（末七）云。若言莫醯伊濕伐羅。是大自在天。若長言摩醯伊濕伐羅是事大自在者。如言佛陀是覺者。若言抱徒憨是事佛者。今破事大自在天者執。彼計。此天法身遍常。身如空量。無別居處。其變化身別有住處。演密第一（末二十九）云。按。提婆菩薩釋外道小乘涅槃論云。摩醯首羅論師作如是説。果是那羅延所作。梵天是因。摩醯首羅一體三分。所謂梵天。那羅延。摩醯首羅。地是依處。地主摩醯首羅。於三界中所有一切命非命物。皆是摩醯首羅天生。摩醯首羅身者。虛空是頭。大地是身。水是尿。山是糞。一切衆生是腹中虫。風是氣。火是煖。罪福是業。是八種是摩醯首羅身。自在天是生滅因。一切從自在天生。從自在天滅。名爲涅槃。自在天常。一切物因。又傳釋云。彼宗自在有三身別。法報化。彼説。報身居色天上不來下生。狀似世尊受用身也。其變化身隨形六道敎化衆生。然説多住雪山北西。或在摩刺那山頂。法身卽此論所叙是（文）理趣釋云。摩度羯羅天三兄弟者。是梵天那羅延天。摩醯首羅之異名也。又云。此三天表佛法中三寶三身。佛寶者是金剛薩埵。法寶者觀自在菩薩。僧寶者虛空藏菩薩。此三寶皆從毘盧遮那心菩提心中流出。亦名三法兄弟。以事顯理也（文）俱舍光記第七（三十三）云。又解。塗灰外道説。自在天出過三界。有三身。一法身遍充法界。二受用身居色界自在天宮。卽佛法中説。摩醯首羅天三因八臂。身長萬六千瑜繕那。三化身。隨形六道種種敎化（文）智度第二（二十五）云。如摩醯首羅天秦言大自在。八臂三目騎白牛（文）愚按。涅槃論。梵天是因。那羅延爲果者。因卽法身。果是報身。與理趣釋三身義同也。梵天法身者。法身遍滿法界（如內眞如）光記云出過三界。惠琳法花音云。梵天此云寂靜。或云清潔皆得（文）此梵天者。非初禪主。彼大自在天法身名梵天也（恣是內所云自性清淨義）報身那羅延者。卽第四禪主。下云尊貴者是也（薄伽梵中有尊貴義。報身卽尊貴也。）摩醯首羅化身者。是第六天。所云𣋼捺羅亦云伊舍那者是也。光記第七（二十三）釋𣋼捺羅畢云。又解。塗灰外道種種敎化説。此頌顯化身天（文）藏品疏（十四）云。次𣋼捺羅亦佛所化身。是摩醯首羅之化身也（亦名伊舍那）。悉曇藏第一（二十六）云。摩醯首羅亦有三種。一四禪主名毘遮舍。此乃金剛頂經佛初成道令不動尊降伏三千界主大我慢者也。二初禪主名商羯羅。此乃大日經中商羯羅天。於一世界有大自在。非於三千界主者是也。三六天主名伊舍那。此乃壽命經中。佛下須彌頂。令降三世降伏。強剛難化天王大后是也。又引入大乘論云。摩醯首羅天有二種。一毘遮舍摩醯首羅。是第四禪王。二伊舍那摩醯首羅。是第六天主（文）今此所明自在天計。是事第四禪報身者也。與唯識説同也。准佛敎説。第四禪爲報身。第六天爲化身者。甚有其理。凡降魔有其二種。一第四禪魔。二第六天魔第四禪魔表根本無明。第六天魔表所知障（此義具息障品記辨之）第四禪天第八識相應無明。第六天第六識相應無明。報身降第四禪。於色界頂成最正覺。化身降第六天。於菩提樹下成最正覺。報身爲十地菩薩之能化。化身爲凡夫二乘之能化。起信用大章云。此用有二種。云何爲二。一者依分別事識。凡夫二乘心所見者名爲應身。以不知轉識現故。見從外來。取色分齊不能盡知故。二者於業識。謂諸菩薩從初發心乃至菩薩究竟地心所見名爲報身（文）內外報化相對可見。又大日及釋迦同名法自在牟尼。法自在名對欲色二界大自在天思之。如十二門等者。具如抄辨。
　　計流出下。釋第七計也。抄（云云）愚按此有難。若如言者。此我唯遍工巧中。爲不遍餘草木叢林及有情等。是有於諸法闕減之過。今解云。建立流出義同。●●云建立。或云加持。或云流出。故知。建立諸法兩計相同。於中建立以爲如從心出。流出以爲如從手出。唯以心手爲兩計異也。譬如陶師者。隨從手功出之。便以陶師喩而釋。非必言從工巧中而生也。延埴者經音第二（十六）云。延埴上尸延切。下時力切。延柔也。和也。擊也。埴土地。拈土曰埴（文）。
　　次云時者下。第八計也。抄云。智證疏抄云。經云及時者。與前有時其別如何。答推文意云。自在天若流出。及時也。有人或計。自在天常。能生萬物。或計從手功出一切法。或計時是自在天之所作歟（文）此意前時者。總三世一切時法。能造萬法也。今時者自在天造法之中時。又其所造也。此時能生諸法計故。總與別時體又別也。仍云少異歟。此故疏皆是自在天種類也結。此意尤契智證釋（已上）愚按。經云。若自在天若流出及時者。此及字含相違合集兩義。宗計少異故。分爲三。是相違義也。又同自在天種類故。合集云及。及字置第三義上者。與唯識謂異熟。思量及了別境識其義同也。


　　大日經疏私記第十四

　　              沙門曇寂撰
　　住心品第一之餘
　　經云尊貴下。釋第九計也。那羅延天者按諸文總有三種。一人生本。二力士。三伎戲。人生本者。中論疏第一（末二十七）云。那羅延此云生本。以是衆生之本故也（文）俱舍二十七（二丁）云。佛生身力等那羅延。先記二十七（七）云。那羅延此是神名。此云人種神。麟記二十七（三）云。那羅延爲人。延那翻爲生本。謂人生本卽大梵王是也。外道謂。一切人皆從梵王生故。故曰也（文）愚按。俱舍論是力士義。然光記等釋。皆外道所計人生本義也。二力士義者。探玄記十五（五八）譯經那羅延幢云。那羅延者此云堅牢。卽帝釋力士之名（文）維摩（佛道品）云。示入羸劣醜陋而得那羅延身。一切衆生所樂見。什曰。天力士堅固端正身也。端正殊妙志力勇猛（文）經音第八（二十二）云。晋云鉤鎖力士也。三伎戲義者。文句八之二（五四）云。那羅延者上伎戲。亦云釆畫。其身作變異。又云。緣幢擲倒之屬也。記云。那羅此云力。卽捔力戲。亦是設筋力戲也。私記八（末三十）云。那羅延者賢愚經云。那羅伎家。種種術。歌舞戲笑（云云）今加延字。記翻爲力（未詳）愚按惠琳法花音云。相撲（蒲角反）那羅（文畫其身之輩）變現之戲（作世幻術文）依此音注。法花文唯那羅而非那羅延。那羅是伎戲而非力士義。天台及妙樂説恐應是誤矣。今疏主義那羅延天卽毘紐天。是第四禪主。所云報身。第十卷（十四）云。次毘紐天有衆多別名。卽是那羅延天別名也。是佛化身（文）第五（二十五）云。次置微瑟紐。舊譯謂之毘紐。此是那羅延天也（文）第十七（十八）云。當知。卽是韋紐天自在天別名。正云毘瑟紐（文）此等文那羅延卽毘紐。亦卽自在天一體異名。其實第四禪主報身也。不空羂索經第四（十丁）云。毘瑟怒天輪印。舊云那羅延天（文疏第十六云。那羅延作輪印）最勝疏第五（末三）云。吠率怒此云多主那羅延天之別名。又第六（十二）云。吠率怒那羅延天之異名。復形大故名大肩（文）琳音二十六（十二）云。八臂天此云那羅延（文）上引智度第二云。大自在八臂三目。光記第七云。摩醯首羅三目八臂（文）與琳音説同。那羅延卽大自在三目八臂天。故知。與上大自在一體也。問。若是一體云何兩處出之耶。答。隨外道宗計。出之。故義亦不違也。又智度第二云。韋紐秦言遍聞。四臂捉貝持輪騎金翅鳥。弘決十（六）毘紐天此翻遍勝。亦遍聞。亦云遍淨。阿含云是色天。俱舍云第三禪頂天（文）騎金翅鳥者。與第十卷同也。然遍聞是第三禪故。此是異説也。又智度第八（六）云。復次劫盡燒時一切皆空。衆生福德因緣力故。十方風至相對相觸能持大水。水上有一千頭人。二千手足名爲韋紐。是齊中出千乘金色妙寶蓮華。其光大明如萬日俱照。花中有人。結跏趺坐。此人後有無量光明。名曰梵天王。此梵天王心生八字。八子生天地人民（云云）此文亦異説。甚有深意。因解云。一千頭二千手足卽三千大千也。臍是甘露大海。妙寶蓮者卽蓮華藏世界也。藏中有人者。卽毘盧遮那也。八子卽八葉。生天地人者天第一院也。地第二院也。人第三院。請熟思之。又涅槃論。外道韋陀論師説與智度大同也。常住不動者。俱舍十二（十八）云。第四靜慮何爲外災。彼無外災。離內災故。由此。佛説彼各不動。內外三災所不及故（文）又解。此中尊貴者。是似約法身釋。與次上智度第八所明義同也。彼法身者與內眞如同故。云常住不動等也。又尊貴者薄伽梵六義中之一義也。上釋薄伽梵云本地身本地身卽內法身也。而有輔相者。涅槃論云。第四外道韋陀論師説。從那羅延天臍中生大蓮華。從蓮華生梵天祖公。彼梵天作一切命無命。從梵天口中生婆羅門。兩臂中生刹利。兩髀中生毘舍。從兩脚跟生首陀（文）依此説。梵天爲輔相。能作萬物故。譬如下擧喩。人主無爲者。語靈公曰。子曰無爲而治者。其舜也。與有司者。書大禹謨。不犯于有司。語泰伯曰。籩豆之事有存。
　　能造之主下釋尊貴義。能造是梵天（能作有命無命物故）主卽尊貴。能造之主。依主釋也。意云。一切物尊貴於梵天。梵天尊貴於那羅延。那羅延更無有所尊貴者。故名爲尊貴也。遍一切等者。准毘盧遮那遍一切處義。卽是法身遍滿法界義也。又塗灰外道所云。法身遍充法界是也。如所宗者。女字與女問訓汝也。語（公冶長）同子曰。女器也。又云。女知之平朱注女音汝。
　　經云自然下。第十計也。是撥無因果計也。琳音二十六（二十一）云。納衣梵志是自然外道。説一切法自然有。亦邊見攝（文）述記第一末（七四）云。自然者別有一法。是實是常。號曰自然。能生萬物。如此方外道。亦計有自然。是一是常。能生萬物虛通之理名不可道之常道也。稍與彼同（文）演祕第一（末三十一）云。言自然者。謂無同論師。作如是説。無因無緣。生一切物。無染淨因緣。如我論中説。如棘荊針無人作。孔雀等類種種畫色。皆無人作。自然而有。不從因生名爲涅槃。自然是常。生一切物（文）述記意。兼邪因及無因。別有一法者。是邪因。自然者卽無因也。今此疏中唯無因義。
　　有師難下。明難破也。彼約蓮華生等立自然義。從佛法而觀之。則蓮華等。亦雖依內外因緣而有。非是自然。而今且約世間麁顯法而破。舟車等正依人功。而非自然有顯了故。具如抄辨。
　　若謂下。明外轉救也。雖有而未明了者是邪因也。述記所云。別有一法。是實是常者是也。
　　是亦不然下重破也。
　　經云。內我下第十一計也。唯識第一（三丁）云。諸所執我略有三種。乃至三者執我體常。至細如一極微。潜轉身中作事業故。演祕一本（四四）云。論三者。執我一極微等者。意復云何。答廣百論云。一類外道復作是言。若我體性隨形量者。卽應如身有分有變。又汝執我隨所依身。似水依堤。如油逐水。是則此我如彼水油。旣變旣易。或非常非一。引此爲喩而言我體。爲常爲一與理相違。是故我體住於身內。形量極細不可分拆。體常無變。動慮動身能化能受（文）。
　　難者云下。取十二門論（二十五）觀作者門意破斥。謂立無常量破彼常一主寄義也。
　　何以故下。明我無常相也。意云。若言別有我性作諸事業者。我性是因。事業成就是果。有因有果者卽無常變易法。豈爲常一耶。
　　若我無常下。明無常過也。意明。罪（惡因）福（善因）果報（善惡果也）皆依我性。我若無常罪福果報皆悉斷滅。智度十二（十七丁）云。如是等種種因緣可知神非常相。若神無常相者。亦無罪無福。若身無常神亦無常。二事俱滅則隨斷滅邊。隨斷滅邊。則無到後世受罪福者（云云）。至校量中等者。抄出數解（云云）又有人云。是虛科（云云）今云。至猶如言乃至。是指十二門論等中。對校立量種種論義。云廣明也。
　　經云人量下。第十二計也。此計與唯識所明三種執我中第二計同也。論第一云。二者執我。其體雖常而量不定。隨身大小有卷舒故。述記第一（本七七）云。謂身若大我量便舒。身若小時我量便卷。如一牛皮日乾水漬日炙便卷水濕便舒。此卽無慚之類計也。謂尼虔子。今言胒揵陀弗咀羅。翻爲離繫子。（云云）智度者。論第十二（十八）云。有言。大小隨人身。死壞時此亦前出。如此事皆不爾也。何以故。一切色四大所造因緣生故無常。若神是色。色無常。神亦無常。若無常者如上所説（文）。
　　然彼宗下明能破。於是是初定彼宗計。今旣下正明破也。唯識論第一破第二執我（上引文）云。中亦非理。所以者何。我體常住。不應隨身而有舒卷。旣有舒卷如橐籥風應非常住（破常義）又我隨身。應可分拆。如何可執我體一耶。故所言如童竪戲。（文破一義）經云遍嚴下。第十三計也。抄云。是又自在外道類也。但上自在天計。苦樂共自在天所作（云云）今唯世間尊勝遍嚴安樂等事。是自在所作。餘事非所作。以之爲異也（文）今按。智度第十（三丁）云。毘紐天言。世間有大富貴名聞人。皆是我身威德力分我能成就世間亦能破壞世間。世間威德皆是我作（文）今遍嚴者恐是事於毘紐天者所計也。
　　如論下。引十二門論（二十七丁）明能破也。
　　今遍嚴者下。疏主自釋也。意明。謂唯造福樂不能以樂遮苦故。世間尚苦樂雙行。一是苦一是樂。何名遍嚴。苦樂雙行從憎愛生。從憎愛生卽是無常。何名爲常。亦不能一切與樂。亦何名自在。故知。彼計非遍常自在也。按常字恐嚴字草誤。然兩本義釋亦作常。
　　經云若壽者下。第十四計也。抄云。壽命者。壽體命用也。一聚依身。依壽依持。依命相櫝。俱舍云。命根體卽壽。能捋煖及識（文）弘決一之三（十右）云。一期曰壽連持曰命。已上。
　　又彼下。明草本有識義。有壽者必有識故難者下。擧彼相違喩成不齊之過。以立無壽命義也。
　　如合昏下成無識義。准上當知。今又擧不齊過者。如佉陀羅木。斷已不生（見涅槃第九）若爾於樹木中當有有命無命。是不齊也。又如尸利沙樹有睡眠故。名爲合昏。餘樹不爾。是亦不齊。合昏者經音第四（七）云。尸利沙卽此間合昏樹也。其樹種類有二。若名尸利沙者。葉果則大。若尸利駛者葉果則小。此樹時生人間。關東下里家。誤名沙羅樹是（文）又名合歡。或云無憂樹。又如別記。
    經云。補特伽羅下。釋第十五計也。玄應音二十三云。補特伽羅。案梵本。補此云數。特伽此云取。羅此云趣。云數取趣。謂數數往來諸趣也。舊亦作弗伽羅翻名爲入言捨天陰入人陰捨人陰入畜生陰。近是也。經中或作福伽羅。或言富伽羅。又作富特伽耶。梵音轉也。譯者皆翻爲人。言六趣通名人也斯謬甚矣。人者案梵本云末奴沙。舊經名摩兎沙。此云人。亦言有意。以多思。經有智惠故。名爲人也。鬼畜無此。何得名人。皆譯者之失也（文）述記五（末初）云。與人我見相應正云。補特伽羅。通五趣攝。非唯人故。如前辨。卽一切異生全二乘有學。有漏心位起此見。故除八地已去。彼永不起此人我見（云云）抄依通法釋論疏。云六趣衆生中。正造引業唯在人趣。故人道名數取趣者誤矣。旣云捨天陰入人陰等。又述記云非唯人故。云何云唯在人趣乎。謂彼宗計等者。正釋計名。意云。此計五蘊和合上別有我體。是常一故。有從今世趣於後世。此我名爲數取趣者也。皆是一我者。抄云。此我從今世往後世。隨趣名異。人我體是一也。此解不當。今云補特伽羅者。我之異稱。諸外道隨計異名或名壽者。或名遍嚴。或名數取趣者。窮覈其體。皆是一種我體。所云常一主宰義。故云隨事異名。如所解者。當云隨趣異名。故知。抄解不可。又下知者見者中。有此文勢往見。光記三十（三）云。犢子部有補特伽羅。此云數取趣。我之異名。
　　若有從今下。定彼宗計也。爲常者准次兩關破。當云爲常爲無常。且擧常義而影無常義也。
　　識神若常下。兩關破斥。是初約常義破。是取智論意。論第十二（十七右）云。若神常者不應死不應生。何以故。汝等法神常。一切遍滿五道中。云何有死生。死名此處失。生名彼處出。以是故。不得言神常（文）。
　　若無常下。約無常義破。謂汝云我常一。若無常則非常一。旣非常一。汝我何立。抄引藥師經等畢云。又據眞言敎意（云云）今云。無畏三藏至琰魔宮義。乃與靖邁解同。但是感應之因緣也。又去識還來者。卽是祕密加持所致也。若離此義。別有心識往來相者。卽是與補特伽羅計同。近代有人引陰鑒女倩女説。可謂終日學不生敎。終日墮于數取趣見。矣。讀者思之。又有人現見死人問答（云云）此義又同外道見。智度十二（十八）云。問（外人）曰。身有二種。麁身及細身。麁身無常細身是神。世世常去入五道中答曰。此細身不可得。若有細身應有處所可得。如五藏四體。一處中求皆不可得（文廣説往見）此文明計有細身者。卽是外道我見也。如佛法中等者。特子部立五法藏。謂三世。無爲。不可説藏也。有部立三世實有法體恒有。故云此兩部計有三世法也。俱舍第二十九（九）云。然犢子部執有補特伽羅。其體與蘊不一不異。光記三十（三）云。特子部執有補特伽羅。此云數取趣。我之異名。數取五趣。其體實有。與彼五蘊不一不異。彼計我體非斷非常。若與蘊一蘊滅我滅。我等應斷。不可言一。若與蘊異。蘊滅我不滅。我應是常不可言異（文）義林第一（總料簡章）云。犢子部。法上部。賢冑部。正量部。密林山部合五部宗説。補特伽羅非卽蘊離蘊。五識無染亦非離（云云）及説一切者。抄云。光記云。三世實有法體恒有（文）又云。此宗諸法體皆本有。四相於法但望用説。非據體論（文）是又雖不立我。三世中法極微皆別。不生不滅（云云）是故未知至妙虛通之理。猶同外道我見也。中觀論第二云。若人説我相。如特子部衆説。不説得言色卽是我。不言離色是我我在第五不可説藏中。如薩婆多部衆。諸法各各相。是善是不善。是無記。有漏無漏。有爲無爲等別異。如是等人。不得諸法寂滅相。以佛語作種種戲論（已上）失佛三種法印者。具如抄辯。
    經云若識者下。釋第十六計。此計第六識爲我也。上直計我體。是就識計我。又上三世來稱。是云遍一切處。乃至遍于五大等一切諸法中。是爲異也。
　　若識神下能破也。意云。若識神遍一切處。亦體是常。應不假三緣和合。而識獨能見聞覺知而今要由根塵和合。方有識生。則知。是假根塵而識有所用。若根塵不和合則汝識神爲無所用。何云遍常耶。
　　又若下。意明。汝計識神常。常者遍于五道中。則五道應是常。云何復有此死彼出耶。經云阿賴耶下。釋第十七計。第六識爲我。是計第八識爲我也。下疏（他緣乘下）阿賴耶義云含藏。正翻爲室。謂諸蘊於此中生。於此中滅。卽是諸蘊巢窟故以名（文）然阿賴耶有三種義。一者分別義。二者因緣義。三者眞實義。第十六（二十四）云。藏者梵云阿賴耶。此翻爲藏。或云宮室舍宅之義。世間如舍宅一切衆生各隨己分安住其中。旣有此窟宅。卽有善惡含藏。不能自出。如來已離如是阿賴耶窟宅。故云無藏性也。
　　是執持含藏下辨名義。執持含藏是二義也。室義者通二義名也。
　　此宗説下。述此二義。此宗者外道宗計也。能持此身者。述執持義含藏萬像者述含藏義。是與唯識論等所明能藏所藏義不同。故次云不同佛法中等。也是直計阿賴耶爲我體故。明卷舒自在義也。抄云。解深密經第一云。阿陀那識甚深細。一切種子如暴流。我爲凡愚不開演。恐彼分別執爲我（文）阿陀那者阿賴耶異名。此云執持。衆生現量心。此識不覺悟故。云甚深細也。一切色心種子。念念薰之。念念生果如暴水流注。故云如暴流也。次句凡愚者。卽凡夫二乘。此二人若聞説八識共執可爲我也。此故小乘經中不説七八二識。今外道等。依前佛敎生妄見故。或以第六識計我。或以第八識計我也。若依此説。前補特伽羅第七識計我歟。但是學者一義也（文）此學者一解有其理矣。述記第三（末七八）云。此准能緣。以分三位。一補特伽羅我見相應位。名染汚末那。緣阿賴耶。二法我見相應。名不染末那。緣異熟識。三但名末那。緣阿陀識（文）此釋明。補特伽羅計染汚末那而爲我。故當第七識也。不同佛法等者。辨相違也。今佛法中明阿賴耶識。非有似有依他起攝。生滅無常。與彼常一見大不同耳。
　　然世尊下。遣伏疑也。疑云。外道計阿賴耶爲常一我。簡彼義。上云不同佛法中等。然佛法中亦阿賴耶爲如來藏。如來藏者不生不滅體性。豈非常住義耶。今遣此疑。云世尊密意。密意者卽如來內證眞實義也。謂大乘了義敎無生滅外之不生滅。無不生滅外之生滅。故卽是實大乘眞實法門。而與外道常我大不同也。密嚴經下云。如來清淨藏以爲阿賴耶。常住無始終。離四句言説。佛説如來藏以爲阿賴耶。惡惠不能知藏卽阿賴耶。如來清淨藏世間阿賴耶如金與指環。展轉無差別（文）起信論云。心生滅者依如來藏故。有生滅心。所謂不生不滅。與生滅和合非一非異。名爲阿黎耶識（文）十卷楞伽第八（十一）云。如來藏名阿賴耶識。而與無明七識共俱如大海波常不斷絕。（文）若佛法中等者。斥佛法中迷執也。謂萬法唯心故。因緣生滅卽法界生滅。法界不生滅卽因緣不生滅。不達此義。若實執取離阿賴耶。有如來藏者。亦卽同我見也。是遣權敎執也。有人云。是寬通四家大乘。亦是過慢耳。
　　經云知者見者下。釋第十八九二計也。是就前五識計我也。身中有知者等者。具如抄辨智度云者。皆如抄解。皆是我計等者。抄解恐不當。若直解智論文。當指十六知見云皆是。今轉用論文。故但指知者見者云皆是也。
　　難者云下。抄解及演密（云云）今助一解云。此難且就見者義。如知者計。亦當例難如是耳。難者至我不先定彼計。能聞謂耳識。能觸者鼻舌身三識。知者卽意識也。
　　若皆下正難。是初總難也。意云。汝計我是常一。若云六根皆我者。六根境界各各差別。互相不知。何云一我。常一義不成也。一不可下別難。謂一我不可作六根用。互相不相知故。六根不可作一我用。境界別故。
　　若有下破轉救。謂若。救云眼見是我餘能聞等非我者。六根本是齊等法。若云餘五根非我者。應如五根見亦非我。於六種中何見獨爲我。是故彼計不成也。
　　故知。下正申正義也。
　　經云能執所執下。第二十一計也。此計。聞佛法中相見二分説。妄計爲身中離識心別有能執者等也。唯識論第七（十九）云。所變見分説名分別。能取相故。所變相分名所分別。見所取故。由此正理故。彼實我法離識所變。皆定非有。離能所取無別物故。非有實物離二相故。是故一切有爲無爲。若實若假皆不離識。述記七（末三）云。護法云。故彼所計心外實我法。離識所變依他二分。皆定非有。非謂識變是實我法。似我法故。其外我法離識皆無。以離識體所變能取見分。所取相分。外無別物。故一切有情所變皆爾。依斯二分施設我法。彼二離此無所依。故問有別實物離能取變。有何所以不許。答非是有一實作用物。離前能分別所分別故。無別我法。必有識也。（文）。
　　謂有外道下。明能執者計。如文可知。
　　或有説言下。明所執者計。意明。能執者是識心故。依他起法生滅無常非爲眞我。其所取境是常一故。乃名眞我也。
    然內外下破斥也。內外身受等者謂不淨觀時。觀內外身受心法。內謂自身。外卽他身也。具加抄辨。智論十九（十九）云。問曰。何等爲內身。何等爲外身。如內身外身皆已攝盡。何以復説內外身觀。答曰。內名自身外名他身。自身有二種。一者身內不淨。二者身外皮毛爪髮等。復次行者觀死屍胮脹爛壞。取是相自觀身。亦如是相。如是事。我未離此法。死屍是外身。行者身是內身。如行者。或時見端正女人心著。卽時觀其身不淨。是爲外。自知我身亦爾。是爲內。問曰。身念處可得內外。諸受是外入攝。云何分別有內受外受。答曰。佛説有二種受身受心受。身受。是外。心受是內。復有五識相應受是外。意識相應受是內。（云云廣説）問曰。心是內入攝。云何言觀外心。答曰。心雖內入攝。緣外法故名爲外心。緣內法故是爲內心。意識是內心五識是外心攝心入禪是內心。散亂心是外心。內五蓋。內七覺相應心。是爲內心。外五蓋外七覺相應心。是爲外心。如是等種種分別內外。是爲內外心問曰。法念處是外入攝。云何言觀內法。答曰。除受餘心數法。能緣內法。心數法。是內法。緣外法。心數法。及無爲心不相應行。是爲外法（文）。
　　經云內知外知下。第二十二三計也。知者別名者。於知者計分內外二種也。
　　有計下。初明內知爲我也。謂身中別有等者。是似識四分中證自證分也。故次上二分計而來也。抄云。似末那緣內境者。恐不可。末那內緣第八識爲我。云何云內證者乎。
　　或以外知下。明外知爲我。准上知者計。應是第六識遍緣外境。以爲外知耳。
　　經云社恒梵下。第二十四計也。有人云。第九授明鏡偈曰。●壞●怛嚩（二合引知也已上）彼●社●儜切故。壞音也。今●社●拏切故社音也。下●字彼無上空點。聲轉義同耶。若又●●是體聲。●●是業聲耶。如●●（體）●●（業）故。又心經梵本云●若●怛●尾衍。則故知般若知也（已上）今按。千字文云。●吉抳●擔。或云●●●皆聲之轉耳琳音云。社怛梵梵語外道名也。此與知者外道宗計大同。名字別異耳。（文）●●是知梵名然云名字別異者。爲不審（矣）。
　　經云若摩好闍下。釋第二十五計。經音二十三云。梵本云末好沙。舊經名摩兎沙。此云人。亦云有意。以多思。經有智惠故名爲人也（文）智度者。三十五論明十六知見中。釋第七人曰。行人法故名爲人（文）華嚴大疏十九下（十九）釋經人想云。七人者有靈於土木之稱。智論云。行人法故。大般若名士夫。瑜伽釋云。能作一切士夫用故（文）文句四之三（四十四）釋六趣中云。人者梵名摩[少/(兔-、)]奢。此云意。昔頂生初化。諸有所作當善思善籌量善憶念。卽如王敎。諸有所作先思量憶念故。名人爲意。又能息意能修道。得達分。又云。人名慢。五道中多慢者稱人趣（文）今詳梵言。應是●●●●。●●●人也。●生也。具云人生。雜名●●●人也。●●生也。有人若爲漢語。闍梵字作●者甚難依耳。具譯等者。●●人也。●生也。謂人者我體。一切諸人從人我而生故云人生。從人而生猶如云自在天生一切人物。故云自在外道部類也。唐三藏者。貞元錄云。沙門釋玄奘。本名褸。俗姓陳。陳留人也（乃至）帝作新經序名大唐三藏聖敎序。神筆自寫。勅貫衆經旨。進諡法師稱大遍覺（文）唯識論。摩好闍翻云意生。樞要上本（四十七）云。三意生是意種類。有能思量勝作用故。顯是意類。故名意生。（文）問今經又云意生。何云唐三藏誤耶。答若約正釋。末耶爲意。末好闍爲人。若義翻。摩奴沙非無意義。如上引音義。今約正譯云誤也。然經且順舊譯云意生也。演密辨此義云。云彼師以爲。摩奴闍翻爲人執。此解不可。疏主解智度文。云人執。非是翻語也。
　　經云摩納婆下。釋第二十計也。是毘紐天外道等者。毘紐是那羅延天之異名故。是卽尊貴外道部類。然尊貴計。云我遍一切地水火風空處。今云在于身中。內外爲異也。
    正翻等者。對儒童義云正也。
　　言我於身心下。釋勝我義也。智度亦云者。論第十二（十八）云。有人言。神在心中。微細加芥子清淨名淨色身。更有人言如麥。有言如豆。有言半寸。有言一寸。初受身時最在前受。譬如象骨。及其成身如像已莊。有言大小隨人。身死壞時此亦前出。如此事皆不爾。何以故。一切色四大所造。因緣生故無常。若神是色色無常。神亦無常（文）清淨色身者。總明我體。是總計也。此中有數計。同計淨色爲我。其豆麥等但是大小之異耳。抄云。人受生時。最初訶羅藍以後。先內成像骨。後成皮肉等。以莊嚴之。今我體又爾也是故爲譬。謂我喩像骨。一身喩皮肉等。是似以身正根計我體（文）。
　　唐三藏下亦辨譯誤也。樞要上本（四五）云。摩納縛迦依止於意。而高下故（瑜伽八十三義也）若總釋義。此名儒童。儒美好義。童少年義。美好少年名曰儒童。論依別釋。摩枘是高義。高慢他故。縛迦是下義。卑下他故。以依止意。或陵慢他。或卑下他。名摩納縛迦。述記第二（末四十）云。婆羅痆斯國有婆羅門。名摩納縛迦。此云儒童。其儒童子名般遮尸棄。此云五頂頂髮五旋頭有五角（云云。按。此釋直以儒童爲其名矣）演祕一末（十）云。疏儒童子五頂者。有云。儒童有五童子。名爲五頂。有義然説儒童名五頂。然疏中説其儒童子稱爲五頂。亦未可依。儒童卽是童子異名。婆羅門又非童子故詳曰。然初師義雖無所據。理猶可通。第二師義斥疏全非。世之立名有種種異。雅年貌美號爲儒童。老從舊稱。是有何過。若言儒童卽令唯小。俗字觀音應卽是聖。此旣不爾。彼云何然（文）華嚴疏十九下（十六）云。八魔納婆。此云儒童。謂計有我人。爲少年有學之者。此名依一聲中但呼一人。若呼多人多聲中呼應云。摩納婆嚩迦也。抄摩納婆此云儒童。卽出智論。若瑜伽云。謂依止於意或高或下故。彼疏云。意高下者約行以釋然行高下皆由於意。雅年之者高下不定。故以高下。而以顯之。釋曰雅年高下者。卽少年有學者也。菩提闇黎者。古師皆以爲金剛智三藏。按宗僧傳第五。一行和上傳云。又於金剛三藏學陀羅尼祕印。登前佛壇受法王寶。後同無畏三藏。譯毘盧遮那經開後佛國。其傳密藏必抵淵府也（文）此釋足爲一助也。
　　經云常定生者。釋第二十七計。常住者釋常字。不可破壞者釋定字。決定故云不可破壞也。自然者簡緣生。常生者常簡緣滅。常故不從緣而滅也。生謂生起。從一生起終無滅義。旣無滅義何有更生。故云無有更生也。抄云常生故旋轉無窮等者。非疏主意。讀者思之。
　　經云聲非聲下。第二十八九三十計也。聲中有聲顯聲生二種。更加非聲總有三種也聲卽是聲論等者。經云聲者。總明聲論師計也。是有聲顯·聲生二種。次分釋之。是總釋也。唯識第一（十五）云。有執。一切聲皆是常。待緣顯發方有詮表。述記一（末七五）云。待緣顯者聲顯也。待緣發者聲生也。發是生義。聲皆是常然有時聞。及不聞者。待緣詮故。方乃顯發。此有二類一計常聲。如薩婆多無爲。於一一物上有一常聲。由尋伺等所發音顯。此音響是無常。二計一切物上共一常聲。由尋伺等所發音顯。音響亦無常。如大乘眞如萬法共。故唯此常者是能詮聲。其音但是顯聲之緣。非能詮體。此通破聲顯聲生計內計外全分一分。如因明疏叙。今不繁述（文）若聲顯下。釋聲顯論師計。意明。未顯時聲體是本有常恒。然不聞者以闕緣故。待尋伺等緣而顯。顯時亦體性常住更無有減也。
　　若聲生下。釋聲生計。聲本生者對本有云本生。意明聲本源生待尋伺等緣而生。生已體性常住也。上計未顯已前體。是本有。此計本生爲始故。不云末生已前體性本有也。上計無始無終。此計有始無終。其異可知。
　　非聲者下。釋第三計也。上二計不解聲字卽實相。故著聲以爲實有。此計撥無聲字。以無善惡法爲宗極。亦是不知聲字實相故耳。若知聲字卽實相則何著何撥。反此義故皆是邪計也。
　　經祕密主下總結也。三十種我分。皆是分別心所計故。云分別相應也。分別所云妄執。妄執者體是無明故。下疏云。諸阿遮梨所以爲此喩者。欲表一無明心隨事離分。卽成阿僧祇妄執也（文）此等我分與無明相應故。云分別相應也。希求順理等者。各修苦行。皆於冥處相應契達。故約彼宗計且云順理。自內觀之實是違理故。總名外道違理心也。經中略擧等者。具如抄辨。如人坐得四禪等者。具如抄引唯識疏。計後除中五現涅槃文解。
　　或生是念下。抄約凡夫味著引起信文解恐不當矣。何者。是欲釋我分相應義。上標十計。次釋其義。故知。但約外道見也。今辨其異者。上明計所得定爲直涅槃。次或生下。明計自身是得禪者也。
　　如是等下結上也。謂從內觀之。纔得世間義利。未曾知自心實相故。此二相皆是我分相應義也。
　　皆由不觀下。釋經自昔以來等意也。我實相者卽我自性。我自性是不可得。不可得卽實相也。故上經云。彼不觀我之自性。則我之所生也。疏釋云。若彼觀察諸蘊皆悉從衆緣生。是中何者是我。我住何所。爲卽蘊異蘊相在耶。若能如是諦求。當得正眼。然彼不自觀察。但展轉相承。自久遠以來祖習此見。謂我在身中能有所作及長養。成就諸根。唯是此究竟道。餘皆妄語。以是故名爲愚童也（文）大師薄伽梵者。外道所計三寶中之佛寶也。下云。乃至於彼部類之中。梵王猶如佛。四韋陀典猶如十二部經。傳此法者猶如和合僧（文）如劫初時等者。擧劫初緣起。明最初我見也。俱舍論第八（七）云。有色有情身異想一。如梵衆天。謂劫初起。是第二識住。所以者何。以劫初起。彼諸梵衆起如是想。我等皆是大梵所生。大梵爾時亦起此想。是諸梵衆皆我所生。同想一因。故名想一。大梵王身其量高廣容貌威德。言語光明衣冠等事。皆與梵衆不同。故名身異。（文）光記八（十八）云。梵衆天言。擧初顯後。總攝三天。唯取劫初不取後時。以劫初起梵衆起想。我等皆是大梵所生。大梵起想。是諸梵衆皆我所生。梵王梵衆同執一因。而生想故名想一（文）一因者邪因也。上經所説。自在天外道等。皆此義也。故今云最初有我者也。此爲根本。從此生無量異計。故云展轉生等也。
　　希求順理下。初示梵名。今女聲呼云瑜祇者。明觀行應理義也。下疏云。瑜伽譯爲相應。若以女聲呼之。則曰瑜祇。所謂相應者卽是觀行應理之人也（文）然抄出三解。今取第一義。此中順理與下最初順理之心。言同義異。順謂隨順。理者上所云眞實常理。謂觀行應理故云順理也。
　　卽是下述釋順理義。順理梵音女聲呼故。云修瑜伽行者。凡女聲呼未得瑜伽修行者之稱。卽觀行應理之人。亦卽上所引自在天外道等。是謂之古昔修瑜伽行者也。
　　謂彼下釋解脫義。解脫卽彼所得涅槃。所云五現涅槃等是也。所謂已得瑜伽也。是觀行與理相應。而所得。是名爲眞解脫也。更無法過涅槃者。故云萬物之宗也。
　　今順下釋希求兩字也。謂今此所明。爲淨心最初生起之由。三十種外道違理之心。順彼古昔修瑜伽行者之所修行（四禪八定等）希求世間解脫故。云今順等也。已上皆是等者。是總結三十種外道。以爲淨心起因也。內外因果者。外謂順世八心。卽是外因果者。內卽違世八心。卽內因果也。違二種八心故云違理。違理卽破壞義也。下明世間八心畢云。從此卽發聲聞菩提初種子心。皆應準例前文廣分別説。乃至三乘一一地。皆具十心（文）。
　　次明最初下起下文也。順理者。順謂隨順。理卽善體。是淨心一分故。卽實相理也。是名爲淨心最初種子心也。下云。如最初種子離微塵計心垢時。卽顯微塵許淨心勢力。雖云善種子生。其實卽是不生也。以是堅固性故。在衆生識心終不敗亡未至自心實際大金剛輪。中間更無住處。雖果後成種展轉滋長。然亦不出阿字門。故云最上大乘句心續生之相。諸佛大祕密。外道不能知（文）第二十（二十六）云。如最外院八部等世天。卽是前八心中。從初解守齊已去。乃至受用果等也。然有善根開發。與正道相應卽是大悲胎藏花臺之因也。如來以方便力而引導之。乃至令成就世間八心以來。卽是外院之位。次漸漸向裏。及二乘亦在此內（云云）又（同三十）云。從法身起應。次流向外以度衆生。猶如漫荼羅自中胎出至八部世天之位。又從外引入佛果。猶如漫荼羅從乃至八心之初。直至成菩提方便等也。（文）此等釋意順阿字本不生自心實相之理名爲順理。如此淨心漫荼羅中胎藏之因故。下云不出阿字門等也。
　　經云祕密主下。明順世八心此下卽最初種子心也。經有二段。初擧愚童凡夫違理之心。是淨心生起之由也。或時下正最初種子心也。羝羊者。字彙云。都黎切。音低。轉雅云。牡羊三歲性善牴觸。易大莊。羝羊觸藩羸其角○陸佃云。羝好觝突。故從低省。抵者抵其角。然後能觝突。順西方語法者。按羝羊梵中當有愚癡義。故以羝羊喩不知善惡因果愚癡凡夫。所云啞羊僧。亦是愚癡義也。梵音所含故。云順西方語法。羊云●●。（千文）又云●●（疏第六所傳圖）●無也。●有光明義。光明卽惠義故●●是無惠。無惠卽愚癡也。又●無也。●惠也。●●云惠。亦是無惠義也。智度第三（二十六）云。云何名啞羊僧。雖不破戒。鈍根無惠。不別好醜。不知輕重不知有罪無罪。若有僧事二人共諍不能斷決。點然無言。譬如曰羊。乃至人殺不能作聲。是名啞羊僧（文）。
　　世間從久遠下。釋或有時一法想生等文。此中善法者。下疏云。問曰。如是八心最初種子。復以何爲因。答曰。由世間自久遠以來有善惡之名。種子從是生也。如劫初衆生貪食地肥。爾時卽以多食者不善。少食者爲善。或有見多食因緣起諸過患。便作是念。我今少食此味。常自誡節。不亦善乎。然此衆生亦未知因果後世之報。但展轉相承。謂仁義慚愧等以爲善法。有能如是行者世間共稱譽之（云云）此善者卽是淨心具體故。依因緣而得顯發。然彼三十種外道等。不知因果故心行相違。是以推求而不能得也。上經云分別相應希求順理。卽是違理之心推求義也。後時欻然等者。正釋或時一法想生意也。下云。又如小劫終竟時。衆生忽然發心。知世間惡法過患更相勸導共行善事。爾時亦無善知識勸導便然。當知皆是自心實相熏習因緣力也（文）疏主且約眞如內熏釋。然寶鑰上云。本覺內熏佛光外射。欻爾節食。數數檀那。抄解云。謂本覺佛性爲內因。久遠善法爲外緣。如此善法名字等。又是先佛之敎法。等流敎藥。故名之佛光（文）愚按。疏家宗家意本不同。何必勞會釋耶。欻然者。韻會（勿韵）云。許勿切。讀若忽。廣韻暴起。節食持齊者。具如抄解。八關戒者。又如抄解。彼由節食等下。釋彼思惟少分。卽明節食持齊利益。如文可知。
　　爾時下。釋發起歡喜心。●●名歡喜心。此心具歡喜義。今此歡喜者。自性清淨心。本性之善是淨心最初之種子心。卽是現法樂之由漸。是以初地開發此心。名爲歡喜地。本有修生其體是一。故云其心歡喜。本性歡喜少分動起也。
　　由見此利益下。釋數數修習。此節食者。謂息食貪也。食貪爲諸垢之本。今息之故自生歡喜。生歡喜故。數數修習。數數修習故次生施他之心。故知。數數修習是第二心之所因。故是爲種子心也。
　　經云復以下。釋第二心也。抄釋牙種以爲二物。此解不可。經意十心爲因果二。從初至第五爲因。第六已下爲果。故經一一皆加種字云牙種乃至葉種。然第五敷花闕。種字。疏迦釋云花種。故知。種言卽顯因義。若如抄言者。一一文皆當有二義。豈有其義耶。第一心節食持齊息自心貧。是喩種子。故今經云復以此爲因。因卽種子也。今第二心轉施於他。不貪之心轉增廣。故以喩牙。顯此牙屬因云牙種也。
　　此六齊日下。引智度第十三文。是證六齊日義也。斷食者。劫初以一日不食。爲齊法也。旣順善法者。息貪求故。順無貪善法也。論全文云。問曰。何以故六齊日受八戒修福德。答曰。是日惡鬼遂人欲奪人命。疾病凶衰令人不吉。是故劫初聖人敎人持齊修善作福以避凶衰。是時齊法不受八戒。直以一日不食爲齊。後佛出世敎語之言。汝當一日一夜如諸佛持八戒。過中不食。是功德將人至涅槃（文）。
　　由見止息下。釋復以此爲因文。是明以第一持齊爲因也。止息貪求者。上云不生馳求勞苦是。內獲利樂者。上云爾時生少分不著之心。其心歡喜而得安穩。是也。經云因者謂因由也。故疏釋云由故。
　　欲修習此法等下。釋施與父母等文。是明從種子而生牙。牙卽種子之增長。故云增長也。修習此法者。指上息貪求法。卽所云持齊。止自貪故還施于他。是云令得增長。謂令不貪法增長。卽是牙種也。六親者。抄（云云）按。今釋經父母男女親戚云六親。今經所説亦是六親一義。男女者男女子息也。親戚卽總云內外觀戚也。廣韵云。禮記注。孔曰。親指族內。戚言族外（文）。
　　自念下明布施功能。兼釋芽種義也。見此因果者。因謂布施。果有三種。一無守護憂。二他人敬愛。三孝義之譽。第一總明施功能。第二通六親。六親對我云他於第三中孝在父母義通男女親戚也。
　　轉生歡喜下。明牙種義。謂依歡喜故善心稍增。善心是種子心種增卽牙義也。
　　經云復以下。明第三皰種也。
　　謂欲成下。躡前起後。是明心相續義。下皆准知。謂欲等者明種子心。
　　修習下明牙種。善心漸增長等者。明從種子主牙也。
　　復能施與下正明皰種也。抄云。非親戚者。擧所施境。六親外一切人云非親戚。是則從狹至寬。從親及疎。施心增長相也。
　　見此平等下。正明第三心義。上牙種中取親捨疎。是爲不平。今親疎等施故云平等施也。
　　爾時善萠下。明牙增爲皰也。抄云。牙莖滋盛喩施心增廣。未生莖等喩不簡釋所施之境也。
　　經云復以下釋第四葉種也。上不擇親非親。等施與故云平等施。今於平等施中。以惠簡擇所施福田故云惠性漸開。捨芬得勝其義分明矣。問。於福田中捨劣取勝。豈不差別不平見乎。答。於親疎中而爲差別是爲愛見。今於福田簡擇勝劣。是惠性開。雖似差別義趣大異葉梵云●●。含器量高德義●●器也●量。●●云無量（見三十五佛名中）●第一義故。卽高義也●應是德義。更撿謂已下躡前起後。是明從皰生葉義也。如此之人下。明簡擇相也。經器量高德者。通前第二三心。謂於六親及非親識中。而簡其德行也。抄但對第三心論寬狹者。恐不當矣。何者於六親中。亦當有高德人故。惠性漸開者。簡擇之心卽惠性也。慈恩傳第二（八丁）云。般若羯羅此云惠性（文）謂布施相。具足圓滿。以譬牙莖生葉而莊嚴。故云漸開。對次敷花故尚稱漸也。愚善知識之由漸者。指第八無畏依中善友云善知識。今器量高德人。卽是由漸也。下疏云。已知尊行之人（今器量高德也）宜應親近供養。又見持戒能生善利（第七受用果也）卽是漸識因果。今復聞善知識言（當叚所云善知識。卽第八心也）有此大天。能與一切樂。若處誠供養所願皆滿。卽能起歸依心也（文）。
　　經云復以下釋第五敷花也。
　　謂惠性下。躡前起後也。
　　復甄別等下。對前漸能甄擇所施之境。云復甄也。見其利他之益者。對前自利之益云利他也。此有二種。一伎樂人。二尊宿。此二境皆利他之人故。云見利他之益也。伎樂者。此梵應是●●（唐梵）●●亦悅義也。下釋舞心云。如世人支分散動。説爲舞。神變亦爾。現種種未曾有事。令前人心淨悅服（文）金界舞尊種子●●與●●相近。又上云●●●●舞義神通義。
    尊宿下釋尊宿字。耆舊約年老。見聞轉識。學謂學習。行卽德行也。高尚者。易蠱上九云。上九不事王侯。高尚其事。王弼注云。最處事上。而不累於位。不事王侯。高尚其事者也。朱注云。上九居蠱之終。無係應（一無應字）於下。處事之外。無所事之地。以剛明之才無應援而處無事之地。是賢人君子。不偶於時。而高潔自守。不累於世務者。故云不事王侯高尚其事。古之人有行之者。伊尹太公望之始。曾子子思之徒是也。今云。尚與上同。左傳第十八。王日尚矣哉。（注尚上也）惠琳音。尚年巿讓反蒼頡訓詁云。尚上也。猶如盛年者也。孟子盡心下云。尚志（注尚高上也）遵利者。十四義釋作導者爲好矣。十本同今。遵租毘反。循也。行也。習也。恐非今義也。
　　亦令我施時等下。釋敷花名。抄云。經名敷花。疏云花種。是則以第五心。或屬因或屬果。二義之意也（文）今云。經以闕故。疏加而釋。何爲二義。以理推之。第六云成果。敷花是因必矣。又如上辨。敷花者約心蓮華。梵云干栗及。干栗太有歡喜義。具如第十二卷釋今倍歡喜爲敷花者。亦淺略存此義也。心信歡喜者。顯敷花莊嚴相也。
　　經云下。釋第六成果也。按敷花與南方增益義相應。故云歡喜。歡喜卽增益義也。成果是西方義。故云親愛。親愛卽敬愛義也。
　　謂所習下攝前起後。謂能施所施之相與前不異。但於歡喜心上。重發親愛心。是花轉成果義也。
　　又由前下又解也。上約歡喜親愛二心。是約因果二德。謂前聞法爲因。今離欲等爲果也。謂於第五心。以歡喜心施尊宿故。得聞法利。聞法利者。三綱五常戒十善等。是人中所因也。依此起出離欲等心爲果。故次明成果云離欲等。是尚人中之果也。知彼內壞等者。依聞法故能知師德。知師德故。樂欲依彼出離欲等。是以親附而供養之也。欲謂欲情。等者等取瞋等也。
    望初種子等者。抄云。最初種子是布施萠地。今此成果論施得益。故云爾也。以上六心是人間勝報故。大師以之爲第二住心。以第七以上心屬第三住心也。愚按。大師建立十住心故。開爲人天二心。今疏主順世八心總爲第一無畏。只是人中果也。具如第三卷釋。
　　（第七受用）復次祕密主下。釋第七受用果也。謂已能等者。明前後心續生相也。齊謂第一心。施卽第二至第六也。見其利益者。總通第一至第六心也。別於第六心出離欲等故。卽知三業不善皆是衰惱因緣也。卽知三業下。正明第七心也。三業不善卽十惡業。護戒是十善也。生天之果必依十善因而得故。云我當捨之等也。
　　由護戒下。明護戒益也。此有二種。初明現世益。賢善命終下明當來益也。抄云。律中持戒而死名賢善命終。卽此意也。快云。賢善命終者律中護戒人死云賢善死。或一義。增廣賢善。大般若等説增廣賢善（文）今云。後義爲穩。句逗最好矣。
　　譬如種果下。釋受用種子義。種果已成者。指第六心。種子轉成果故云種果也。受用其實者。正明第七心也。前已成果。今正受用前果。前果卽是後心之種子故。云受用種子也。是約第七心當位釋也。抄云二解。今不取也。又云下。約果復爲種義。兼明一種成多果也。十四本作又如。今疏云字恐寫誤一種子者喩受用果心。果復成種故云一種子也。百千果等者。喩從第八無畏依已後數多心也。是一一果實者。從順世八心而生違世八心。乃至初地至十地。一八心果復成種。展轉無窮。故云不可勝數也。
　　今此下合法也。受用果心者。合一種子也。復成後心下。合成百千果。乃至展轉無窮義也。
　　經云祕密主下。釋第八心也。經云此心者。指第六七二心。是前二種果心云此心。下疏釋分明也。生死流轉者。正明第八心。順世八心皆是生死流轉中之因果也。然獨於無畏依中云生死流轉者。生死是恐怖義。怖畏梵云●●。●是二十五有。●卽人天等諸乘也。二十五有生死流轉。是怖畏義。故今對無畏依云生死流轉。此無畏依於生死中且名無畏。故下經云愚童異生生死流轉無畏依等也。又下疏釋六無畏中云。梵云阿濕縛婆。正證云蘇息（云云）此等諸天離惡趣畏而善趣極。故云無畏。卽蘇息處。是歸依處故云依。或所依在能歸。歸依此無畏諸天故。總云無畏依。雖是無畏依。尚在生死中。故下經云生死流轉中無畏依也。重譽有二義。後義。爲好。是指人中云生死流轉。然抄難（云云）恐不當。何者。三界諸天是所歸體。無畏依是能歸心。指能歸心云生死流轉。明。指人中而云也。
　　經云於善友等者。謂依前供養尊行人及護戒力故。今聞善友示歸依處也。抄解第七·八二心異出其二解。彼以爲第七心生天言直爲生天果者恐不可。第七心明戒是生天之因。故疏釋云。賢善命終而得生天。是明依護戒力當來生天。非第七心直云生天果也。若爾第八心明歸依諸天。有何相違耶。今解云。第七護戒明修生天之因。第八心明其歸依所。譬如佛弟子自護佛戒。亦能歸依佛菩薩等。以此爲二心異也。
　　已知下。釋經以此心等文。是明前後心續生。攝前起後也。已知尊行等者。第六心也。又見持戒等者第七心也。又見持戒等者。謂知依持戒因而得生天果故。云生善利。善利卽生天果也。對前愚童違理心撥無因果。今知因果。然非知內法因果。故云漸識也。
　　今復下。正釋第八心。是當經生死流轉已下文也。是明聞善友示歸依處而起歸依心。是名爲無畏依也。此大天者。抄云。經此是天大天等（云云）自在梵天那羅延等。是上界主故名大天。黑天日月龍尊等。是下界類故名天。今且擧勝爲論也（文）雖未聞佛法等。抄當二解。後解爲好。謂是世間八心故。去未聞佛法也。佛法者指次違世心也。抄又以二義明勝前心。今云文有三義。一因修善行。得此善報者知因果也。二又漸下求歸依所也。三復聞佛法下明近佛法。謂未聞佛法聞。則必信。智旣勝故。以三義故爲世間最上心也。問曰下。擧前後異問答決擇。具如抄辨。以要言之。約因果知不知。明前後異。前是因果撥無心故。云前是不識因果之心。今知世間因果故。云欲效彼行因冀成勝果。是爲世間最上心也效或作傚。或作放。皆通。韵會效韵。效後敎切。增韵勉也。又授也。又見傚字注。傚字下云。傚説文本作效。今文作傚。廣韵學也。增韵傚也詩君子是則是傚也。又民胥傚也。左傳引詩民胥效矣。亦舊作效。漢彭越傳。仰可效之（文）莊子在宥篇今則民之放也。疏云。使爲物放效也（云云）。
　　商羯羅等下。釋諸天名義也。經自在天等者。旣出上故。疏略不釋之。是正明三兄弟也。具如上辨。商佉羅者第五（二十七）云。并置商羯羅天。是摩醯首羅。於一世界中有大勢力。非三千界生也（文）第四云。商佉羅是骨鎖天也。因明疏第一（六）云。商羯羅者。此云骨鎖。外道有云。成劫之始。大自在天人間化導二十四相。匡利旣畢。自在歸天。事者顧戀遂立其像。像其苦行。悴疲飢羸。骨節相連形狀如鎖。故標此像名骨鎖天。劫初雖有千名。時減猶存十號。此骨鎖天卽一名也（文）依因明疏。骨鎖天者第四禪大自在天之變作也。劫初爲化人間故。現苦行相。是大自在天。二十四相之隨一也。此身化（一）須彌界。故第五云非三千界主也。然又云商佉羅天。是摩醯首羅者。卽指第四禪天。是歸其木云摩醯首羅也。然古抄云初禪天者恐不當矣。初禪梵王者。第五卷所云四面梵天是也。此義具如第五卷記辨之。黑天者𣋼捺羅。此云暴惡惡者黑義。如白月黑月白法黑法等是也。恐以此義故云黑天。祕藏記云伊舍那天黑青色面上三目（文）第十（十四）云。次𣋼捺羅亦佛化身是摩醯首羅之化身。亦名伊舍那（文）入大乘論云。摩醯首羅天有二種。一毘遮舍摩醯首羅是第四禪王二伊舍那摩醯首羅是第六天王（文）俱舍第七（七右）云。依彼頌言誠爲善説。由險利能燒。可畏恒逼害。樂食血肉髓。故名魯捺羅。光記七（二十三）云。依彼外道所説頌言。我亦信爲善説。論主調弄外道也。外道説此頌意。自在天化衆生種種變現。應以嶮利等度卽現此嶮利等身而度之。能爲險利惡事名嶮。割裁衆生名利。能燒衆生名能燒。現可畏身。恒以苦具逼害有情。名恒逼害。或時樂食血肉髓。故名𣋼達羅。此云暴惡。大自在天異名。大自在天總有千名。今現行世。唯有六十。魯達羅卽一名也。又解。塗灰外道（上具引之）種種敎化。説此頌顯化身天（文）依彼等釋。𣋼達羅卽欲界頂第六天也。然第十云摩醯首羅之化身也者。摩醯首羅所云第四禪天。是報身也。𣋼達羅卽化身也。故云摩醯首羅之化身也。自在天眷屬者。第五卷明商羯羅次云。下文更有𣋼捺羅。卽是商佉羅忿怒身（文）商佉羅是第四禪化作。𣋼捺羅亦商佉羅忿怒身。故云眷屬也。問。仁王青龍疏引三藏説云。大黑天神大自在變化也。與今黑天同異云何。答。彼是塚間神故非第六天。恐是第六天變化故。云大自在變化也。經次自在天者。抄云。經異本自在天子（云云）可考證本（文）愚按。本方流行本及明藏經皆作自在天。高麗藏本作自在子天。恐麗本爲正。此是欲界頂摩醯首羅之子。所謂鳩摩羅（此云童子）天。亦云塞健那是也。第五卷商佉羅次云。又置塞健那天。卽是童子天也。第十六（十一）云。俱摩羅作鑠底印（大自在之子）廣大軌中云。塞健翻童子。六首乘孔雀（文）智度第二（二十五）云。如鴆摩羅天秦云童子。是天擎鶏持鈴。捉赤幡騎孔雀。皆是諸天大將（文）不定羂索第四（十一）云。大自在天印眞言中有𣋼捺羅語。次大自在見印眞言中有鑠訖底語。明今大自在子卽𣋼捺羅天之子也。經日天月天者。皆如第五卷釋。龍尊是諸大龍者。經云龍尊等。疏釋等字云諸也。第十釋嚩𣋼拏龍王眞言云。諸龍王同用此眞言（文）又釋諸龍眞言云。前是龍王。此是一切諸龍。是通用也（文）經云龍尊。恐是龍王等字等取諸龍。疏總云諸大龍也。俱吠羅者。演奧第十六（本六）云。住心品云。俱吠羅毘沙門（已上）菩提場經義釋（智證）第二云。俱尾羅天者。○應是毘沙門天也。故義釋云俱吠離也（二合）位。在毘沙門方。頂骨印下（文）畫像品云。各依方而畫護世四王。東方畫持國天王。○北方俱尾羅天。○更莫生疑（已上）不空所譯菩提場經第一。明同聞衆中俱尾羅。菩提流支所譯一字佛頂經。作多聞天王。又不空本俱尾羅成就者。流支本作成就多聞天王呪仙新舊兩本檢挍。俱尾羅與多聞是一體也。可知。俱吠羅卽毘沙門也（文已上）今未詳。然智證引義釋云。俱吠離也在毘沙門方者。非是毘沙門此遮悶拏之夫。祕密曼荼羅品七母次云。嬌吠離耶後用劫跋羅印（文）此后者謂遮（文）荼也。夫婁同用髑婁印。又所傳圖列閻魔眷屬中云。遮悶拏嬌吠利明。是遮（文）荼夫。非毘沙門。其聲勢相近故爲此誤耳。又宋僧傳第三（十五）又天王梵云拘均羅。胡云毘沙門是（愚按。毘沙門非胡語更撿）孔雀經中（初）云。矩吠羅長子名曰珊逝耶。依此等文。俱吠羅卽毘沙門。今雙出二名者。恐是與不空羂索所説俱廢羅天同。是卽十二神將中之金毘羅（或作俱尾羅）今具引文。不空羂索經十七（十七）并出四天王及俱廢羅天。又菩提場莊嚴經（初）云。俱吠羅天四大天大吉祥天等。又文殊莊嚴經上云。復有四天王（乃至）與百千夜刃眷屬俱。所謂金毘羅大藥叉阿吒嚩俱大將等（云云）俱廢羅俱吠羅金毘羅等皆是轉聲之異耳。經釋迦者帝釋也。具云釋迦提婆因陀羅。此云能天帝。第十（十六）云。釋提桓因釋迦羅（二合）也（卽字名也）釋迦是百福德義。以因中曾百度修福。所謂一百遍作大無遮會。普施衆生故。得成此勝生。以初釋字爲種子。因以爲名也。是止息義。止息諸障。障旣息已。增益其福。迦羅是增進也。又奢（入）卽奢摩他。常以深言利益諸天。故心爲眞言。亦佛化生也。經毘樓博叉。是廣目天也。經音十九云。毘留博叉。或名毘樓博叉或名鼻溜波阿叉。此云雜語。或云醜眼。主龍及富單那（文）經毘首羯磨天。第十七（十八）云。造立世界主謂五大天。世外道謂造立世界主。亦是毘首羯磨。我亦生一切心。心主故得名也（文）最勝疏第五末（三）云。妙辨才毘摩天女。毘者此云種種。磨此云業。此則舊云毘首羯磨天也。經閻摩閻摩后。經音第二十二云。焰摩移瞻切。或作焰摩。聲之轉也。舊云閻羅天。又云閻摩羅。此云嚩。或言雙世。謂苦樂並受故云雙也。卽鬼宮總司也。又作夜魔盧迦。亦作閻摩羅社。閻摩此云雙。羅社此云王。兄及妹皆作地獄王。兄治男事。妹理女事。故曰雙王（文）第十（十六）云。次死王眞言。此是閻羅明王也（云云）十六（十一）云。南方閻摩王當作風壇。壇中畫但荼印。王右邊畫死后。以鈴爲印。若畫形卽持之。左邊畫黑暗后。以幢爲印。此幢也。梵云計都。亦旗也（文）又第十云。次黑夜神眞言此卽閻羅侍后也。梵天后者。第十六（十一）云。大梵天明妃。作蓮印。謂未開蓮也。第十四（初）云。次以左手猶如執蓮華形。梵天后印也。梵天無欲。反如人等身。云何言后耶。此是梵王明妃印相。義云妃也（文）義釋十（四三）云。梵王明妃是三昧義。印故義云妃也（文）第九（十四）云。阿遮梨言。明是大惠光明義。妃者梵云囉逝。卽是王字作女聲呼。故傳度者義説爲妃。是三昧義（文）然佛法中等者。大小乘法相皆爾。然下經有梵天后印等者。但是表三昧義耳。
    經火天者。第五卷（二十五）委釋。往見。經迦樓羅子天者金翅鳥王。有文殊師利根本大敎王金翅鳥經（經見）琳音五十二云。翅施豉反。説文鳥翼也。從羽支聲。或從氏作翅。經云金翅鳥者。或名大嗉鳥。梵語云迦婁羅或揭路荼。或號龍怨。皆因形因事立名也。八部鬼神中是其一部也。有大神力常食諸龍。龍具四生。卵胎濕化。此鳥亦爾。其中有差等（文四生龍及趐具如法花玄賛第二）最勝疏第一（五二）云。此云妙趐。下隨舊譯亦云金趐。力勢如香衆。或有勢力能怖香衆。玄樞第三云。此云金趐鳥。法花疏云。以其翅頭有金故以爲名。海龍王經翻爲鳳凰。經云。兩翅相去三百三十六萬里。閻浮樹上容其一足（文）經自在后。十六（十一）云。大自在子之后。作鑠底印。此鑠底也。波頭摩。有人云。波頭摩正云。鉢特忙。此曰赤蓮也。其花莖有刺也（花嚴音義）故是赤蓮花龍也。請雨經上出芬陀利龍王。是白蓮華也。法華序品説優鉢羅龍王。孔雀經中説青蓮華龍王。此二梵漢之異其體維同。未見餘經説鉢豉摩龍（文）愚按。第十五云。鉢豉摩復有二種。一者赤色。卽此間赤蓮華也。二者白色今此間有白蓮華也。非芬陀利。又第十云。白處尊眞言鉢頭摩（二合白蓮也）又第七（二十七）鉢頭摩是紅蓮華（文）鉢頭摩雖有紅白赤三色。今恐是赤蓮華龍也。德叉迦者。華嚴音云。德叉迦此云能害於所害也。謂德叉是所害聲。迦是能害聲。言此龍瞋時噓視人畜。皆致命終。舊云多舌龍者。由多言故名多舌。非是口中有多舌也。和修吉。有人云。妙疏曰。和修吉此云多頭。亦云寶稱。新曰嚩素吉（闍那耶舍及不空譯請雨經）閻那崛多云婆修覊。那連提黎那舍云婆修吉。而●●是寶。●●是稱故。寶稱之翻是正譯耶（文）琳法華音云。和修吉。筏蘇枳。此云九頭（文）商佉。有人云。不空請雨經上亦云此名。闍那耶舍及那連提黎耶舍兩本云海貝（文）孔雀經中（二十八）云。商佉龍王。第十六（十）無量音佛頂以珂貝謂商佉也。應音二十二（九）云。商佉舊言霜佉。或云傷佉。亦作䬲。又作儴佉。皆梵音輕重。聲之訛轉也。此云貝。或云珂。異名耳。羯句摘釼者。孔雀經上（六）云。羯句吒迦（文）琳音二十六（八）云。迦羅鳩馱名也。此云黑領。迦旃姓也（云云）此梵名。聲勢相近。更撿。俱里釼龍者。孔雀經上云句𠸪迦龍。立印軌（二十四）云。又法壁畫釼。以俱哩迦龍。纒交於釼上。加持一千遍（云云）圓敎決祕要義云。次説矩里迦（唐云作尊勅）龍王像法。其形如蛇。作雷電之勢（文）摩訶泮尼等。有人云。不空睛雨經上云。大撥拏龍王。闍那耶舍本云。摩訶頻拏。未見翻名。○阿地●●持也。●●天也。神也。翻曰持天○薩陀。陀羅集經五。●薩●馱曰軟心。難陀等者。等拔難陀也。第六（十七）云。廂曲中置二龍王兄弟。難陀在南。拔難陀在北（文）第五（二十八）云。第二廂曲中。置二龍王。右曰難陀。左曰跋難陀。首上皆有七龍。右手持刀。左持羂索。乘雲而住。第十（十七）云。守門二龍王眞言。難徒拔難陀㡼。秡字聲勢。有鳥波音。鄔是越也。自越諸法生死流轉。住於最勝處。以此護持世間故。以爲名也（文）義釋第七（四十）云。二龍眞言難奴●●歡喜之義。跋字連上轉聲云鄔跋。是近義。亞義也。●●●●鄔波難陀卽第二龍名也。如大龍王普雨世間。一切衆生利益。自觀勢力而生歡喜。卽是如來喜法門也。云二龍者。一是惠刀。次小者是三昧力。復次初是佛地者。次小者是近佛地力。初是究竟力。次小者是發心力。以祕藏中初心勢力不異後心。然亦小者有差別故。云次五也（文）第六（九）云。路係多是赤色。乃至訖勞是白色。皆是一類龍王各依本色畫之。若加鄔波字者。其色稍淺（文稍淺者卽次小之義）最勝王經云。難陀小難陀（文）此等文意拔與鄔波轉聲之異。又近義亞義皆次小之謂也。又智度第十六云。一名難陀。二名㕹難陀。秦言喜大喜（文）愚按。鳥波有最上最勝及殊勝義。智度云大喜卽此義也。是梵語相反義也。又法華義疏第二（十五）云。難陀此云歡喜。跋難陀此云賢歡喜。又文句二之二（二十五）云。難陀名歡喜。跋名善。兄弟常護竭提。雨降以時國無飢年。瓶沙王年爲一會。百姓聞皆歡喜。從此得名（文）次云賢及善者。與智度大義其意近矣。恐是譯語之異耳。又不空羂索十七（二十二）云。難陀龍王。跋難陀龍王。優婆難陀龍王（云云）此文異説更尋。天仙者。所云迦葉瞿曇等五通仙也。第十六（十一）釋火天印等中云。其印加前。五通仙人説四圍陀印是也。此是梵行者祕記。若誦圍陀者。見此手印知是何論何部等也。瞿曇仙。末建拏。竭伽仙。嚩私仙。[央/見]竭羅私（文）第四（三）云。或有宗習世間五通仙法者。聞佛祕藏中具有迦葉瞿曇大仙等種種眞言。能令獲得不思議神通。乃至如毘盧遮那住壽長遠。彼便踴躍志求得入正法（云云）大圍陀論師者。受持圍陀者也。玄應音第十九（十二）云。毘陀●●或云韋陀。皆訛也。應言鞞陀●●此云分也。亦云知也。四名者。一名阿由。此云命。謂醫方諸事。二名夜殊謂祭祀也。三名娑磨。此云等。謂國儀卜相音樂戰法諸事。四名阿闥婆拏。謂呪術也。此四是梵天所説。若是梵種。年滿七歲就師學之。學成卽作國師。爲人主所敬（文）最勝疏第五（本六）云。四明法。卽四薜陀論。舊云韋陀或毘迦羅論。皆訛謬也。一頡力薜陀。此云壽明釋命長短事。二耶持薜陀。此云祠祀明。釋祀祠之事。三娑磨薜陀。此云平明。平是非事。四阿達薜陀。此云術明。釋伎術事。開示出欲等者。謂出離欲界生色界之行也。第十八（十八）明四圍陀宗畢云。然一一尋窮經宗。但生梵天而無出世之道（文）。
　　於彼部類下。明外道所歸世間三寶也。
　　時彼聞下。釋經彼如是等文。是明第八無畏依體也。世間三寶者。釋無畏義。歡喜歸依等者。釋依義也。
　　是第八下。釋經祕密主是名等文。是結無畏依名也。謂以聞世間三寶。而歸依故。離三途恐怖常生人天。此三寶是凡夫人所歸依處故。云外道異生生死流轉無畏依也。演密（云云）恐不當矣。
　　經云祕密主下。於第八心中。而開殊勝決定二心。總爲十心。是初明第九殊勝心也。
　　謂卽下。釋復次殊勝行五字。是示於第八心中開出殊勝心。此殊勝心亦有二。先殊勝住。次求解脫惠生也。
　　旣聞下。釋經隨彼所説中五字也。聞如上所説者。指上所明第八心經。所謂自在天梵天（乃至）大圍陀論師。各各應善供養。等文也。世間薄伽梵音。自在天梵天等也。抄解此中爲廣略二釋者恐不可。又經隨彼所説。與疏如上所説爲意別者不可也。後遂生心等者。釋經殊勝住三字也。後字十四本作復善矣。於中初生簡擇心。是殊勝住之由漸也。由前善根力等者。第七心中護戒力也。或可。總指前施等及護戒也。隨彼所説法中者。抄云世間三寶中法寶者。恐不當矣。今云。總指前所謂善友所示世間三寶也。得殊勝住者。殊勝謂所歸法體。卽世間三寶也。住謂能歸心。於前三寶中。擇殊勝者歸依安住也。依住殊勝境故。次生殊勝惠。云有求解脫智生也。解脫者所謂空法也。此智心名殊勝心。得殊勝住者。是第九中住心。求解脫惠生者。卽出心也。
　　然以未知下。釋常無常空。是殊勝心也。演密解好。抄解不當。謂得殊勝住。有求解脫智生者。於世間心中爲殊勝心。第九心名殊勝是縱也。然未知緣起法等故。從內觀之。彼家殊勝尚是名斷常見。是奪也。所有觀空智惠者。彼能觀智也。第七（三丁）云。經云。祕密主世間因果及業若生若滅。繫屬他主空三昧生。是名世間三昧道者。謂一切世間三昧。以要言之。至於究竟之處。皆滅壞因果及從因辨果時所有作業。謂此三事若生若滅。皆繫屬他。他謂神我也。所以然者。若行人不解正因緣義。而修證諸禪。必當計著自心以爲內我。彼見世間萬法因心而有。則謂由神我生。設令不依內我必依外我。卽是自在梵天等也。若深求此中至賾。自然撥除因業。唯我性獨存。乃至無一法入心。而證空定最是世間究竟之理。是故垂盡三有還墮三塗。雖於禪定中發種種世間勝智。具五神通。研其宗趣。終歸是處。故以是一印統取一切世間三昧道（文）不離斷常者。正釋常無常空義。常謂常見。無常卽斷見。是以彼所觀空不離二見故。云常無常空。以要言之。此空定不知正因緣。故繫屬他主不離斷常。故云常無常空也。智度十八（七）曰問曰。汝言外道觀空。觀空則捨一切法。云何言不捨一切法故。無有實智惠。答曰。外道雖觀空。而取空相。雖知諸法空而不自知我空。愛著觀空智惠故（文）。
　　但隨順如是下。釋經隨順如是説句。此文重指第八無畏依心。與上經隨順所説中義同也。問曰。何再指無畏依心耶。答爲顯後二心於無畏依中而開出故。疏釋云此中後有二種等也。此中者。指第八無畏依中也。此含二心。一殊勝心。二決定心。其能求心名爲殊勝。其已證心名決定也。
　　若離分下。明開爲十心也。抄云。第十決定心。經現文有説文乎。乃至謂殊勝心成就。安住不動名決定心也。仍經現文無別説句也（文）愚按。經云解脫。又云常無常空。解脫卽彼家涅槃。求解脫心名爲殊勝。常無常空者。卽是空法故。疏釋云。已於空法作證名決定心。故知經現文有決定心也。
　　世尊欲對明下。釋祕密主已下文。先明文來由也。凡出世間有其三種。今且約初對明初劫二乘觀空智惠也。
　　次説下。略牒經也。此中初明外道不知。不知卽二邊二見也。前引智度第十八（七丁）與此中同也。意明取空相故非知空。不知我空故非知非空也。取空相是斷見。不知我空卽常見也。故云非了知斷常也。
　　雖作非有非無下。遣伏難也。難云。外道旣作非有非無平等觀。云何言不知空非空等。遣中有縱奪。雖作下初縱也。然亦下奪也。非有非無平等觀者。智度第十五（十一）云。問曰佛法常空相中。非有非無空。以除有空。空遮無。是爲非有非無。何以言愚癡論。答曰。佛法實相不受不著。汝非有非無受著。故是癡論。若言非有非無。則可説可破。是心生處。是鬪諍處。佛法則不然。雖因緣故説非有非無。不生著。生著則不可破不可壞（云云）不能雙離是見者。意明。彼以分別心觀非有非無故。非有是空見。非無卽常見。墮此二見故云也。由彼未解等者明不能以離是見之所以也。
　　然佛法中下。先擧出世間觀空智惠。對明彼分別無分別也。初明反外道二見。因緣有者假有。假有故反彼無見也。自性空者拆法空。拆法空故知唯蘊無我。反彼有見也。第三釋無我無畏云。謂觀唯蘊無我時。於陰界入中。種種分拆推求我不可得。得捨此自色像者。譬如因樹則樹影現。若無樹者影由何生。今五蘊尚從緣生都無自性。何況此積集中有我耶（文）。
　　若離有無下。明反斷常也。若不達如是下。釋彼分別等二句也。意明不達如是自性空義。雖觀非有非無不著有無。離相絕言（皆彼謂情也）還著非有非無。所以者何。以分別想作此無分別心（非有非無）故。分別心者我也。彼所觀本自繫屬他主。故云分別想也。猶如長似等者。具如上辨。不受一切法者。喩非有非無觀。而受是見者喩以分別想作無分別心也。
　　夫眞空下。結上意也。意明。眞空本自離於分別故。以無分別智證之。如函蓋相稱。然外道以分別想作無分別心。猶如水火不相容。云何分別空耶。
　　若不解空義下。釋不知諸空等文。經諸空者諸是助字。故疏省而不存也。上云以分別想。作無分別心。是云不解空義也。雖復一心等者。上云。求解脫惠生。是不解眞空而求解脫故。雖一心精進非知眞涅槃也。何者。不了因緣實義故。妄計非相非非想。而爲涅槃故。云非彼能知涅槃也。智度十八（八丁）云。汝等受著智慧故。不得涅槃。譬如尺蠖屈安後足。然後進前足。所緣盡無。後進處而還。外道依止初禪捨下地欲。乃至依非有想非無想處捨無所有處。上無所後依。則不能捨非有想非無想處。以更無依處恐懼失我。畏墮無所得中（文）。
　　是故下。釋經最後句。如文可知。
　　由彼初種子下。上來消經文了。自下述其餘義。廣明內外八心相也。此中分二。初明從外入內。次復次行者下。正明內敎八心。初中有三。初此下明從外第十心而入內。二又如行者下。明從第八心而入。三復置此事下。明從第一種子心而入。至文當知彼初種子者。第一種子心也。從此以後等者。依次齊施義。此有二義。一指上種子心云從此。二指第二心已下也。齊施者。齊謂持齊。卽第一種子心。或可。於六齊日施與故云齊施（此義第二心已後都云齊施也。）施者卽從第二至第六也（文中皆有施義）漸增言中。含第七受用果。果是種之增長也。卽是淨心等者。明第八心。上云又漸信解甄別勝由。後聞佛法殊妙。必能歸依信受。故爲世間最上心也（文）最上心者。卽淨心漸萠動也。由此熏習者。總指前八心。謂由此八心熏習。於第八心中。生擇歸依處及求解脫二心也。若不遇等者。示退失相。斷常空者。今第十決定心也。上云觀空智惠不離斷常。是也。退入邪見者。墮撥無見也。上疏問答決擇前違理心云。不知因果故爲邪見。今此順理八心稍知修因感果之理。然非是正因緣之法故。不遇善緣退入邪見也。善緣者。謂遇佛法善知識也。
　　然其八心下。演密取釋本。作八正者非也。智證本。其八二字作眞一字。當屬于上句讀也。是遣伏疑也（云云）若退入邪見則八心種子皆當敗亡耶。遣云其八心一一功德種子熏在藏識。終不敗亡也。若聞佛法等者。上明不聞佛法退入邪見。此下明聞則進下正道也。是明從第十心而入佛法。此義至下當悉耳。
　　若是未生下。亦遣伏疑也。疑云。若爾是違理心。若遇善緣則當入正道耶。遣意云。無機之人不熏識種。故更無發起之理。譬如無種子則無果生也。故云終不能信解也。無機人者。前所謂撥無內外因果外道違理心也。
　　又如行者下。第二明從第八心而入佛法也。其第八心於世三寶而歸依故。若於此時聞説眞三寶則能信受。內外雖異三寶名等故。下（二本十二右）云。復次行者歸依三寶。隨順如來律儀。於一日中受八齊法。由聖戒所防護故。寂靜安等。以安樂故則信賢聖所行數數修習。是名初種子（文）是明從外八心入內種子心也。
　　復置是事下。第三明從外種子心而入內也。如文可知。勝上心者。前釋外持齊。云爾時卽生少分不著之心。其心歡喜而得安穩。對彼云勝上。謂期涅槃勝上果。受八齊法故云也。抄約金受行相解者。恐不當矣。
　　若無機之人下。重擧無機之人顯八心功德也。聞如是八齊等者。內八齊戒尚是在家所持之戒。故云少分安靜。上云。現世安樂有大名稱。命終生天。後得涅槃是也。
　　問曰下。問意云。上明從外入內中。具八心種子者發起入內。不具種子無機之人不能信受。旣知內八心以外八心種子爲因。今此世間八心最初種子心以何爲因耶。
　　答曰下。略答也。
　　如劫初下。具述答意也。俱舎論第十二（十三）云。劫初時人皆如色界。故契經説。劫初時人有色意成。肢體圓滿諸根無缺。形色端嚴集帶光明騰空自在。飮食喜樂長壽久住。有如是類地味漸生（光云。地中出猶如融餳）其味甘美。其香欝馥。時有人熏性耽味嗅香起愛。取嘗便食。餘人隨學競取食之。爾時各初受段食。故資段食身漸堅重。光明隱沒。黑闇便生。日月衆星從茲出現。由漸耽味地味便隱。從斯復有地皮餅生（光云。地味漸乾成餅）競耽食之。地餅復隱爾時復有林藤（光云。此藤成林故名林藤）出現。競耽食故林藤復隱。有非耕種香稻自生。衆共取之以充所食此食鹿故殘穢在身。爲欲蠲除便生二道（光云。食林藤已前身無辨穢）因斯遂有男女根生。由二根殊形相亦異。宿習力故便相瞻視。因此遂生非理作意。欲貪鬼魅惑亂身心失心猖狂行非梵行。人中欲鬼初發此時（云云）十住心論第二云。天地本起經云。劫初之時人食地肥。有一衆生頓取五日之食。因制盜戒。以食地肥而生貪欲因制淫戒。以淫欲故共相欺奪。因制殺戒。以求欲故妄語諂曲。因制不妄語戒以飮酒故昏亂行非。因制酒戒。討尋五戒之興其來久矣。萠於天地之始。形於萬物之先（文）仁義慚愧等者。抄引十住心論畢云。慚愧內敎取美（云云）外典豈不言慚愧乎。論語云。人無愧者近乎禽獸。今此中明世間法爾有仁義慚愧等善法也。又如小劫終竟等者。又擧劫終事例最初種子心法爾所發善心爲因也。小劫＊終竟者。古來有二解。一[(日+日)/林]師云。終竟者二十住劫竟。大三災將至之時分也。此解依智度三十八（十四）論云。劫有二種。一爲大劫。二爲小劫。大劫者如上譬喩（上明芥石二喩）劫欲盡時（已下明小劫也）衆生自然心樂遠離。樂遠離故除五蓋入初禪。是人離生喜樂。從是起已擧聲大唱言。諸衆生甚可惡者。是五欲。第一安隱者是初禪衆生聞是唱已。一切衆生心皆自然遠離五欲。入於初禪自然滅覺觀。入第二禪亦如是唱。或離二禪三禪亦如是。三惡道衆生自然得善心。命終皆生人中。若重罪者生他方地獄。如泥梨品中説。是時三千大千世界無一衆生在者。爾時二日出。乃至七日出。三千大千世界地盡皆燒盡。如十八空中廣説。劫生滅相（文）問。此論文俱舍第十二所明。成住壞空中壞劫文全同也。俱舍云。成住壞空各二十中劫。論十二（五丁）云。如是所説成住壞空各二十中積成八十總此八丁成大劫量（文）旣云中劫今何云小劫。答。是大小乘之異。何必以彼難此乎。又光記十二（六丁）云。又立世經説。初從壞地獄。乃至壞梵輔。經十小劫衆生世間界壞。然梵王未上生也（云云）此文與俱舍少異。壞劫云小劫。以足爲一證也。二𨗴師云。是減劫中小三災時事也。少三災奧畢後。其中衆生更起善心。卽脫惡道生人天二趣故云也。此義如樓炭經及立世毘曇論（云云）此師依智度有人説。上所引論次文云。復有人言。四大中三大有所動作故。有三種劫。或時火劫起燒三千大千世界乃至初禪四處。或時水劫起漂壞三千大千世界。乃至二禪八處。或時風劫起缺壞三千大千世界乃至三禪十二住處。是名大劫。小劫亦三種。外三大發世界滅。內三毒發故衆生滅。所謂飢餓刀兵疾病。（文）按樓炭經第五有三小劫品（文云。刀釼穀貴疾病）然無衆生起善心等事（文）甚廣往撿矣。自心實相等者。自心實相者本覺內熏本覺內熏爲因。劫終苦患爲緣。由此因緣力自然行善事也。起信論（下本六丁）云。眞如熏習義有二種。云何爲二。一者自體相熏習。二者用熏習。自體相熏習者從無始世來具無漏法。備有不思儀業作境界之性。依此義恒常熏習。以有熏習力故。能令衆生厭生死苦樂求涅槃。自信己身有眞如法。發心修行（云云）。
 　如最初種子等者。已上明種子發生因緣。此中正明種子法體也。離微塵許等者。上云。彼由節食自戒故。卽覺緣務減少令我飮食易足不生馳求勞苦。爾時卽生少分不著之心。其心歡喜而得安穩。由見此利益故。數數有修習之。卽是最初微識善惡因果。故名種子心也（文）此微塵許淨心者。卽本有菩提心。不生不滅心體。若約堅論。則三劫六無畏淺深不同。若約橫論。則一味平等。更無淺深之異。故云乃至世天等悉是毘盧遮那若約曼荼羅。則從初無畏（順三十八心）至第三無我無畏在第三重。次第進趣乃至入中胎藏。今此種子卽是中胎藏之種子也。故下云諸佛大祕密外道不能識也。
　　雖云善種子生等者。遣伏難也。難云。旣云淨心。淨心是不生不滅。淨心若生卽無常變易之法。云何云淨心。遺云。雖云是生。因緣生故實是不生。故云不生生。故上疏（一末二十一右）云。心續生之相者。雖此心畢竟常淨猶如虛空離一切相。而亦從因緣起。有心相生。猶如大海波浪非是常有亦非常無。若常有者。不應風飈止息則澄然而靜。若常無者不應風飈起鼓怒相續。當知是心從緣起故。卽是不生而生。生而不生。無相之相。相常無相。甚深微妙難可了知。諸佛祕密之印。不妄宣説。是故凡夫二乘兩種外道。非但不識無生滅心。亦復不識生滅心。故云諸佛大祕密外道不能識。我今悉開示一心應諦聽也（文）以是堅固性等者。釋不生而生心體也。上疏（一末十七右）云。乃至淨菩提心。其性法爾如金剛故。如是極堅固性卽是不從師得。住無爲戒。無垢無濁不可破傷（文）。在衆生識心者。識心卽第八識也。菩提心論云。一切有情於心質中。有一分淨性。衆行皆備。其體極微妙皎然明白。乃至輪迴六趣亦不變易。如月十六分之一（文）未至自心等者。謂初地菩提心自證心云至自心實際大金剛輪。大金剛輪者亦阿字地大之異稱。中間更無住處等者。明心續生相。淺深雖異不出阿字門。謂一毫微善爲初。至自心實際爲後。中間住心望前爲果。望後爲因。淺深不同。唯是淨菩提心次第增長之相。更望別法。淨菩提心者阿字本不生體故。云不出阿字門。卽不思議緣起也。故云最上下。引上經文明心續生甚深義也。心續生者。諸佛所乘之法。諸佛所行之道故。名大乘句。此大乘句。非兩種外道所知。故云外道不能識。具如上辨。法華藥草喩品等者。演密云。疏主指此意者。欲顯權實之設差別無量。覈其定（恐宗）趣終歸一實。故彼經云。如來知是一相一味之法。所謂解脫相。離相。滅相。究竟涅槃常寂滅相。終歸於空以況。此中雖開順世違世八心。乃至各各求於解脫。究其所歸不出阿字。又下疏云。乃至三乘一一地皆具十心。迄至第十地亦具種子芽疱葉花果等。有求佛地智生。觀畢竟空得云金剛實際。故云法華藥草喩品意在於此也（文）彼三草二木況八心相續相。一雨所潤喩阿字門也。
　　復次行者下明內敎世間八心也。於中此下初明。種子心也。抄引下初劫文云順世八心者恐不可。下云順世八心者。上經所説外道八心也。今此所明。疏主自得經意明內敎中世間八心也。學者勿迷。歸依三寶者。是歸內三寶也。毘尼母所謂翻邪三歸亦五戒及八戒三歸也。於一日中等者。是近住戒。具應云一日一夜。略云一日中也。智度十三（二十五）云。問曰。白衣居家。唯此五戒更有餘法耶。答曰。有一日戒。六齊日持功德無量。若十二月一日至十五日。受持此戒。其福最多。問曰。云何受一日戒。答曰。受一日戒法。長跪合掌應如是言。我某甲今一日一夜歸依佛歸依法歸依僧。如是二。如是三歸依。我某甲歸依佛竟歸依法竟歸依僧竟。如是二。如是三。歸依意。乃至如諸佛盡壽不殺生。我某甲一日一夜不殺生亦如是。乃至如諸佛盡壽不過中食。我某甲一日一夜不過中食亦如是（云云）。
　　爲令此善下明芽疱葉花實五心也。此善者種子心也。今種子心增長。乃至成果也。
　　乃至下明第七受用種子也。
　　復由親近下。明第八心也。不起異歸依者。是歸命內三寶。而不起於歸異外道三寶心也。眞實無畏依者。對世間無畏依云眞實也。
　　又於此中下。明九等二心也。此中者。謂第八心也。於第八中開出二心也。殊勝住者第九心。是當小乘順解脫分也。求解脫惠生者。第十心也。思惟觀察等者。釋第十心相也。是當順決擇分。今云決定卽決擇義也。俱舍二十三（六）云。此煗頂忍世第一法四殊勝善根名順決擇分。依何義建立決擇名分。決謂決斷。擇謂簡擇。決斷簡擇謂諸聖道（見修無學）以諸聖道對斷疑故。及能分別四諦相故。分謂分段。此言怠顯所順唯是見道一分。決擇之分故。得決擇分名此四爲緣引決擇分（見道）順益彼故得順彼名此名。爲順決。擇分（文）從此卽發等者。已上明內敎世間八心畢。自下明生出世心也。卽是違世八心也。聲聞菩提者。涅槃二十七云。下智觀故得聲聞菩提（文）菩提是覺義也。初種子心者。謂見道也。下疏云。若三乘初發道意。迄至拔業煩惱根本無明種子生十二因緣。名違世八心（文）此中約三劫故云發聲聞等下疏約三乘共故。云三乘初發等。文異意同。初發道意者。卽見道也。抄云三賢四善根等。順世八心共同者。不可。順世八心者。如上辨之。是外道順理心也。云何云與彼同共乎。若約六無畏辨之。第一無畏爲順世八心第二無畏是三賢四善根其位不同。非同共可見矣。乃至三乘等者。下文云。或可。就見修道等諸位分之。各自有八心也（文）抄引大乘同性經（云云）愚按。不可必依同性經三乘各各十地説。今此經意初劫與三乘共十地同故。聲緣二乘及寂然界菩薩。在初劫中。第二劫是權敎菩薩。第三劫是實敎菩薩。今泛指云三乘一一地。明劫三皆有十心也。
<PIC>T60059901.GIF</PIC>
<PIC>T60059902.GIF</PIC>


　　大日經疏私記第十五

　　沙門曇寂撰
　　住心品第一之餘
　　爾時金剛手等者。上來九問中。答第三心續生問了。自下答第四問也。今金剛手重微問。佛答之也。彼心者。演密云。卽指六十心也。抄出二解。今取後義。今佛答中。直云心相謂貪心等。又疏釋中云此答前問中諸心相句也。故知。後解爲好。愚按上九句中心相問。廣通三劫六無畏。今此中問狹限六十心六十心者。與善種八心共體起故。不通三劫。故知。今問是狹上問廣者。其間是一。答在三處。一六十心相。二三劫段。下疏云。越世間三妄執出世間心生。乃至四分之一度於信解者。是答諸心相及心殊異也。三六無畏段云。是答前心相句（文）故知。上問是廣也。今六十心者。唯世間染心相也。第四（五）釋擇地云。毛髮謂六十心等。與善種八心其體而生。及以覺察則宜除剪。未得出世間心以來。雜起紛亂難可條緒。故名毛髮（文）。
　　此答前問中等者。上問云。心諸相與時。願佛廣開演。是第四五問也。今此答第四問也。初列六十心名者。示經文科也。經有二段。初表六十心名。後祕密主下釋一一相也。列名中有五十九。第六十猨猴心依阿闍梨口説列之。次釋中第三十二歌詠心。第三十五泥心。闕經釋也。而今總云六十心也。云阿貪心者。抄云。法華云。諸苦所因貪欲爲本（文）是則一切煩惱根源故。最初列之也（文）今云。初擧三毒故貪心爲第一也。
　　謂染著下。釋染法兩字。染卽貪心。法卽所取境。故云染著前境。前境謂現前境也。十四本作染謂。今疏恐脫。抄引唯識畢云。依此説前境者廣可通漏無漏之法也（文）此解不可。彼論緣無漏貪名善法欲。今此中不爾。經旣云隨順染法。境唯有漏不通無漏。此是與善種八心共體而生。何云通無漏乎。染汚淨心者。抄（云云）抄所云是上位淨心。今此淨心者善種淨心。所謂微塵許淨心。此貪等與善種心。雜起故云染汚淨心。下云。此等皆是未得出世心。已來與善種種雜起之心（文）。
　　若隨順下。釋隨順兩字。隨順修行是外相也。隨順者。圓覺疏一（五二）云。爲淨覺隨順。疏釋云。清淨覺體從此顯彰。但不背之合塵。卽名隨順（云云）今是背淨隨順染也。此修行。梵應是●●。意明。遊履染境名爲修行。非是勤加精進之修行也。名有貪心者。按經無有字。然疏加之者。是對次無貪心。有貪無貪相對顯異。故下云。謂與前心相違（文）又解有字。恐爲草誤。然兩本義釋亦作有貪。不可輒改也。有人。依唯識第六及述記爲解。並非此中意也。又云。未會經云爾故（文）此品疏正釋再治經。不思之至矣。准唯識論。已上兩釋。染著前境明性用。隨順修行明業用。然彼廣通一切。今但就善種心。寬狹可知論第六云。云何爲貪。於有有具染著爲性。能障無貪生苦爲業。凡六十心皆有性業二用。故下云。准梵本轉聲。於六十心下皆合有爲性之字。例可知也。
　　以心法下。述釋隨順修行義。心法卽貪心在于內。故云微細難識。所爲事業卽順修也。故云相彰于外。
　　譬如下擧喩。煙狀喩順修。火性喩貧心也。故諸句下。諸句中之順修言。皆令例知也。此等下總示六十心分齊。未得出世心者。謂善種八心也。下疏云。最初解了唯蘊無我時。卽名出世間心生也。度世間六十心。離我倒所生三毒根本。名越三妄執（文）又第四云。毛髮謂六十心。與善種八心共體而生。及以覺察則宜除剪。未得出世間心以來。雜起紛亂難可條緒。故名毛髮（文）出世心者。聲聞見道無漏智現前位。是初劫及第三無畏也。未得者是善種八心。卽第一無畏也。問。未得者此六十心唯與八心共體耶。亦將通殊勝決定二心耶（二心常十乘三賢四善根位。是第二無畏也。）答。第四卷旣云與善種八心共體而生。可知。不通後二心也。問。（文）旣云未得出世以來。何云不通後二心耶。答。後二心當三賢四善根故。此六十心雖未得斷。伏不現行。已至見道正斷之故。下疏云。了唯蘊無我時。度世間六十心。又第四（五丁）云。諸微小者（虫類）譬無量惡覺見（文。具與八心共體而生者也）俱舍二十三頌曰。煖必至涅槃頂終不斷善。忍不隨惡趣。第一入離生（文）四善根位惡見不可現行明矣。故知不通後二心也。○抄擧守護心室宅心等問答（云云）今云。此問答不得疏意也。凡六十心與眞言行者善種八心共體而生故。其室宅心等是約前世學聲聞敎餘習也。又出世間心者。眞言行人至此位時。與聲聞見道斷惑大同故。寄齊於彼。然其意大異故。下疏云。學摩訶衍人初得出世初心。與小乘見道適齊。然不墮聲聞正位。所以爾者。由彼從初發心。卽知心性但爲我倒所覆。未得現前。爾時諦觀蘊界入等悉從緣生無常變異。是中何者是神耶。作如是推求。卽了神本不生。度無量見網淨菩提心少分增明。由得菩提心勢力所以不墮二乘地也（文）雖是斷惑等不異于彼。不墮聲聞正位故。云學摩訶衍人。此位行人。斷彼餘習。豈有何難乎。又抄云。六十心或唯見惑。或通修惑（云云）今取唯見惑義矣。然第四（五）云。蟲蟻蜣蜋毒螫之類。喩種種現行煩惱。螻蟻喩癡蜣蜋喩貪。毒蟲喩嗔。此類甚多。譬種種隨煩惱。諸微小者。譬無量惡覺見觀此輩皆有如來性。尤宜將護。勿絕其命根（云云）問善種八心。旣無因果撥無等義。何云惡覺見乎。答演奧第五（二十六）會云。謂依邪師邪敎緣生無量惡覺見類也。或學佛法之人。雖不生大邪見。修行用心聖敎批判。多所違乖。是云無量惡覺見也（文）今云。旣云諸微小者。譬惡覺見。非大邪見可見（矣）與善種種等者。兩本義釋無一種字。今疏恐剩。善種者。善謂齊施等。種謂種子。是與第四卷所云善種八心共體而生同也。今種種者。謂種種雜起也。各有其謂。故下疏云。然此六十心。或時行者本性遍多。或由行道用心發動先習。或一時雜起。或次第而生。又第四云。雜起紛亂難可條緒（文）抄（云云）今云。雜起者與俱起言當有少異。俱起者二心俱起。雜起者無次第而起。謂行者爲聲字觀時雜起紛亂而生故。今此中若貪嗔等一時俱起。則違性相所判。故知。云俱起者不可矣。問。與善種種雜起者。三性各別。云何善惡雜起耶。答善種者此位心品總云善。然智慧微劣故。貪等起時。障彼善心不令生也。非是云與善一時俱起。此善種位所起惑故。云與善雜起也。
　　若行者下。總示對治用心。抄破演密義者當矣。今助一解云。以心法微細已下總通六十心釋。於中以心法至可例然也。釋隨順二字。此二字通在六十心中故。預於此示之。故云以可例然也。此等皆是下。總示六十心所起相。若行者下明對治用心。非是唯貪心對治。廣通六十心。故演密解不可依矣。眞僞者。眞謂八心。僞卽六十心。眞喩嘉苗僞譬穢草。此喩本依治地義。故下云。平治心地時。亦當一一簡去（文）又第四卷治地支分中廣明。往閱淨心勢力者。謂善種八心也。上疏云。如最初種子。離微塵許心垢時。卽顯如微塵許淨心勢力（文）此中亦明善種淨心漸漸增長也。抄出二解。今取後義也。
　　勿謂是因緣下。勸發行者。令信至言也。演密及抄解皆不當矣。今云。勿謂平治心地除六十心。是因緣事相非無爲無相之道。而輕忽至言。不自覺察遠離貪等。終使心沒六十心中。不能令淨心顯現也。故下疏云。當於一切時留心覺察。自然得順淨菩提心（文）又第四（十三）云。時金剛手。爲欲發明如來深密之旨斷除未來弟子疑惑心故。頭面禮世尊足。而説偈言。佛法離諸相。乃至不順法然道者。謂我親從佛聞。諸法實相遠離一切諸相。法佛所住住於法位。若如來出世若不出世。常自寂滅。不可思議。非思量分別之所能及。亦非因量譬喩所能表示。若法相常爾。則非諸佛所能造作。何況有爲諸相能集成乎。何故天中之天大精進者。今乃説此擇地造壇等有爲事相。及與眞言次第行法。令修學者辨種種香華供物。口隨覺觀言説。身學手印威儀。心緣本尊色貌形位。旣是有爲有相。豈能正順無爲無相法爾之道乎。唯願世尊開發是中深趣。除世間如言妄執及疑謗之情也。爾時薄伽梵以下。世間偈答。初云善聽法之相者。以諸法實相義。甚深難見。是故誡令善聽也。夫法常無性從衆緣生。卽是八心之相。越諸戲論。汝欲更於何處求覓無相無爲之法耶（云云）第二云何無貪心下。謂無善法欲名無貪心。謂無惠不貪也。謂與前心等者。明前後違。此有二種。一能緣心。二能緣境。前心染著。此中不染著。前境是惡。此中卽善也。乃至下釋也。初釋無貪心義。乃至者從順世八心至佛果其善非一故云也。第三釋第一無畏云。善義通於淺深。今此中意明十善業道。所應進求等者。正明無善法欲也。唯識第五（二十九）云。故説欲爲諸法本者。説欲所起一切事業。或説善欲能發正勤。由彼助成一切善事故。論説此勤依爲業。述記六（十九）云。經中所説。欲所起事業。由欲爲彼本通三性法皆有勤。故由此文知。入法初首由善法欲能發精進。由精進故助成於欲。一切善事此卽説欲爲諸善法本。如説信爲法本。但是善因欲爲法本。理應如是。對法十五。謂一切法欲爲根本。乃至出離爲後邊等。故對法顯揚皆説勤依爲業（云云）。
　　是故不染下。釋隨順無染法義。但障善萌者。明其過也。但字對前善字。是貪與無貪同爲障故。前貪心能損善法。故喩穢草。此中不貪無願樂心故。不生善法。其相雖異爲障是同。故云但障善萌也。無染汚心者。是三善根中無貪善根。唯識所明六位心所中善心所也。論第六（四）云。云何無貪。於有有具無著爲性。作善爲業（文）名同者。彼此俱云無貪故。事異者。彼善心所。此是妄心。故云事異。又彼作善爲業。是障善萌爲業也。最須觀察者。意云。行者誤謂無貪是善法。一切善惡不可貪求。迷無貪名。而於善法亦不樂欲。終令心墮無惠不貪。故慇指示。令知彼無貪是善。此無貪是染汚法。名同事異。故云最須觀察也。唯識述記九末（五三）云。推求是觀察義。卽唯是惠（文）是故下。示對治觀相也。若行者誤謂對治貪心是無貪法。於是於一切善亦不樂求。還墮無惠不貪。故爲此指勸意明。若欲止貪當觀貪實相。觀貪實相則自然順淨心。云何一切不貪還起此無惠不貪乎。無惠梵云●●●。卽無明也。問。何云貪實相乎。答。觀此貪本來不生性相不可得。自然隨順淨心。而與實相不相違背也。然有人於唯識及今無貪。爲淺深釋。其原出抄。唯識無貪是善。今是染法。疏旣云名同事異。云何爲淺深解乎。是亦妄誇表德之一失也。
　　第三云何瞋心下。經擧忿顯瞋相。瞋在內熱惱。忿發外憤動。忿卽嗔之外相也。唯識第六云。云何爲瞋。於苦苦具憎恚爲性。能障無瞋。不安惡行所依爲業。又曰。瞋必令身心熱惱。起諸惡業不善性故（文）又云。云何爲忿。依對現前不饒益境。憤發爲性。能障不忿執杖爲業。謂聽忿者多發暴惡身表業故。此卽瞋恚一分爲體。離瞋無別忿相用故（文）忿卽嗔之外相故。論云。離瞋無別忿相用故。卽與此中同也怒謂下釋也。如文可知但於衆緣中等者。明對治也。演密云。於此衆多緣生句中。觀察之則不爲障也（文）是直指十緣生句。此解不當。今云。旣云此衆緣。此因近辭故。直指上內外因緣云衆緣也。謂嗔內奮發本依外違境。依內外因緣暴惡之相顯於身業。而今四生推撿。內外因緣畢竟不可得。不可得故瞋無所住。無所住卽阿字本不生義。若本不生豈有何障。故云自無所住則此障不生。又解衆緣者是違境界。唯識云苦苦具。苦及苦具非一無量。故云衆緣。今推撿之。本來不生都無自性。是云無所住。若無所住瞋何緣起。若如是觀則自然對治也。
　　第四慈心下此慈亦是等者。示瞋慈相對義。對上貪無貪。云亦是也。
　　愛見下辨慈心體也愛見慈者。智度第二十（二十五）所明。三種慈中衆生緣慈。仁王青龍疏第三（四八）云。悲有四種。一外道異生起愛見悲（文）同西明疏中（十六）云。大悲有三。一衆生緣。是通外道（文）夫淨菩提心者。不生不滅心體。本自離於因緣。愛見所起之慈。還染汚淨心。故云愛見心垢等也。心垢者謂愛見慈。其體有漏。與淨心違。障善種心故。云心垢也（進云）非善種所生者。此愛見慈障善種心故。云非善種所生也。善種謂善種八心。有人云佛菩薩等大慈者。不可矣。何者。此愛見慈與善種八心共體而起。能障善種心。豈是佛菩薩慈耶（追記）上慈字下。辨二箇慈字異也。上慈者經云云何慈心。卽內心慈也。下慈者隨順修行慈法。是依愛見取衆生相而起顯於事業。是云外相所爲事業。卽隨順修行義也。旣覺下。明對治也。妨道之失者。愛見是生死根原。道是斷生死之器。故愛見慈云妨道之失。今以大慈治愛見慈也。轉轉者。厭嗔起愛見小慈。此慈還妨道。治之以大慈。故云轉轉也。或可。爲遣心垢慈。而修慈無量。能治所治同是慈心。故云轉轉也。慈無量心者。仁王青龍疏第一（四三）云。四無量者。慈悲喜捨。言無量者。如婆沙論八十一云。如是四種。是諸賢聖遊戲處。復次能緣無量有情爲境。生無量福引無量果。故名無量。慈等義者。俱舍云。慈名與樂。悲名拔苦。又成實論。慈名與嗔相違善心。又顯揚云。慈無量者。於彼無苦無樂衆生。欲施樂具（乃至）辨其體者。如婆沙論。慈悲二種自有兩説。有説俱以無嗔爲體。慈能對治斷物命嗔。悲謂對治捶打之嗔。有説慈以無嗔爲體。悲以不害善根爲體。對治害故（文）○抄云。問。上示無貪能治。云觀貪心實相。今又准彼可知觀嗔實相。答（云云）今云。此問答無義。何者。上知貪是染爲治貪故。於善亦不貪。故示對治。云當觀貪實相不應起無惠不貪之行。不貪非能對治故。今轉轉爲對治。能治所治與上大異。何爲一准解乎。
　　第五云何癡心下。唯識第六曰。云何爲癡。於諸理事迷暗爲性能障無癡。一切雜染所依爲業（文）經云不觀法者。觀慧爲體。不觀卽不慧。不慧卽癡也。法者次釋所謂。前言善惡等也。不觀法者。卽癡外相也。不觀前言者。前者現前。謂現前人之語言也。釋不觀義有二。一不觀前言。二所爲事業。前言在他事業在自。不能甄別自他是非。卽是癡現行相也。遇便信受者。謂無惠闇信非善心所中之信也。抄云勝解心邪決定相者不可依矣。次智心是勝解邪惠相。此癡與智相反。何云勝解乎。如是下。結癡心相指上前言及所爲事業云如是也。多諸誤失者。抄云。十煩惱中癡者。卽是無明也。無明有二。一相應無明。與一切諸惑。相應俱起。一切惡法皆是愚癡相故。二不共無明不共餘惑。獨行癡心也。於事事諸法作迷亂之解等也。是故癡心廣與諸惑俱起。故云多諸誤失（云云）此解不可依。此中非必唯指相應無明云多諸誤失也。前引唯識云。於諸事理迷暗爲性。述記六末（三丁）云。於理事者。謂獨頭無明迷理。相應無明亦迷事也（文）今不觀前言者。是迷理也。所爲事業者。卽迷事也。理事非一故。云諸誤失。故如是言總指上二文。何限相應無明乎。○又抄云。問何故此心無能治相乎。答有無隨宜不定也。隨應觀之（文）愚按。觀愚癡實相是對治也。智度三十五（二十八）云。復次愚癡實相卽是智慧。若分別著此智惠卽是愚癡。如是愚癡智慧有何別異。初入佛法是癡是慧。轉後深入癡慧無異。以是故是諸衆智無有別異。不相違背。不生性空故。
　　第六云何智心下。智卽無癡。是癡所對。無癡者是世間小智。下云世智辨聰。少分離癡名無癡也。上疏云。猶如長爪梵士觀諸法實相。不受一切法而受。是見。夫眞空離於分別。云何分別空耶（文）是此之類也。與佛法中無癡善根不同耳。此勝此劣等者。是與長爪受不受義同。爲如是勝劣差別見者。大違于平等實相之理。所以爲小智也。取其勝上者。上疏釋外八心中。釋殊勝心云。此諸三寶何者爲勝。我當擇其善者隨順修行。由前善根力故。隨彼所説中。有求解脫智生。然以未知緣起法故。所有觀空智慧不離斷常。是與此中意同。世間八心勝劣差別見。於內修行還爲障礙。違背實相之理故。故除遣之也。然道人下。明佛甚深法非邪外小智所知也。唯信者能入者。此信卽決定諦信。上疏引智論第一云。佛法大海信爲能入者是矣。是故下明對法也。觀察世智辨聰者。是八難隨一也。法宗源云。世智辨聰以大地法中邪惠爲性（文）有人設淺深二解云。深者顯乘心外之智。斥爲世智（云云）今云。是明善種八心共體之惑。卽第一無畏。初修行時所起心相。何指一切顯敎乎。已上三毒表裏相對爲六心也。
　　第七決定心。第八疑心。決定者。疑之所對也。唯識第六云。云何爲疑。於諸諦理猶預爲性。能障不疑善品爲業。謂猶預者善不生故。有義。此疑以慧爲體。猶豫簡擇説爲疑。故毘助未底。是疑義故。未底·般若義無異故（文）相宗初義爲正。有義恐是性宗義。今疏中處處釋。多與有義同也。今先下釋也。爲令人易解故。逆次爲釋也。謂此下總釋疑相謂不觀是非善惡。隨有所聞一切生疑不決定心卽疑也。如受下別擧事以明疑心相也。天台止觀第四之二（三十九）云。疑有三種。一疑自。二疑師。三疑法。一疑自者。謂我身底下。必非道器。是故疑身。二疑師者。此人身口不稱我懷。何必能有深禪好惠。師而事之將不誤我。三疑法者。所受之法何必中理。三疑猶豫在懷抱禪定不發。設發永失。此是疑蓋之相也（文）今自生疑者。卽疑自也。餘二可知。卽與天台釋同也。諸事例爾者。例知餘事也。按此四字當接上文而讀。不可屬下矣。如人道行等者。爲明對治。先擧疑過也。智度下。引論明能治也。論第十七（十八）云。疑蓋者。以疑覆故。於諸法中不得定心。定心無故。於佛法中空無所得。譬如人入寶山。若無手者無所能取。如説疑義偈言。如人在岐道疑惑無所趣。諸法實相中疑亦復如是。疑故不勤求諸法之實相。是疑從癡生。惡中之弊惡。善不善法中生死及涅槃定實眞有法。於中莫生疑。汝若生疑心。死王獄吏縛如師子搏虎。不能得解脫。在世雖有疑當隨妙善法。譬如觀岐道利好者應逐（文）演密云。此好字上聲讀之。謂利有好弱。好者逐之。弱者棄之（文）。上聲者好善也。又決定心下釋第八心也。不觀是非邪正。隨聞而一切奉行。是無惠闇決也。然亦下明對治也。謂以慧觀察其可奉行否。而後生決定心。謂之正決定。上是一向不決定。此一向決定。過猶不及。俱無慧闇鈍相故。智論云。是疑於癡生（文）是以此兩種俱以慧對治。疏主二心合釋者爲此也。○抄云。問。決定心者。不論邪正隨言印可可有過失。而今云聞善友等。如法敎命是則正決定心也。何爲過失乎。答（云云）愚按。此答不爲快。今引文會之。弘決四之二（四十）云。疑雖有過然須思擇。於自身決不應疑。師法二疑須曉其時。若未入三昧來。於此二法若不疑者。或當復雜邪師邪法。故應熟疑。善思擇之疑爲解津。此之謂也。師法已正依法修行。爾時三疑永須棄捨（文）○又有人對上癡心辨同異（云云）今云。癡與疑本是六根本之隨一故。其體是別所不待言也。又決定心與疑相反心故。興癡其體不同。自可知矣。又依智論。疑於癡生。若爾癡之流類也。凡此六十心與性相不同者數多。不可必執性相而辨同異而已。
　　第九闇心。謂如下釋也。四諦等者。擧無疑慮法也。遺敎經云。時阿㝹樓陀觀察衆心而白佛言。世尊月可令熱。日可令涼。佛説四諦不可令異。佛説苦諦實苦。不可令樂（乃至）世尊是諸比丘於四諦中決定無疑（文）不淨無常等者。略擧四念處。此等皆是不疑慮法也。於無疑法中而生疑心。是闇心也。世間智者下。依此經宗。二乘已上爲出世間故。世間卽世間三昧道。是第一無畏也。智者者與上智心之智同。是世間小智者。於四諦等無疑慮法生疑慮也。心懷猶豫者。正釋生疑慮解義。猶豫卽疑之異稱。唯識第六云。云何爲疑。於諸諦理猶豫爲性（文）問。今云闇心。然釋云疑慮。云何分別。答闇卽疑也。故第十四（二十五）云。眞言王能裂一切法界疑綱。疑卽暗。能斷一切疑惑。卽是爲作照明也（文）問。若爾與上疑心何別。答。有少異。彼隨有所聞不擇善惡。一向生疑。今唯於無疑慮法而生疑慮法。而生疑慮所以爲異也。問。暗卽無明亦何別。答。上癡心三毒中隨一故。總通理事。如上辨之。今唯迷理故釋中擧四諦等也。迷理卽見道無明也。述記第六末云。謂獨頭無明迷理相應等。亦迷事也。獨頭卽見道無明也。故知。今闇心是迷理惑也。問。大乘義章（十使義）云。所言疑者於境不決。猶豫曰疑。疑有二種。一者疑事。如夜觀樹疑爲是人爲非人等。二者疑理。疑理疑諸諦等。小乘法中。唯取疑理説爲疑使。大乘通取皆須斷故（文）今擧株杌喩。豈非迷事惑乎。答取喩不一准。云何以彼難此耶。
    第十明心。謂於下釋明心相。決定法印者。小乘三法印。大乘寶相印。今經卽心之印也。然是下明其過失也。抄云。此中以過不及爲其失。以處中惠爲對治也。密抄云。若過若不及者。過則爲增。不及爲減。共於處中之慧也（文）天台釋云。道理必然。偏立成失。縱雖決定法印。堅執之者還成障（已上）然指心云。暗心爲減。明心爲過者。不可。是中者卽指明心也。凡此經宗諸有所作。皆無不爲淨菩提心。淨菩提心者所謂平等智心也。若過若不及。但爲著相。所以爲失也。義釋第七（三十七）釋黑夜神眞言云。若捨暗求明。明復成障。卽此之謂也。更處中惠下。明對治也。此經宗從因至果觀十緣生。以遺著相。十緣生句者。卽阿字不生不滅不思議中道也。
　　第十一積聚心。是以情謂諸法歸一。情謂卽妄見。與大乘擧一全收義大異矣。具如抄辨。
　　第十二鬪心。此中意。辨論是非。於理不屈。唯以欲令他墮在失處爲要。是鬪相也。與阿毘達磨藏增上惠學論道文不同耳。
　　第十三諍心。上心對他辨論是非。此於自心懷是非心以爲異也。按鬪諍二心。應與次無諍心同諸法實相以爲能治。鬪諍之心皆與實相違背。諸法實相中。佛尚不可得。何況鬪諍法乎。故觀實相則是非鬪諍之心自息滅也。
　　第十四無諍心。是相反前心。是非無定隨聞移轉。一種怯弱之心也。准梵本下具如抄辨。謂其下明是非俱捨相也。不壞向背者。總明無一定心也。雖先下。明捨非義。對後合理前爲非也。異言者。謂與前所聞説異。故云異言。以違合理者。謂與前所習法相違也。或先下明捨是義如文可知。情無下。結釋是非俱捨義也。如有下。總結無諍義也。覺知下。爲明對治。先示所治體也。無記者。俱舍麟記云。無記者。記謂決定分明説義。前二品（善惡）相狀非可分明記。故名無記（文）謂是非相狀可分明記。是非俱捨無可以記。故云無記也。無記卽無諍也。修諸法實下。明對治也。諸法實相等者。空平等智心也。謂能明知是非之相。不取是非相。是云諸法實相。卽以平等無諍心。遣闇鈍無諍心也。涅槃疏（會本十四三十一）云。無諍有三解。一云。慈心成故無諍。二云。空解明故無諍。三云隨心覺照。與物不諍（文）維摩第三（六丁）什曰。無諍有二。一以三昧力將護衆生。令不起諍心。二隨順法性無違無諍。善業常自謂。深達空法無所違諍。今不順平等。而云無諍者。則與衆生無差也（文）空解明故。及深達空法者。卽諸法實相之心也。不順平等而云無諍者。卽今無諍心也。故以實相爲能治也。
　　第十五天心。大乘義章第八（三十五）云。若依地持。所受自然。故名爲天（文）謂三界諸天依前世福力。自然有如此福德。今眞言行人願求如是世間悉地是名天心也。亦由下。約前世餘習釋。上界者三界天趣總對人間云上界。指色界天云上界者不可。如眞言下示天心過失也。遠大者。歎佛果德也。遠謂遠深。大卽廣大。竪越三世。橫遍法界故云遠大也。世間八心歸世三寶生天爲極。眞言行人至此位時不期大果。徒願求世間悉地而無進趣心。則卽是障淨菩提心也。當自下明對治。如文可知。
　　第十六阿修羅心。是耽著世間快樂之心也。仁王青龍疏云。阿修羅者訛也。新云阿素洛。阿者云非。素洛云天。以多諂詐無天行故。名曰非天。佛地瑜伽云天趣攝。雜心鬼趣。正法念經鬼畜趣攝。伽陀經云鬼畜及天三趣攝故羅瞻阿修羅是師子兒。畜生所攝。十地經説此有五類一極溺者。住於人間深山大窟。非天宮也。妙高山北大海之下二萬一千由旬有羅瞻宮。此云。執日。次下復有勇健之宮。次下復有華鬘之宮。一一相去二萬一千由旬。其次最下有毘摩質多羅宮。新云吠摩質呾利。此云綺羅畫。以文身故。或云寶飾寶冠飾服。此爲最大。帝釋妻翁。設支父也（文）果報似天者。云天趣攝者。卽此義也。又華嚴音云。阿此云無也。素極也。妙也。羅戲也。言此類形雖似天。而無天之妙戲也（文）形似天者。亦卽此義也。行業住處不同等者。仁王疏云。以多諂詐無天行故者是也。又居人間出窟及大海等。住處不同也。以爲名也者。謂名云非天所以行業住處與天不同也。此知下。明阿修羅心相也。謂行者自知有大涅槃解脫之利。深樂生死果報。而不能進趣佛地無上果報。是爲阿修羅心相也。深樂生死等者。素洛與蘇羅多通。第十七（十六）云。蘇羅多是著義也。著微妙之法故名蘇羅多復次蘇羅多者。是共住安樂義。謂共妙理而住。受現法之樂也。復次。著妙事業故名蘇羅多（云云）素洛梵有如此衆多義。深樂卽著義。生死者月云蘇利耶。月有生死義。素洛有生死義。可見。果報者。現法之樂卽果報也。快樂卽安樂義也。觀察下。明對治著生死果報故。以四念處觀而對治也。
　　第十七龍心。上著快樂爲性。是多貪無厭爲性也。仁王青龍疏云。龍神者。修建德本廣行檀施不依正念。急性好嗔。故受龍身。如摩尼光（文）謂數下釋思念廣大資財義。可知。有此下結歸龍心也。喜令行人下。明過失也。喜令者。正明龍餘習相也。世間悉地者。如金剛童子軌説開阿修羅窟及得財法等是也。往閱思惟少欲下。明對治也。世間悉地。有其多種。此中求財云世間悉地。其體是多貪也。故以少欲知足爲對治也。無常等者。以四念處而對治。謂諸財物等。無常變易法。豈於此中爲常住見。生貪求乎。又其體空本屬。五家。於此虛物何生貪乎。又貪多財故諸苦相逼。經云。諸苦所因貪欲爲本。爲如是觀則貪自止息矣。
    第十八人心。他利者經作利他也。謂好下釋也。是初明思念相。此中有二。一報恩。二酬怨也。及種種下。正釋利他義。當念下明對治也。心行者心之行相。謂報恩酬怨我他彼此之行相。大違淨菩提心。淨菩提心離如是諸相。畢竟不可得。今以此觀對治種種差別他緣思念也。法利者。對他利言。法利卽淨菩提心也。以要言之。捨世小利住大利也（追記）。
　　第十九女心。是於人趣中。別以多欲爲女心也。千文。女云●悉怛哩（三合引）此梵言中有欲義著義等也。有人云。●那●哩此云女（文）理趣釋云。蘇羅多者如世間那羅那哩娛樂（文）是男女交合成娛樂義也。與今云隨順欲法其義相應矣。然●●恐應非女梵言。何者。●●是男聲。而加女聲成女義故不審。何緣爲此説耶＊（追記）是中下明對治也。此身三十六物之所集成。實是不淨穢惡。謂之身實相。故以不淨念處爲對治也。
　　第二十自在心。自在下釋也。初釋自在心。所事天神者。擧自在體。彼宗計下明自在相也。修此法者下。釋謂思惟等文。此法者外道所修自在天法也。本尊卽自在天也。若眞言行人下。正明眞言行者自在心相也。然演密解甚僻矣。抄解得其意矣。當觀下明對治也。智度第六（三丁）云。復次是幻譬喩。示衆生一切有爲法空不堅固。如説一切諸行如幻欺誑小兒。屬因緣不自在不久住。是故説諸菩薩知諸法如幻（文）又唯識第一（十四）云。有一大自在。體實遍常。能生諸法（文）今諸法屬因緣故。非彼所作。故云無有自在也。
　　第二十一商人心。是唯好多學。以此攝人。不務速行之心也。可得大利者。貫通儲聚分折二句。唯是爲得大利也。若行人下。約眞言行者而明。初明儲聚義。方復下明分折義。如文可知。修捷下明對治也。謂隨下。明捷疾智相也。謂法有三乘五乘差別。此經説五種三昧道。於中隨聞何法。唯求其要。要者所證之處。是云因緣事用也＊（追記）豈待多聞等者。非是一向懱于多聞。簡徒好多聞不求其要者。智論云。如實之智從多聞生。豈捨多聞耶。此經宗。五種三昧道皆是開心實相門。若忘此要從好多聞。皆此中所攝也。
　　第二十二農夫心。是先廣學而後自行之心也。前心廣學攝他爲要更無意於自行之。是爲異是商農一對也。如學稼者下。明農夫義。皆如抄辨之。此心下約行者釋也。廣聞然後行之。理宜然牟。云何爲失耶。謂是欲廣聞然後行之。空滯廣聞不能起行。徒有心願而無行業。云何得無上菩提。故以爲失也。以利智下。明對治也。如聞諸蘊等者。釋利智相也。謂如聞五蘊無常。當速行於出離之道。豈得廣學界入等事畢。而後行之乎。故以利智爲對治也。又如毒下擧喩示不可待廣學義也。毒箭喩出北本涅槃第十五。竢三農月者。三農月。謂春夏秋是農時也。今釋農夫心故擧此喩。意明。竢三農時過。至冬時暇月而後拔之也。是與涅槃觀表箭本處及射者義同也。左傳桓公六年曰。三時不害。而民和。年豐也。杜註曰。三時春夏秋。孔頴達疏云。春夏秋三時。農之要節。爲政不害於民。得便盡力耕耘。自事生產故。百姓和而年歲豐也。
　　第二十三河心。是依因二邊不專一之心也。於求菩提不專一之心也。薩婆多律攝末一（三丁）云。河津者謂解脫河離二邊過故（文）第四（二丁）明擇地中云。攅流者謂於三乘中。其心猶豫不知定趣何道。阿闍梨亦當以法勸喩言。此諸方便皆是佛敎。但隨法最欣樂處。一向學之。所到會同。不應疑慮。若是邪正雜信則。當斷其迷津示其正路。以能兼信故。卽是先世曾經法水。盪滌其心。亦名河津也（文）此心性下釋二邊義。如河下擧喩顯二邊義。以結歸河心名也。此中下。明對治。專心一境者。有人云。是定行相（云云）此解不可。非是住定云心一境性義。是與第四卷所云一向學之義同也。又遣敎經云。縱此心者喪人善事制之一處無事不辨亦是也。
　　第二十四陂池心。抄（云云）今云。龍心經云思念廣大資財。疏釋隨亦爾。應是未得義。此中經云渇無厭足。當通已得未得其義各別也。亦解。龍心唯約資財。此云名利眷屬乃至所學法。是於一切事無厭足心。是爲異耳＊（追記）是中下明對治也。是皆多貪流類故以少欲知足爲對治也。
　　第二十五菩薩心。是覆藏善惡事爲性。最偏僻性。大違善人相也。好尚者。大學云。尚亦有利哉。朱注云。尚庶幾也。共住同事等者。以內敎觀之。違六和法。所以爲失也。緣起法門者。四諦十二緣。乃至善惡報應等云緣起。是緣起俗諦法門。顯了易知也。善人等者。善人無所覆藏。若有其過則發露懺悔。孔子曰。丘也幸。茍有過人必知之。是君子之意也。
　　二十六守護心。是執一邊以爲實。防他難之心也。如世人下。擧喩釋守護義也。己身財物等者。喩六根故。合法中云守護身心也。此心下合法也。身心者總擧六根。故次出藏六喩。身謂眼耳鼻舌身。心卽意根也。是護身三口四意三十善業。唯是爲實。故下云。學聲聞者多生此心。職此之由矣。乃至下。又擧喩也。演密云。謂此心守護身心六根等。如龜藏護四足頭尾六事。不令他損。故涅槃經云。龜有頭尾四足名爲六處。若侵惱則藏入殼中。衆生六根馳流外境。塵賊來侵。自守根門如龜藏六也（文）不令外境所傷者。此六字當接藏六下而讀。是合喩中不令爲他所傷也。正是明守護義也。謂唯此行下。釋經謂唯此心已下文也。學聲聞法者。只是凡夫學聲聞法者也。有人約學無學。又約愚法不愚法者。甚鑿矣以兼下。明對治也。兼他人者。是大悲心。以對治自利自護之心也。又有人下。總約自保所解釋。非啻學聲聞者。是通一切人也。文意可知。
　　第二十七慳心。是一切爲自不惠他之心也。凡菩薩者諸有所作皆爲度衆生。反此義故爲失也。以念下明對治如文可知第二十八貍心。十四本所引經云。貓貍心。此心行相有其二種。一聞種種法要不速進行。二不念恩德也。正字通云。貓音苗。捕鼠獸。貍音離。野貓貍有數種也。大小似狐。毛雜黃黑。有班如貓。圓頭大尾者爲貓貍。善窃雞鴨。如貓下釋也。不務者。務已遇切。説文務趣也。徐曰。趣赴此事也。法華（藥草品）云。不務速説（文）度內者抄出二義。今取入聲義。猶如言分內也。有人引後漢隗囂傳。非此中義也。此人下。約行者心相釋。種種法者合伺捕禽鳥。要但作心下。合屏息等。冀待良緣下。合望至度內當勇健等合然後取之。又如貓貍下。是經外一義。恐是三藏口授。今見世貓貍便有此義。按。知恩人能務爲自利利他行。令法不滅是爲傳法器。故囑累品擇弟子相中。云思念恩德疏釋云（乃至）從師聞一句之義。乃至成佛猶不忘報之。常知恩報恩也（文）又華嚴大疏十四（二十九）云。得人小恩常懷大報。不知恩者。多遭橫死。故經云。假使頂載經廣劫身爲床座遍三十。若不傳法利衆生。畢竟無能報恩者。故唯自利。利人如説修行爲報佛恩耳（文）若人下合法也。以不下明對治也。是初明對治經徐進心也。常念下次義對治（文）如文可知。
　　第二十九狗心。是薄福下。劣少分喜足爲性也。抄云。前少欲知足以爲能治。今是爲所治者。恐不可。此中與少欲知足文同意異。讀者自知。若稍下反顯也。取法華譬喩意釋。經云。是時諸子各乘大車。得未曾有。非本所望（文）此心聲聞舊習故。與法華意同也此心下緣行者釋。少分善法者。非必聲聞法。總世間善法也。勝事者無上菩提。第二十（二十四）云。求勝上事。卽是發菩提心（文）以增上下。以發菩提心爲對治也。文殊莊嚴經上（五丁）云。云何增上意樂。善男子增上意樂者。若發菩提心已不應起少不善法行。云何少不善法行。謂不行貪愛。不行瞋恚。不行愚癡（云云）瑜伽四十七云。當知。此中淨信爲先。擇法爲先。於諸佛法所有勝解印可決定。是名菩薩增上意樂。如是菩薩增上意樂。當知。略説有十五種。何等十五。一最上意樂（乃至）十五俱生意樂。○謂諸菩薩於佛法僧最上眞實。起勝意樂。又云。謂諸菩薩最上意樂。能於三寶修一切最上供養。普於一切菩提資糧爲最第一（廣説云云）心如大海者。喩廣大心也。第九（七右）釋祕密四重中云。第一戒不應捨正法者。爲一切如來正敎皆當攝受修行受持讀誦如大海呑納百川無厭足心（文）。
　　第三十迦樓羅心。是待助伴以爲事業。自力怯弱之心也。多得明黨等者。抄云。明黨者善友。輔翼者支具等助緣（文）此解不當。今云明黨卽輔翼。謂善友爲輔翼也。問。得善友諸經論中皆所嘆稱。何爲失乎。答。智度七十六（十六）云。復次菩薩欲深心得無上道。深心名一心。重心深愛佛道。出於一切世間所樂。當親近善知識。所以者何。有二因緣故得無上道。一者內。二者外。內名正憶念。思惟籌量諸法。外名諸善知識。佛餘處種種説善知識相（云云）謂內有獨立志。外得善知識。如載角虎速成無上道。故佛説善友。爲得道全因緣也。此中不爾。自無獨立志。徒求輔翼。是劣弱心故。以爲失也。又因下。又出一義。見人行善而發心。雖是善心不能自進。徒待于他故爲失也。當念下明對治也。勇健菩提心卽迦樓羅義。對今經義是相反義也。第三（二十七）云。勇健是雄猛無怯弱義（廣釋往見）又云。復次行者照見心明道時。卽於無盡大願得堅固力。乃至毘盧遮那金翅鳥王。俯觀法界大海。如視明鏡。奮止觀翅搏天人龍。乃是勇健菩提心也（文）金翅鳥亦有勇健義故。以此爲對治。此梵具怯弱及勇健兩義。是相反義也。如獅子王者。第一云。言師子者卽是勇健菩提心。從初發心以來。得大精進無有怯弱。猶如獅子隨所執縛必獲無遺（文）又獅子是獨步無畏義。故對治依賴朋黨怯弱心也。
　　第三十一鼠心。是心斷壞爲性。謂於繫屬爲離間語。及沮敗他成事之心也。如鼠下。初明鼠作業。亦不作念下。明是俱生業也。此心下。繫屬者釋經繫縛。謂於他親族眷屬等好爲離間語也。及與成事等者。謂沮敗他人善好成事也。間隙卽離間語。間隙及沮敗係上繫屬及成事兩義也。此中不明對治應是與前同菩提心者要悲爲前。云何好爲間隙而沮敗乎。故念菩提心是對治也。
　　第三十二歌詠心。是好自從他聞。卽亦爲他説之心也。梵本缺文者。有標無釋也。阿遮梨下。擧三藏口授也。自聞亦爲他説。是傳法義也。又歌詠卽有傳法義。心要釋歌菩薩云。獲得六十四梵音。住説法無礙。其音清雅。令衆樂。簫瑟箜篌而能供養。此卽音聲爲佛事也。問傳法是善法。云何爲失。答今行人唯好傳法音。不欲自證。於修行進趣之門以爲障也。如世人下擧喩也。度曲者。前漢書第九。元帝記賛曰。善度曲注師古曰。度大各切。自隱度作新曲。多是聲聞宿習者。抄解（云云）演密（云云）此二種解。皆有其理。於中抄解於文爲親。今取抄解。然指心解爲轉敎付財義。恐不可。是行人宿世聲聞餘習。非直指聲聞人。恐是六十心與順世八心共體而生。云何爲轉敎付財義乎。亦障淨心者。明過失也。謂未得淨菩提心已來。諸有所作皆屬心外有相。自執此爲實。則無由於證淨菩提心。淨菩提心者心自證心。不由他得故爲失也。當念下。明對治也。內證自然惠者。初地淨菩提心義也。上疏（一末十八丁）云。今眞言行人於初發心時。直觀自心實相了知本不生故。卽時人法戲論淨若虛空。成自然覺不由他悟。當知。此觀復名頓悟法門也。又第九釋聲慶第九讃云（乃至）逮見心明道時。卽是初發心中便成正覺以除蓋障三昧普現曼荼羅身故（云云）現曼荼羅身卽普現色身也。
　　第三十三舞心。抄云。是願求神通奇特事業。求世間少術心也。前歌詠爲要。此心舞戲爲要。卽是擧世間歌詠舞戲。以喩出世説法神變也。意云。未得自證深惠。以世間少術而爲志願。是爲過失也。能治所治大綱。准前歌心可知之。如世人下。釋舞義。第一云。梵云微吃哩抳多。是踴躍義。遊戲義。神變義（乃至）如人掉動鼓舞。能以善巧三業。普悅衆心。故此騰躍卽名遊戲。如是遊戲卽是菩薩自在神通。神變説爾下。釋心相。未曾有梵云●●●。卽神變相也。具如上辨前人者。謂現前人也。瑜伽軌云。次説三摩波多法。○若遙加持人。或抄名。或著前人衣。標心加持。多是五通下。明過失也。是於過去學五通仙人道之餘習也。當念下。明對治也。經云。菩薩住此（初法明道）不久勤苦。便得除一切蓋障三昧。若得此者。則與諸佛菩薩同等住。當發五神通（云云）亦如前引第九疏。若至此者。證心性故。色心一體動靜不二。是以雖復洪波震蕩作種種普現色身。亦不壞澄清之性。故云心無散動。不起滅定者。維摩（弟子品）云。不起滅定而現諸威儀。是名宴坐。什曰。謂雖入滅定。而能現無量變化。以應衆生（文）以滅盡定此除障三昧也。指心云。除蓋障三昧云滅定。除滅五蓋障故（云云）此解不可。與維摩義同。顯法身地菩薩難思之相也。
　　第三十四擊鼓心。是好講經説法無礙辨論之心也。抄對前歌詠心辨異（云云）。此解不當。今云。前聞他爲本。故云聲聞餘習。是爲他説爲要也。又解。上云世人度曲。乃至種種美妙音等。合法中。云文句莊嚴等。是似馬鳴大士奏賴吒和羅曲。恐是彼類。此中云無礙辨才等。故只是常途説法是爲異也。無礙辨者。演密所釋本。作無畏辨者不可也。當念下。明對也治。語言陀羅尼者。除蓋障三昧所得也。上疏云。今此眞言門修行諸菩薩。以見法明道故。卽生獲除一切蓋障三昧。得此三昧故。卽能與諸佛菩薩同住發五神通。以五神通故。獲一切衆生語言陀羅尼故。獲此陀羅尼故能知一切衆生心行而作佛事（云云）天鼓妙音者。謂不深成就尊三昧也。第二十卷云。卽普爲一切衆生演之。種種方便成所作智。猶如天鼓之音無思而成事業。故得名也。智度第十（初）云。復次佛實不動常入禪定。先世福德因緣故。身遍出聲。應物如響。如天妓樂自然發聲（文）又第二十疏云。又如與修羅戰時。天鼓出聲安慰天衆。令發勇健之想。令修羅怖畏退散。而實此鼓無形無住處。但以諸天功德衆緣所成。皆不可思議況。法身耶。妨大事因緣者。與歌詠下能障淨心者。淨菩提心云大事因緣也。具如上除蓋障菩薩下辨之。
　　第三十五室宅心。是自調自度心也。故下云是聲聞習也。如人造立下釋也。如文可知當念下明對治也。救護一切等者。卽平等大慈悲也。法華云（法師品）如來室者。一切衆生中大慈悲心是（文）今以大悲室宅。對治自調室宅也。
　　三十六師子心。是勇健無怯弱。本性矯慢唯欲自勝他之心也。釋中如文可知。欲令者。令是助字。此疏中往往在焉。且如勿令自退。但令妙解其術等是也。若自下。明對治也。釋迦師子者。是化他義。無緣大悲。故云遍勝。遍勝者。令一切衆生等至勝上果義也。是以平等大悲大勇健心。對治小勇健遍執之心也。第四（十一）驚發地神偈云釋師子救世。疏釋云。如世尊昔在菩提漫荼羅降伏天魔軍衆時。汝於大會中現作證明。由是世尊號爲釋迦師子。能獨步無畏救護世間（文）文第十八（二十八）云。釋迦牟尼者。卽是此不空見之身。普入世間而作佛事故。此所示卽是牟尼身也（文）釋迦師子者。卽自在度人無空過義。故云不空見之身也。
　　第三十七鵂鶹心。是於暗夜得猛利心。凡祕密敎相應爲要。於時有晝夜二時三時等之異。今云暗夜思念。背明向暗違相應義。又捨明取暗是遍執之心。以爲失也。惠琳此經音云。鵂鶹上音休。下音留。案鵂鶹者卽釁侯。夜飛怪鳥也。亦名訓侯。或名訓狐。以所鳴之聲爲名也。多居土窟穴晝伏夜出。捕鼠及鶣鶝。小鳥等爲食。毛羽蒼斑大如鷹。眼圓睛赤。觜爪似鷹。與角鴟荒鷄土梟等同類而稍大也。若覺下。明對治也。是以晝夜等念爲對治也。又解。鵂鶹是一遍闇心。今淨菩提心平等大惠明。更無盡彼之別。以此爲對治也。
　　三十八鳥心。是於違順境界一切懷疑懼心也。附近惠養者。謂慈愛心養育也。是明順境。或時伺求等者。是明違境。謂伺其便。而欲殺之（抄約鳥解亦不可）於是違順俱生恐怖故。云俱生猜畏之心也。此心下。約行者釋。善友是順。陷誤是違。如文可知。乃至等者。上擧違順二境釋經一切處。此下略擧持戒修善等。是約二乘故。云於生死等也。明對治中。安定無畏者。安謂安心。定謂決定。反經驚字。無畏卽反經怖字。是卽勇健菩提心也。第三（二十七）云。勇健菩提心者。勇健是雄猛無怯弱義。所以須此心者。以眞言行若未見眞諦以來。當有違順境界。或現種種可畏形色。或作異聲。乃至震動大地。或有大力毘那野迦。現作留難。爾時安心不動無有退屈。依於法敎而淨除之。猶行者見此淨菩提心。有大義利故。自然出生入死。無怖畏想。彼彼魔事不能留難也。
　　第三十九羅刹心。羅刹此云暴惡。亦云破壞。是破壞一切善事之心也。演密云。羅刹此云破壞。謂此心好破壞一切功德。故名羅刹心。頗見今時寡聞之人。隨聞一事便撥餘非。或順自慳心。如是等輩世多有之。加人下。略釋經善不善義。佛説下明善相也。而彼下明不善相也。橫損無量等者。謂以暴惡心攝邪僻言。破壞他大善事。故經云發起不善也。抄問答決擇（云云）今忘大利擧己小利。以構邪曲言。所以爲不善也。不可必依律文爲會釋矣恐第四卷擇地中義。別有標相。豈以此爲難乎。是中下。明對治也。是觀大利不拘小節。如文可知○十本作是中以。但今疏倒置。
　　第四十刺心。是於善惡一切事生追悔心也。惡作者。俱舍第四（八）云。惡作者何。惡所作體名爲惡作。應知。此中緣惡作法説名惡作。謂緣惡作心。心追悔性。如緣空解脫門説名爲空。緣不淨無貪説爲不淨（文）光記云。惡所作之體爲惡作。惡作是所緣境。體卽正是追悔境。又解。體之言事惡所作事名爲惡作。此卽正解惡作。應知此中緣惡作法。心追悔性説名惡作。此卽從所緣立名。如空解脫門正是定説名空者。從所緣立名。亦如不淨觀。以無貪爲體。説爲不淨。從所緣立名（文）唯識述記（七本二丁）云。惡作之體以何爲性。惡者嫌也。卽嫌惡所作業。諸所作業起心嫌惡已。而追悔之。方是悔性。若所作是惡。名爲惡作。卽悔體唯善。唯悔惡事故。若嫌惡所惡所作。體寧非悔言是悔因。若先惡所作。方生於悔。惡作非悔。其體何也。此義應思（文）解云。惡作者嫌惡已所作事業也。謂緣已所作體而嫌惡故。云惡作。惡作是所緣境也。體卽追悔境緣惡所作體。生追悔故。惡作是所緣境。追悔卽能緣心。故云從所緣境立名也。又惡作是因。追悔卽果。又惡作是所依。追悔卽能依也。猶如下釋也。棘叢喩惡作。惡作有善惡二事。故云於一切處。多所損妨者。明惡作過也。令近者不安者。唯追悔也。若行善事下。明善惡作也。大施等者。出惡作體。是經云一切處。中善一分也。若作惡事下。卽惡一分。經總云一切處也。旣作下明追悔。如文可知。此中悔唯惡也。如引述記。又述記云。然説惡作通三性者。從果爲言。悔通三性故（文）又云。又解惡作善者是愧。以拒惡故。不善者是無慚。不顧賢善故。無記者是惠。威儀工巧惠所攝故（文）若作惡事下。明惡惡作也。此中悔唯善也。懷慚懼者。反無慚也。依唯識論。慚愧卽善十一中之隨一。崇重善輕拒惡爲性。具如彼第五卷。是故下。總結上二義。動慮不安卽如次掉擧追悔也。此中下。明對治。是初對治惡惡作也謂若作惡事。速務懺除。懺除已不懷慚懼也。智度第十七（十七）云。悔者如犯大罪人常懷畏怖悔箭入心。堅不可拔。如偈説。不應作而作。應作而不作。悔惱火所燒。後世墮惡道。若人罪能悔。已悔則放捨。如是心安樂。不應常念著（文）勿生掉悔者。上云動慮。卽掉擧。不安卽追悔。依智度第十七掉悔合爲一。卽五蓋隨一也。唯識論掉擧是隨煩惱。二十種中大隨煩惱。追悔卽不定有四中隨一也。論第六（二十六）云。云何掉擧。念心於境不寂靜爲性。能障行捨奢摩他爲業（文）今此中懷惡作故。心散動不安云掉悔也。所爲善事下。明善惡作對治也。謂生慶幸心不爲追悔也。
　　第四十一窟心。是期入修羅窟等世間悉地心也諸軌明成就法中皆有此事。是世間悉地也。金剛童子軌上（三）云。至於阿修羅窟。結印契論眞言。其阿修羅關鍵自然而破。窟門卽開。阿修羅王引入空中。食天甘露。壽命一劫。又阿嚕力經（十九）云。又張像於阿修羅窟門前。如法誦一但胝。卽阿修羅女出請行人入。入已於阿修羅王中。得自在位壽一劫見慈氏下生（文）當念下明對治也。謂得法明道者。入彌勒樓閣中得第一義天微妙安樂。豈比窟中五欲乎。乃至成佛卽入毘盧遮那廣大金剛法界樓觀。得佛壽量長遠身。豈比世間神仙壽乎。枉路者。法明道爲直路。對此云枉。枉曲也。問諸軌中皆説世間悉地。世間悉地是眞言行者。初所入之處也。故今經亦説世間成就品。第十釋云。卽是最初發足處也（文）今何爲失也。答是唯期世間悉地。稽留此者爲過失也。故第十一（十四）云前品已説世間成就。送於行人令至出世成就。是以於此中説用佛心作出世成就之業也（文）如此進趣不稽留者。非今所治也。
　　第四十二風心。是不擇善惡邪正。遍一切處種于善根。散亂爲性也。此人下釋也。初略標也遍種善根者。釋經發起言也。謂於下隨釋也。世間外道等者。釋於一切處義。而作下釋遍種善根義。會承和古本。傍注云必也。字彙音潰。總也。要也。聚也。合也。當念下。以擇福田而種善根爲對治也。石田者。左傳哀公十一年曰。子胥得志于齊。猶獲石田無所用之。不毛者。史記四十二鄭世家曰君王賜不毛之地。便復得改事君王。注河休曰。墝埆不生五穀曰不毛。謙不敢求肥鏡。又前漢書西南夷傳。不毛之地。師古曰。不生草木。膏膄者前漢書五十二。田蚡傳曰。田園極膏膄。師古曰。膏膄謂肥厚之處。
　　第四十三水心。常修淨潔。洗除垢穢心也。喜存淨穢差別故。大違平等法門。以爲失也。如水下。釋水義。此有二種。初明本性清潔。又能下。次明洗除一切垢穢也。水云●●●。●字爲體。●字是清淨義。●●●此云清淨。今此卽明本淨離垢二種清淨也。常欲發露等者。合初義。上云澄之則淨。卽發露垢惡義也。懺洗三業者。合次義。如文可見。以見此垢下。明其過失。見淨穢差別故。障平等一味淨菩提心也。但當下。明對治也。觀心實相者。上疏（一末十六）云。今眞言行者於初發心時。直觀自心實相。了知本不生故。卽時人法戲論淨若虛空。成自然覺。不由他悟。當知此觀名頓悟法門也（文）謂觀心實相者。阿字本不生義。上疏云。本不生際者。卽自性清淨心。性清淨心卽是阿字門。今觀心實相入阿字本不生理。則一切垢穢本來不生而。成八萬四千寶聚門。是名除蓋障三昧。是垢淨不二平等觀也。又本不生者。平等大惠之日。故第一云。慧日出時暗惡自除。是義名爲破。卽除蓋障義也。
　　第四十四火心。是於善惡事猛利速疾爲性也。問。於惡猛暴爲過可爾於善猛利豈非精進之相耶。答。是與精進不同。唯是猛暴性故。忽復退墮所謂進疾者退速之謂也。故對治中云務令恒久等也。赫[亦*火]躁疾者。釋熾然義也。釋中於須叟間能成等者。皆是熾然之相也。此中下。明對治。於中初明過失也。以柔和下。正明對治也。初治於惡猛暴。故云柔和慈善之水也。熾然善事下治於善速疾。速疾者必退墮故。云務令恒久也。按火有猛暴與精進二相。且如不動尊住火生三昧燒盡一切。是暴惡三昧故。眞言中●●（暴惡）●●●●●（大忿怒也）義釋釋●●●云火生三昧也。又三角印其色是白。大悲精進義。白是淨法界色。本性純善義也。今此中亦爾。以慈善水滅暴惡火。增長本性白淨。熾然善事。更離退墮。務令恒久。是爲對治也。應知。火具赤白二色。卽此義也。
　　第四十五泥心。經有標無釋。今依阿遮梨口授而解釋也。一向無明心者。泥梵語恐有無明義。華嚴第六十六（入法界品）云。又如日輪出現虛空。照愛水泥令其乾竭（文）乃至下釋無明相也。擧近彰遠。謂世間目前淺近之事。亦不能分別。而恐於甚深之理耶。是爲一向無明也。律云者。僧祇律十三上（六丁）云。愚癡闇鈍猶如泥團（文）又如泥濘下。抄有二義。一釋上泥心義。二明對治義（云云）今云。是欲明對治。先擧譬喩令知有所由藉也。泥濘喩所越無明。橋梁喩歸憑善友。方能越之者。卽能越惠性也。若覺下正明對治也。若覺有此方便者。上所云假橋梁等者。是越泥水方便也。意明。如世間有越泥水方便。內越無明亦有方便。謂歸憑善友等也。然十卷及十四卷義釋。但作此心。若爾意與今不同耳。
　　第四十六顯色心。是於三性境隨事而遷。無一定心。經云類彼爲性者。彼卽顯色謂本性自心隨事而遷。以喩素絲染爲青黃等。故云類彼也。青黃赤白等者。白是同文故來。然有人問答（云云）甚鑿。此人心下。明隨三性而遷也。行人下。明對治也。自覺知者。謂能證心。是●●也。自證之法謂所證心。是●●也。心自證心。故云不由他悟。意明心自證心故。不隨事而遷也。有人設問答（云云）今云。阿闍梨加持唯是外緣。內心爲因。加持爲緣。心自證心。是云不由他悟。故第七云。如來祕寶藏皆是法然。所謂不可授人。若授他時。還就衆生心室中開出之耳（文）卽此之謂也。
　　第四十七板心。是於如來法寶自爲分限。狹劣之心。近不遷善遠違祕密戒（不應捨正法戒）又大違法門無邊誓願學廣大心。故爲過失也。乃至習行者。等取世間一切善法及五戒等也。對治中發廣大心者。卽發菩提心也。上疏釋摩訶薩埵云。復次世人心能爲大事。不退不轉。大勇心故。多衆生中起大慈悲。成立大乘。能行大道。得最大處故。
　　第四十八迷心。是顛倒迷亂心也。所執異者。內心所執。所思異者。外相作業也。問作業何云思也。答表無表章云。第二出體者。假身表業以色處中表色爲性。假語表業以聲爲體。成業論瑜伽等説有三種思。一審慮思。將發身語先審慮故。二決定思。記決定心將欲作故。三動發勝思。正發身語動作於事。身語二表業唯取現行。第三動發善不善思以爲自體。意表以前二思爲體。故唯識云。能動身思説名身業。能發語思説名語業。審決二思意相應故。作動意故説名意業（文）今所思者。卽動發勝思。是所作業之體故。所思卽外相作業也。如人迷故等者。總釋迷心義。意欲向東者。釋所執異義。是尚在內心也。而更向西者。釋所思異義。正發身業向行西故。意明。欲向東而更向西是與所執所思相違。故云異也。卽是迷亂心相也。又解。異者差別義梵音●●●云。異惠。亦云種種惠。謂所執所思種種差別故。不能專念。不能惠念故。欲向東更向西也。又●●●云無惠。卽無明也。此人下。正明行者心相。此中約四念處卽無明也。由心下明迷心所以也。謂心散亂故生迷心也。當念下明對治也。卽以定惠二法而對治也。專一其心者。是定對治散亂也。審諦安詳惠。對治迷倒也。無倒觀察者。定惠等具。是云無倒。無倒觀察故。欲學不淨觀則成就不淨觀也。
　　第四十九毒藥心。十四本作服毒藥心。是闇鈍朦昧。住運入無因無果心也。無因無果喩人中毒藥無生分也。非是起撥無因果猛利邪見。只不能生善惡心故。亦無解因果故。自然入無因無果中。對外道猛利見。故下云任運也。毒謂下。釋毒義。第十一（三十）云。毒有二種。一物之毒。二有情毒。謂龍蛇等毒也（云云）。如人下。釋無生分義也。不生善心等者。合無生分義。乃至下明無記心。總不能生三種心。是闇鈍心也。故云任運入無因果中也。行人下明對治也。大悲衆善者。謂六度等一切衆善。皆大悲門所攝故云也。離斷滅空者。是無因無果無生分義也。抄云。上云無因無果。是邪見也。今何斷見云乎。答撥無因果故。自然墮斷滅。二見並起何爲奇乎（文）愚按。因果撥無總云斷滅。撥無卽斷滅義。非是斷見。斷見次心明之也。甘露妙藥者。對于毒藥。上所云大悲衆善卽甘露法味也。智度十八（十六）云。復次是見名爲邪見。眞空見名爲正見。行邪道人今世名爲弊惡人。後世當入地獄。行眞空智惠人。今世致譽。後世得作佛。譬如水火之異。如甘露毒藥（云云）又甘露梵云●●●。又●字（西方種子）是甘露義。卽無量壽如來方便智。方便智卽大悲衆善也。
　　第五十羂索心。是邊見中之斷見也。惠琳音云。羂索上謂涓兖反。聲類羂取也。考聲云。罥以繩捕也。亦作絹。文字曲説亦作此羂。古今正字。從网肙聲肙音鳥玄反下尋洛反。斷見我縛者。三論玄云。問云何各爲有因無果。答斷見之流唯有現在。更無後世。類如草木盡有一期（文）我縛者。唯識第六云。二邊見。謂卽於彼（前我見之覽）隨執斷常。障處中行出離爲業。述記六（末十二）云。謂由於前我見執我。已隨此我見後執爲斷常。謂緣前所緣爲境障非斷常説有因果處中行道諦及出離滅諦（文）今云。隨我見後所起斷見故。云斷見我縛也。○抄設問答辨與前心相違（云云）今云。前心是邪見。故云撥無因果。此心斷見兩文分明。何生異解。不能自出者。卽障出離。出離卽佛家之樞極。故云最重障也。拘鉤也。對治中緣起正惠力者。謂阿字本不生不思議緣起。緣起卽正惠。力喩正惠也。第七（四）云。略言之阿字自在三義。謂本不生義。空義。有義。如梵本阿字有本初聲。若有本初則是因緣之法。故名爲有。又阿者是無生義。若法攪因緣成。則自無有性。是故爲空。又不生者卽是一實境界。一實境界卽是中道。故龍樹云。因緣生法。亦空亦假亦中（文）又第十四（十）云。此中常明。卽是大惠日也。此日卽是菩提之心。阿字之體無生無作無有變易。非由造成。如是常住實相之惠。故名常明也（文）又上疏云。又由住斯戒故。實智增明逮見不思議中道甚深緣起。制止八顛遠離二邊（文）刀者。梵云阿庾馱（阿字爲種子也）第十三（十三）釋大惠刀云。刀喩利智。以能令除斷爲義。謂除惡見山峯也。又云。此刀印卽是諸佛大智。能斷絕諸見故。以刀截煩惱根。卽得無垢法眼也（文。今除斷見故云惠刀。決斷也。）
　　第五十一械心。是常好晏坐。所拘定心之心也。經音琳云。械心杻械也。愚執不移猶如杻械拘繫（文）維摩舍利弗章云。我曾於林中宴坐樹下。時維摩詰來謂我言。唯舍利弗不必是坐爲宴坐也（文）謂坐爲宴坐。住立寂然卽是爲杻械所繫也。常好端坐等者。抄云。是樂修禪定寂然住止心也。雖似佛法正行。以偏增爲過失（文）住立者。非立坐之立。止住不移云立也。論語（泰伯）云。子曰。興於詩立於禮。朱注云。卓然自立而不爲事物之所搖奪者。必於此而得之（文）有人云常坐常立。可笑。靜亂無間者。對治遍增定心。維摩舍利弗章云。不起滅定而現諸成儀。是爲宴坐（什曰。謂雖入滅定。而能現無量反化。以應衆生。）不捨道法而現凡夫事。是爲宴坐（肇曰。小乘攝生死故。不能和光。大士美惡齊旨。道俗一觀。故修日凡夫。終日道法也。淨名之居家。卽其事也。）
　　第五十二雲心。是憂喜所惱之心也。雲卽雲雨也。如西方夏三月者。是一年四節義也。金光明經第九（除病品）云。三月是春時。三月名爲夏。三月名秋分。三月謂冬時。此據一年三三而別説。二二爲一節。成歲六時。初二是花時。三四名熱際。五六名雨際。七八謂秋時。九十是寒時。後二名氷雪（文）若依俱舍。一年爲三際。與此中不同也。滯淫者。續字彙云。晋書云底著滯淫。又王粲七哀詩。何爲久滯淫。文迂注留也（文）是非今意也。今云。滯淹也留也。淫與霪同。霪久雨也。昏墊者。韻會墊都念切。下也。尚書下民昏墊。墊溺也。書註昏瞀墊溺。憂樂思慮等者。於雨時起種種憂樂等心。喩之世間憂樂偏執心。是云降雨時思念也。行捨心者。或憂或樂皆是偏執故。以捨心爲對治也。隨順法喜者。法華義疏第九云。法喜禪悅食者。則定惠能資養法身。故名食也。又外從佛聞法歡喜爲法喜。內如説修行爲禪悅。又聖説法名法喜。聖默然名禪悅（文）第十一云。或令見法住安樂行發歡喜心也。（卽法喜初地也。）
　　第五十三田心。是依愛著修事自身之心也。修事者修謂修理。事謂事營。韻會云。動作云爲曰事。又增韻云。營也。治也（文）抄云。事任也。有人云承事。皆不得意也。香華者香謂香油塗身。華卽花鬘莊身也。灌塗者謂灌沐香湯云灌。塗卽塗身。奉養者述釋滋味義。字彙云。又去聲。馮貢切。奉緣奉者養也。予之緣以養之也。明對治中如文可知。
　　第五十四鹽心。是思念上更生思念。無窮盡之心也。安心諦理者。無分別心云安心諦理。第十五（二十四）云。夫見住者。卽是安住實智惠中故名實也。猶覺了無生空本性淨故。當知。諸法皆空。今謂離分別而住諦理。俱是爲實見。此理者是見於古佛所見之道。解與諸佛玄同。往昔如來亦從此路。去成正覺（云云）此諦理者。是古佛所見道。古佛所見道者卽初法明道。自心實相阿字本不生義。是卽實智無分別心故。對治思念分別也。理務使穿徹者。謂眞諦智穿徹分別思念。至實相際云空徹也。第十釋金剛針云。針是利智之義。以此如金剛銳利之智貫達之。法無不穿。惠達法性意。是金剛針義也。所謂。穿徹無明至實相際（文）。
    又心性下。亦擧一種對治也。心性者本有菩提心。是無相故非思念所及也。心數者思念卽心數也。起信論云。心眞如者。卽是一法界大總相法門體。所謂心性不生不滅。一切諸法唯依妄念而有差別。若離心念則無一切境界之相。是故一切法從本已來離言説相。離名字相離心緣相。畢竟平等無有變異。不可破壞。唯是一心。故名眞如（文）上疏（一末五＊丁）云。又如虛空遠離戲論分別。故無知解相。無開曉相。諸佛自證三菩提。當知亦爾。唯是心自證心。心自覺心。是中無知解法。無知解者。非始開曉。亦無開曉之者。若分別少分能所。猶如微塵卽取法非法。不離我人衆生壽命。豈得名爲金剛惠耶（文）心眞如者。卽干栗多眞實心。是卽自證三菩提不生不滅心性也。
    第五十五鬀刀心。是懈怠懶墮未得爲得。鬀除善根也。琳音云。剃刀心上體計反。除毛髮之剃刀也。經作剔非也（文）明藏經作剔。高麗及和刻經作剃。兩本義釋亦作剔。當知下。明過失也。自作分限者。謂鬀除俗相等以爲得。而不進求餘善根也。無明住地者。根本無明。是一切煩惱之根本也。故下疏云。由有無明故生之根本煩惱心。謂貪瞋癡慢疑（文）吉慶第七出家賛云。汝今亦於祕密藏中。初與無明父母別。往詣初法明道循身之處（云云）按。髮應有無明義。髮云●●。●是縛義。●卽相義。相卽無明髮有無明縛義可見。又云●●●。第十三釋鳥波繼室尼眞言中云。以妙惠穿無智達於實相也。妄想不生者。妄想卽無明。起信（不覺義章）云。以有不覺妄想心故。能知名義爲説眞覺。若離不覺之心。則無眞覺自相可説（文）眞出家者。所云初與無明父母別。至初法明道循身之處也。謂出無明家生在佛家。是眞出家也。
　　第五十六彌盧等心。是高慢心也。等者高慢與須彌等。同也。故釋次海等中云與海等同也。高擧爲性者。唯識第六云。云何爲慢。恃己於他高擧爲性。能障不慢生苦爲業。謂若有慢。於德有德心不謙下。由此生死輪轉無窮受諸苦故。●●●此云妙高。●妙也。●●高也。●字爲體。●●具大多勝三義。勝謂高勝。●字卽高義。高卽我慢。慢恐本梵音。●●●此云鬘。亦當併思矣如須彌山等者。釋中先擧喩釋彌盧等義。如謂如似。卽釋等義。謂高慢與須彌等。故云如須彌山。乃至師僧等者。述記六（末四）云。於勝德法及有德者。心不謙下故（文前）猶如高幢者華嚴十地品云。立憍慢高幢入渇愛綱中（文）演密云。撓字切韻注云。曲木也。卽是不可拘屈令其曲直也。以忍辱下明對治。是轉法華文意釋。安樂行品云。是佛子説法。常柔和能忍。慈悲於一切。不生懈怠心。十方大菩薩愍衆故行道。應生恭敬心。是則我大師。於諸佛世尊生無上父想。破於憍慢心。説法無障礙（文）。
　　第五十七海等心。前竪高擧爲性。是橫恃多長。俱是慢心。故次云務高務廣也。海梵云●●●。中具妙高義。卽是慢義也。於一切勝事等者。卽是慢相可知。前心下。明二心異。韻會云。務無暮切。音霧。事務。又專力於事也。按。前是我慢。是增長慢故。以念未得三賢十聖大功德。爲對治也。法宗源明七慢中云。若恃我令心高擧。名爲我慢。若於未證得殊勝德中。謂已證得。令心高擧名增上慢（文）勘注（云云）恐不得意也。
　　第五十八穴等心。此心有二意。一有始無終。二性多變改也。是障堅固菩提心進趣之義也。此心下釋心相。初約精進後懈怠釋。或初下約持戒破戒。如文可知。故行者下明對治也。障礙堅固菩提心者。凡菩提心者。阿字本不生常住不變心體。若有始無終大進菩提心義也。又證菩提心進趣爲要。若心變改云何得菩提心生耶。故上疏（一本二十＊丁）云。復次行者初發心時。得入阿字門。卽是從如來金剛性生牙。當知。此牙一生運運增進。更無退義。乃至成菩提無行可增。然後停息。故云次第此生滿足（乃至）謂初發心欲入菩薩位故。於此眞言法要。方便修行得至初地。爾時以無所住追心不息爲第二地。故復依眞言法要。方便修行得第三地。○乃至滿足十地。唯以一行一道而成正覺（文）。
　　第五十九受生心。是不甄別黑白二業。而回向當來受生心也。夫依黑業生惡果。依白業得善果。是緣起通相。然不擇黑白。何得純善果。故此心亦障淨菩提心也。故行者下明對治。於中明總擇黑白。就此善中下。明於白法中亦有淺深也。此中約曼荼羅義釋。第十二云。曼荼羅者清淨義（文白法也）謂初離麁鑛得人空清淨。入第三重（初劫）次離細妄得法空清淨。至第二院（第二劫）次離極細妄。得菩提心清淨入第一院。從此進趣入中胎藏。名爲成純一清淨醍醐妙果是究竟。清淨義。如是妙果皆以白業而得至。故以純修白法爲對治也。
　　第六十猿猴心。是散亂麁動心也。玄應音第一（二十六）云。麼迦吒（莫可切）此云獼猴。琳音五十九云。未迦吒此云猴（文）梵語雜名云。麼迦羅。智度四十七（十八）云。心住三昧者。心相輕疾。遠逝無形。難制難持。常是動相如獼猴子。又如掣電。亦如蛇舌。得此三昧故。能攝令住乃至大欲心不動轉。何況人欲（文）千臂千鉢經第四（二十二）云。言義失序。不依次第。不識好惡猶若猿猴心（文）大略言之等者。一切衆生皆悉散亂。無不猿猴者。而今別爲一種心相者就其偏盛者而言之。此中下明對治也。是以住定爲對治也。猶如下擧喩。遺敎經云。譬如有人手執密器。動轉輕躁但觀於密。不見深坑。譬如狂象無鈎。猿猴得樹。騰躍踔躑。難可禁制。當急挫之。無令放逸。縱此心者。喪人善事制之一處。無事不辨。繫之於柱者。喩繫緣一境。其實繫念鼻端而住一境。是以住定爲對治也。喩中柱字。意相關鼻柱。略出經第二云。若自己身結跏趺座。置右手於左手上。舌拄上齶。住意於鼻端。微細金剛大柱以念繩繫。意令作堪住。如調鍊淨蠟其心隨調種種任用（文）然此六十心下。總明六十心所起相也。此有四種。一本性偏多。二發動先習。三一時雜起。四次第生起。上二約惑體。次二約所起相也。本性偏多者。貪瞋乃至散亂等。一切衆生等具之。今就其偏多者。爲一種心相。故猿猴心下明其義云今就偏盛而言也（文）發動先習者。謂天心修羅心龍心女心等中。皆云宿習是也。一時雜起者。上云。此等皆是未得出世心以來。與善種種雜起之心（文）具如上辨。當於下。總示對治也。上云。若行者善識眞僞。猶如農夫務除穢草以輔嘉苗。淨心勢力漸漸增長。勿謂是因緣事相輕忽至言。使心沒其中。不自覺知也。若阿遮梨等者。上約行者修行。此中約阿遮梨加持也。平治者。第三（十六）云。且如下文云。先爲弟子擇治平地。若論外事。自如常釋。若爲我倒凡夫。擇得一念守齊心（世間八心）治令平正亦名治地。乃至（初二劫）爲一生補處。擇去心中無明父母極細之垢。亦名治地。由此言之。則經文一一言下。治地之義凡有幾重。例十緣生句皆漸次轉深不可窮盡也（文）一一簡去者。當有二義。若約世間八心者。六十心與彼共體惑故。未能除之。唯簡去外地礫石髮毛等。令障不生云一一簡去也。若約初劫則實除之也。下釋初劫云度世間六十心離我倒所生三毒根本。名越三妄執也（文）。
    享保八年龍次癸卯十二月十有三日擱筆同十四年巳酉春三月再治正。沙門曇寂元文二年歲宿星丁巳春三月十有七日重正治擱筆
　　寶曆七丁丑天春三月十七日
　　河池善住師以御本書寫之了順庸

大日經疏私記第十六

　　             沙門曇寂撰
　　住心品第一之餘
　　經云下。已下説三劫十地。是眞言行者淨菩提心從淺至深差別行相也。抄出二義。今取後義。亦是答讀心相者。當段答上第四第九二問。心相者答第四問。心殊異者答第九問。然第四問三處答之。一上六十心段。二今三劫段。三六無畏段。今對上六十心故云亦也。心相心殊異者。抄出三義。一賴喩義。二濟邏義（此解甚不可。具如抄辨今頌不辨。）三抄主私義。賴喩義云。謂次上六十心。及當段并下六無畏段。通答心相問。心相句通染淨故。上六十心唯答染心相。下六無畏唯答淨心相。今三劫十地雙答染淨心相。又兼答菩提心體性殊異相。故三段同雖答心相。其意各別也（文）抄破瑜公唯染唯妄義云。六十心與善種心共會而生故。通染淨。三劫菩提心與三妄共會。惑智相對位説三劫能越之階級。是則菩提心差別之相。六無畏約三劫作差降。對明之故。其義一致也。次抄自義云。三劫經文答心相。十地段答心殊異。是無相菩提心中表德實相。此段三劫十地一處牒。文聊有深意。三劫段説心相。冥説心殊異。十地段顯説心殊異。冥説心相。二段各答二問也。愚按。冥顯説恐鑿矣。今依前後文。答心相心殊異。捨劣得勝總有三意。一心相心殊異俱通三劫文。謂於唯蘊無我心中。修曼荼羅行而斷三妄。名爲心相。證人空理。淨菩提心少分增明。爲心殊異。對前八心是殊異故（乃至）於自性平等心中。修曼荼羅行斷極細妄名爲心相。悟於自心本不生際。心佛顯現爲心殊異。對第二劫是殊異故。上疏云瑜伽行者殊異心（文）初從善種八心（初無畏）至極無心皆是瑜伽行者。故第三（十六）云。如初無畏時。以聲字觀修曼荼羅行（乃至）第六無畏於平等心中。修曼荼羅行。又第三（十三）云。上品已約種種心相對辨一切智心竟（文）一切智心者。卽殊異心是漸次增明名殊異心也。指心約能越所越。釋心相心殊異者。恐不可。二三劫答心相。十地段答心殊異。故下釋極無心畢云。此經從淺至深。廣明心相。皆爲開示菩提心本末因緣（文）又釋極無心云。如灰水瑩拭使極光淨（文）是心相義可見。又十地段云。行者從此無有對待。出過心量不思議地。無邊智生。初地果相（文）初地果相者。卽極無心。灰水瑩拭等。有對待邊名爲心相。離對待已爲心殊異也。故下釋六無畏畢云。今所以廣明三劫六無畏衆多心相者。皆是擬儀外迹。心明修證之深淺耳。上已明見烟之相可以比知火性。但知心垢盡處戲論不行。是第六無畏依（文）三三劫六無畏十地皆名心相。唯取佛果爲心殊異。故經云。此四分之一度於信解。疏釋云。就前句義中。更開佛地爲上上方便心。至此第四名究竟一切智地。（文對前十地佛地爲殊異。是至極殊異也）又上疏云。百字果等。卽是答殊異心及功德（文）第十八（二十九）百字果相應品疏云。殊異者謂如來三三昧耶之身。流遍世界及十方虛空界。悉遍無有虛空而不遍者。當知。虛空不可量。身亦如是（文）辨心相心殊異名義者。第十九（七右）云。相者是世間法也（文）守護經明相●字云。愛支因緣連續不斷。皆不現故（文）此中六十心云心相。亦百六十心三種三妄云心相。是皆續生義也。心殊異者。第八云（第九賛下）鉢迦囉（異類也）又云（第三賛）鉢羅（二合）嚩㘕（殊勝也）●鉢羅是第一義空義。初劫證人空。第二劫法空。第三劫自性空。是殊異義。空與殊異梵語相同故知。殊異心通三劫。有其理也。
　　由有無明下。出百六十體。以爲再數之所依也。無明謂能生五根本是所生。與上疏（鬀刀心下）云無明住地三毒之根。同也。卽起信所謂根本無明。又勝鬘所説無明住地也。勝鬘經（十一）云。世尊如是無明住地力。於有愛數四住地。無明住地其力最大。譬如惡魔波旬於他化自在天。色力壽命眷屬衆具。自在殊勝如是無明住地力於有愛四住地。其力最勝。恒汝等數上煩惱依。亦令四種煩惱久住（文）寶窟（中末十三）云。此無明住地久來性成。不同起惑作念現成故言無始無明。暗惑之心體。無惠明故曰無明。爲彼恒沙起惑所依。名之爲住。能生恒沙故稱爲地（文）○抄出三解。第一解甚不可。不共及相應等者。相宗所談非此中義。若恒行不共是第七識俱。若獨行不共是迷理惑。而見道所斷。何不辨耶。第二解亦不可。讀者自知。第三解云根本無明。然引俱舍證。此中豈與小乘義同耶。生五根本等者。謂對無明則是所生。今對百六十心云根本。故下疏云。五根本煩惱百六十心隨煩惱（文）例如起信從根本無明生三細六麁。若對六麁則三細亦根本也。又依唯識。貪等五是根本煩惱。論第六云。此貪等六。性是根本煩惱攝故。得名煩惱。述記（六末初丁）此釋總名。謂貪等六。是隨煩惱之根本故。雖復次得名隨煩惱。而根本攝非唯等流性。得煩惱名不名隨煩惱。雜集第七。説諸煩惱皆隨煩惱。有隨煩惱而非煩惱。由此卽顯根本名煩惱。亦得名隨。亦隨他生故。忿等但名隨。不名煩惱。非根本故（文）。
　　所以不説下。演密云。所以不説五見者。此通妨也。謂有妨云。根本煩惱有六。有何所以。但言由有無明故生五根本煩惱。不説生五見。豈五見不從無明生耶。故今通云。所以不説五見者。多在六十心中。也（文）義林（二執章）云。瑜伽云。五見世俗有。卽慧分故。離惠體無。唯以有漏染惠爲體。屬見煩惱者。智度第七（九）云。煩惱者能令心煩。能作惱故。名爲煩惱。煩惱有二種。內著外著內著者五見疑慢等。外著者婬瞋等。無明內外共。復有二種結。一屬愛。二屬見。復有三種。屬淫屬瞋。屬癡（文）又第三（二十）云。復次諸結使皆屬愛見。屬愛煩惱覆心。屬見煩惱覆惠。如是。愛離故。屬愛結使亦離得心解脫。如是無明離故。屬見結使亦離得惠解脫（文）多在六十者。圓覺略抄第三云。多是不唯之義。旣云多在。驗知。少分在百六十心中也。若爾。六十心唯見類惑。百六十心通二惑也。指心擧諸師解竟云。私按。諸義皆不詳。但六十心百六十心可通見修二惑（云云）今云。離六十心入初劫故。六十心是唯見惑。亦六十心唯分別起故。見惑必矣。其百六十心通二惑者。有其理。此經宗橫統衆敎故。斷惑證理亦通衆敎。三劫六無畏五種三昧道之建立職此之由矣。今六十心。百六十心。三種妄執。其建立相與俱舍唯識等大不同也。然大小顯密所談。皆是一心惑相故。其體不可言異也。故初劫寄三乘共十地。故第三云。初劫智慧與二乘共行非深般若。第二劫寄顯權敎。是與天台所立通別二敎大同也。故第三云。二劫智慧與二乘共聞亦非深般若。第三劫寄在一乘。故第三云。第三劫等虛空心無邊智慧。一切二乘不能思議。乃名甚深般若。又云。極無自性心句攝華嚴經。如實知自心句攝法華涅槃等。卽此義也。今六十心與小乘見惑同故。離六十心而入初劫。故次下云。學摩訶衍人初得出世初心。與小乘見道。適齊。其百六十心當通二惑。何者第二劫寄在權敎故。其斷惑義通見修也。又第三劫初法明道以爲見道。極無自性心已上十住地是修道也。故知。百六十心通見修也。問三劫段有重重見修。其相云何。答證有淺深。依惑麁細故。或有重重。小乘見修皆六識俱（具如俱舍等所説）權敎建立八識。故與小乘大異（具如唯識等所明）實大乘意。一切煩惱無明爲體。見修二惑卽無明麁細也。大乘義章云。一切煩惱無不迷理。於中麁者判爲見惑。細爲修惑（文）此中亦爾。故云由無明故生五根本。下云。一無明心隨事離分卽成阿僧祇妄執也當知。與權敎其義大異也。抄出多解。敎相抄云。貪等爲本。五見爲末者。大違大小諸説及此疏義。故第九云。謂貪嗔癡見慢疑六根本煩惱（文）云何五見爲末耶濟𨗴。云六十心唯見道。百六十心唯修道。此義不可依。三劫之中有重重見修。云何云唯修惑耶。再數爲十者。抄出二解。恐皆不當。初義（敎相抄）云。無貪心者不求有漏善。不求無漏善（云云）難云。凡三劫段皆無漏心故。名出世間。何云不求有漏善等乎。又第二義中。云我與我所爲二等者。旣云無我無畏。云何貪我與我所耶。又六十心中貪無貪等。是與善種八心共體之惑故。初劫已前已斷之。云何以六十心解再數耶。讀者思之。抄主依次下文。約斷常二邊解。此義當爾。然疏旣云具如十萬偈中説。今不可具知。但闕疑可。若強以胸臆解之。譬如群盲暗中摸象耳。
　　以衆生下出再數體。常依二法者。涅槃經二十五（會疏十八丁）云。衆生記見凡有二種。一者常見。二者斷見。如是二見不名中道。無常無斷乃名中道（文）上釋世間八心中云。以未知緣起法故。所有觀空智慧不離斷常（文）二乘人解因緣故離於二見入初劫也。第二劫中釋他緣乘云（乃至）須離有離無觀法無我性。覺心乘中云（乃至）心王亦復如是。無前後際。以無前後際故。雖遇境界風。從緣起滅。而心性常無生滅（文）第三劫中。云離有爲無爲界（文）三劫所斷淺深雖異。隨分皆離二邊。故依二邊再數。成百六十心也若更約上中下等者。上釋五障中云。乃至八萬四千上中下品。障蓋淨心。及由宿世偏習故。妨礙道機。不得入佛法。文抄云。百六十心通三劫故。云上中下。毎劫具九品。故云乃至成八萬等（云云）具如抄辨之。塵勞者。維魔（須菩提章）云。汝與衆魔及諸塵勞等無有異。又（方便品）云。降魔勞怨入深法門。肇曰四魔勞我故致爲怨。圓覺略抄云。塵勞者塵是六塵。勞謂勞倦。由塵成勞故。名塵勞。又染心勤苦亦是塵勞。
　　譬如等者。擧二譬喩。初喩明五根本再數成百六十心義。一種子喩無相。如次種根枝葉喩也。條葉等者。喩成八萬四千等（乃至）阿僧祇妄執義也。
　　又如劫初下。第二喩。是別明成八萬四千乃至無量也。此中雖依阿含等説。依三藏口授約無明及五根本生起而釋。從初至安樂無礙。喩根本無明。劫初時者。文句（二之一十七）云。劫初大水風吹。結構以成世界。光音天命盡。化生爲人。身有光。飛而行。歡喜爲食。男女尊卑衆共生中。呼爲衆生。不知心實相等者喩癡。稍貪地肥等者。喩貪。稍貪著等者。文句自然地味。味如醍醐。色如生蘇甜如蜜。多食失光。燋悴不能飛。少食去猶光澤。是非勝負等者。喩嗔文句云。遂相是非致失地味。食自然皮。有憍慢心者。卽慢也。句云轉相輕慢失皮食地膚。
　　福利衰減等下。喩八萬四千煩惱等也。句云。轉生諸惡失膚食自然粳米。食米則男女根生。遂爲夫婦差故造舍。多儲取米。後米生糠糩。刈已不生。枯株卽現。今欲明內煩惱生起因緣引外器界生起之相。以爲喩者。器界本依內煩惱起故。劫有妄執義。卽此之謂也。
　　諸阿闍梨下結二喩意。此二喩本擧三藏口説也。諸者韵會云。專於切之也。於也。凡也。十四本作究其條緒。今按。未條傍註諸是緒寫誤。今疏恐亂矣。越世間三妄等者。已上明所度妄執。自下明能度淨心也。世間三妄執者。上所明世間六十心也。故下云。度世間六十心離我倒所生三毒根本。名越三妄執也。出世間心生者。卽初劫能越心也。第七（三）云。就五種三昧道中。大分爲二。謂佛菩薩緣覺聲聞四種。皆名出世間三昧。若諸天等所説眞言法敎道。皆屬世間三昧（云云）初劫屬出世間可見。又出世者越于三界義。維摩（弟子品）云。佛爲世尊。過於三界。新經云。是出世身世法不染。若以淨菩提心者。作釋中。是初總釋也。若淨菩提心等者。釋出世間心生義。淨菩提心名通世出世間。今爲顯三劫能越心唯出世間。云若以淨菩提＊心也。問淨菩提心者。豈非初地之稱號耶。答不爾。淨菩提心有二。本來淨及離垢淨。本來淨故淨菩提名通世出世。然初地云淨菩提心者。約離垢淨也。故上疏云。欲明淨心最初生起之由故。先説愚童凡夫違理之心。又云。如最初種子。離微塵計心垢時。卽顯如微塵計淨心勢力（文）此淨心者。順世八心故。故先定淨心體。是顯出世間之淨心也。又初二劫名淨菩提心。下釋湛寂中云。菩薩悟如是法時。卽知是心垢除時所以淨心漸現。又第二劫中云。心主自在。明卽是淨菩提心更作一轉開明。倍勝前劫也。可知。一種淨菩提心。依除妄淺深故。有世出世之異。何必爲初地之稱耶。古師不解此義。故皆云。此淨菩提心指第三劫。不可依也。卽是超越等者。出世間名總通於三劫。爲顯此義故。云卽是超越等也。瑜伽行者。具如上記（外道違理心下）辨之。又下云觀行應理義若約初劫言之。則修曼荼羅行斷麁妄執。證人空理。謂之觀行應理也。○就三劫文。古師多存地前一劫地上二劫義。是本依第六卷所明八地三昧道文也。今云。所立義本瑜伽説（文。地前爲初劫。初地至七地爲第二劫。八地已上爲第三劫也）是相宗義。故第六云。如上所説一生補處及八地三昧。是約敎道法門（文）且依權敎而建立故。云敎道法門。然權敎八地當實敎初地故。八地三昧中沈空義。全與初地空性心文同也。故知。今第三劫卽自宗初地。當彼八地也。然此經八地爲第三劫。還同相宗義。不思之甚矣。權實二敎三劫十地名同位異。古師不辨此義。故多爲辨解耳。又抄引諸文問答（云云）會釋未盡。今會云。所引第三卷疏。從初地至等覺。皆分斷無明。是名極細之垢。然能斷智有淺深故。所斷無明有厚薄異。其體一種根本無明故。總明極細妄。故極細言通於十地。例如所引第三卷云無明父母。又第八（二十丁）明初地中云。汝於祕藏中。初與無明父母別往詣初法明道循身之處（文）無明父母言通於初地乃至等覺。然無明稱極細故。極細言亦當通初地。極細言何但限等覺耶。次會慈氏軌。此書眞僞有疑。若會之。是約瑜伽等常途十地而明也。法華軌亦約常途敎道義。故云一大阿僧祇等也。
　　梵云下擧梵語。別釋經三妄執義。兼爲辨顯密之異。先明梵有二義。常途顯敎唯依時義密敎談妄執義。故今經云三妄執也。若依常途下。明顯密之異。是初明顯敎唯依時義。故起信云。一切菩薩皆經三祇。
　　若祕密下。明密敎談妄執義。故經云越三妄執也。越一劫（乃至）一重麁妄執等者。下明寂然界云。大乘行者了達諸蘊性空故。於一切法中都無所取。亦無所捨。雙離違順八心。我蘊兩倒二種業煩惱網。是名超越一劫瑜祇行（乃至）依常途解釋。是業從初發心以來。經一大阿僧祇劫方證如是寂然界。今祕密宗。但度此一重妄執。卽是超一阿僧祇劫（文）意明。如常途敎。具經一僧祇時分名爲初劫。今此宗但度一重麁妄。卽超一僧祇。是以頓成者。一念度麁妄則一念經一僧祇。但約妄執。而非具歷時分。故約三妄談三劫義。意爲明頓成義也。故下云。若一生度此三妄執。卽一生成佛。何論時分耶。一重細妄執者。下云。爾時復離百六十心等塵沙上煩惱一重微細妄執。名第二阿僧祇劫（文）。
　　眞言門行者下。是古來一箇賛顯。家家諍論。今辨之。問。三劫皆是眞言行者所度妄執也。云何第三劫獨稱眞言行人耶。答。前二劫雖復眞言行者。彼對治心外垢未了內證德。是故初劫寄齊三乘共人。第二劫寄顯權門菩薩以顯其德也。然第三劫直明眞言行者淨菩提心。更離對待故。不用寄齊。故標云眞言行者也。下云。行者從此無有對待。出過心量不思議地。卽是初地果相也。又云。若行者直從眞言門得見心寶。如仙人善呪術以神力取之。問若爾。顯一乘攝第三劫與眞言名否。答不爾。夫眞言者三密義。故上疏云入眞言門略有三事。彼經不説三密行軌。云何與眞言名耶。問若爾第三卷云極無自性心句攝華嚴經等。豈非相違也。答凡以此經對顯一乘。有其二意。一者理同。二者事異。現同者俱説實相理不異故。事異者此經具説三密軌則修行方便。故下云。彼嘆莖葉花果。是理同也。此經説種子及生育因緣。是事異也。理同故攝華嚴等。事異故不與眞言名也。故第十二（二十三）云。凡一切不了內證祕密法者皆是外道。卽此之謂也。又理同有二意。一顯略。二深祕。彼説諸法實相。故名爲顯略。此經説心實相。心實相者五字五大三密等。總言之則。阿字法界體性。是名深祕。上疏云。彼言諸法實相。卽是此經心之實相。心實相者。卽是菩提。更無別理也者。顯密相對以明其理相同也。今第三劫人獨稱眞言者。職此之由矣抄問答廣博（云云）未遑一一辨之且辨三劫六無畏義者。總言之。皆是明眞言行者修行進趣心相也。故第三云。今所以廣明三劫六無畏衆多心相者。皆是擬儀外迹以明修證之淺深（文）別言之。六無畏總明世出世間相續心相。三劫唯明出世間心相也。又六無畏擧常途顯人修行相。以對明眞言行者之瑜祇行。及明其各各所到之處。是名六無畏也。具如第三卷釋。往見。凡眞言阿遮梨有十六重差別。卽六無畏十地是也。故第三（十七）云。漸次證入者。如初無畏時以聲字觀修曼荼羅行。第二無畏於有相觀中修曼荼羅行（乃至）第六無畏於平等心中修曼荼羅行。離垢地以去各於自地觀心中修曼荼羅行。略以行位分之。已作十六重深淺不同（云云文）六無畏者。明此眞言行者世出世間從因至果漸次證入相也。然抄（二十五丁）云。但就第三劫行者判六無畏始終也者。非疏意也。又三劫者。明眞言行者修曼荼羅行離妄證眞之相。亦是對顯乘皆註三祇。以明妄執斷義故。云超越三劫瑜祇行也。又抄（二十四丁）明從顯入密義云。前二劫明顯乘。第三劫唯密敎者。甚失深旨讀者思之。
　　一重極細妄執者。下云。第三重微細百六十心煩惱業壽種除。復有佛樹牙生又釋復越一劫文云。卽是初入此信解地。是復越百六十心一重細惑。名度三大阿僧祇劫也。菩提心論云。今眞言行人旣破人法上執。雖能正見眞實之智。或爲無始間隔。未能證如來一切智智。故欲求妙道。修持次第。從凡入佛位者（文）上執者。卽極細妄執。無始間隔者。卽從初地至佛果所斷無明。下云四分之一度於信解是也。佛惠初心者。卽第三劫能越人此經初地也。是見心佛初故。云佛惠初心也從初地至十地。淺深雖異同見心佛智故。名爲佛惠也。下經云離有爲無爲界。離諸造作。離眼耳鼻舌身意。極無自性心生。祕密主如是初心佛説成佛因。疏釋云。此心望前二劫。猶如蓮華盛敷。若望後二心。卽是果歸成種。故曰如是初心（文）又云。若常途諸論所明。證此心時卽名爲佛（文）又上疏釋除蓋障三昧云。當知。行人則是位同大覺也。以其自覺心故。卽得佛名。然非究竟妙覺大牟尼位（文）又佛惠者。佛是開敷義。惠卽知見開佛知見云佛惠。第三劫是開敷初。故云初心。故釋極無自性心云。此心猶如蓮華開敷。
　　若一生度下。反經劫義。明一生頓成義。若依常途説。必歷三大僧祇故。五祕密軌云。若於顯敎修行者。久經三大無數劫等（文）此經宗約三妄而明三劫故。若度三妄則一生成佛也。
　　然就第一重內下。已上總明三劫建立畢。自下逐文解釋。是釋出世間心生文也。然抄以爲。經越世間三妄執言兼兩意。現文明初劫所離三妄故。云世間三妄也。三妄言兼通三劫三妄。故疏爲顯此意。於初劫中先解三妄義（云云）此解恐不爾。疏初總明三妄義者。是三劫段之初故。先總示三劫三妄之大意。擧時分妄執兩義。以辨顯密異。是大意也。約初於初劫中總辨三劫三妄義。何足爲怪耶。然今經現文。旣云世間三妄執。三妄之言何通三劫乎。然就第一重等者。第一重者謂初劫也。此三種三妄。如次小乘見修無學三道也。最初解了等者。明初果見道也。第三（二丁）釋第三無畏云。謂觀唯蘊無我時。於陰界入中。種種分折推求我不可得。捨此自色像者。譬如因樹則有樹影現。若無樹者影由何生。今五蘊尚從緣生。都無自性。何況此積集中而有我耶（文）菩提心義第五（二十三）引當段經疏云。私云。若約觀法是藏通三乘。折體二觀。若約所斷是藏見道。通八人見地。別初住圓初信。並斷見惑。眞言初信。是度初重三種麁妄中。第一三妄執也。唯斷見惑了無我人。未了五蘊空故云唯蘊（文）。
　　度世間六十心下。釋越世間三妄執義。越謂離越也。我倒所生等者。唯識第九（五）云。煩惱障者。謂執遍計所執實我。薩迦耶見而爲上首。百二十八根本煩惱及彼等流諸隨煩惱。此皆擾惱有情身心。障涅槃名煩惱障。述記（九末三十）以薩迦耶見爲首。由我見爲本生諸煩惱。我見若無煩惱隨斷。見修二斷其義並然（文）愚按智度所説屬見煩惱也。是三毒爲三妄也。六十心者。三毒爲體。六十差別不出三毒故。六十心初先説三毒。今六十心攝於三毒。三毒名三妄執。故云（乃至）離三毒根本名越三妄執也。是初劫內有三種三妄中。第一世間三妄。是見道之所斷也。
　　復次有三妄執下。明第二三妄執。是修道位也。著根境識名爲三妄也。敎相抄云。第二三妄執者。於根境識三法所起妄執也。是聲聞所斷修惑故。云三果學人所留滯處（文）俱舍第二（十三）云。十五唯修斷。後三界通三。不染非六生色定非見斷。論曰。十五界者。謂十色界及五識界。唯修斷者。此十五界唯修所斷。後三界者。意界法界及意識界。通三者。謂此後三界各通三種。八十八隨眠。及彼俱有法。并隨行得。皆見所斷。所餘有漏皆修所斷。一切無漏皆非所斷。光記第二（四十四）云。言十五界唯修斷者。若五根香味觸不染汚性。又是色法。緣縛斷故。色聲二界修所斷心親發起故。又是色法緣縛斷故。若五識界善無起者。是不染汚緣縛斷。是染汚者。迷事起故。皆唯修斷。無見斷相不通見斷。皆不無漏不通非斷。後三通三者。見斷隨眠及相應法。迷理起故。四相與得是彼見惑親發起故。皆見所斷。無修斷相不通修斷。非無漏故不通非斷。又解。八十八惑迷理故是見所斷。惑相應法望惑是親相應縛故。相應因故隨惑斷。四相望惑。雖非相應同部縛故。俱有因故。亦隨惑斷。得望彼惑雖非相應俱有因。同部縛故。惑有卽有惑無卽無雖是緣縛。望惑亦親。故隨惑斷。非是迷事等故。非通修斷。是斷法故。不通非斷。諸餘有漏。若無色善。無覆無記是不染汚。緣縛斷故。若諸煩惱及彼相應。迷事起故。四相及得是彼修惑親發起故。若善染無表。是修斷心親發起故。又是色法緣縛斷故。皆修所斷。無見斷相。不通見斷。非無漏故。不通非斷。一切無漏非縛繫故。皆非所斷（文）惠暉云十五唯修斷者。五根五境及善無記心王爲所緣境。修惑爲能緣是所緣縛。染五識與貪等相應。是相應縛。與染爲境是所緣縛。此能緣惑是修道除名修斷也（文）今此中總擧十八界云根境界。辨其差別者。其十五界唯修斷。意界法界及意識界通見修及非斷三種。於中今取修所斷者也。三毒執者。於根境識所發迷事惑。今擧所緣以顯能緣惑。是名三妄執也。
　　根謂下。出根境界體也。愚按。根境者謂內外十二界。擧界名識者。界總通十八法。今三妄執爲顯是十八界。擧界言以名六識也。如內外下。明內外十二界總名根境。謂根卽內根等六界。境是外色等六界。內六合名根。外六合名境。故云合言之也。旣標云內外十二界。應知。唯就十八界明之。非具十二處也抄及指心（云云）恐不當矣。
　　此是下。釋淹留修行也。惠琳音云。淹留於炎反。留滯也（文）下云。稽留淹滯不能速至菩提（文）言見惑頓斷。修惑漸斷。其時長遠。故云也。三界學人者。抄出四解。今取第四解。云三果者前三果也。無學者聲聞第四果并緣覺果也（文）其後三果義且有二難。一混學無學難。二不辨見修難。其初難云。學是前三果。無學卽第四果。大小乘定判也。智度第十八（四丁）云。學智者。若法智忍惠。乃至向。阿羅漢第九無礙道中金剛三昧惠。無學者阿羅漢第九解脫智。從是已後一切無學智。如盡智無生智等。求辟支佛道智惠亦如是（文）此文分明。何云。對緣覺以第四果爲學人乎。次難者俱舍論第二十三（十二）云。論曰。苦法智忍爲初。道類智忍爲後。其中總有十五刹那。皆見道所攝。見未見諦故。至第十六道類智時。無一諦理未見今見。如習曾見。故修道攝（文）光記（三十四丁）云。論曰。至故修道攝者現觀八諦。總十六心。前十五心皆見道攝。於諸諦理見未見故。至第十六心無一諦理未見今見。如習曾見故修道攝（文）學人者俱舍二十四（十二）云。四向四果皆名有學。何緣前七得有學名。爲得漏盡。常樂學故。學要有三。一增上戒。二增上心。三增上惠。以戒定惠爲三自體（文）故知。三果學人者是前三果。無學聖人者第四果及辟支佛也。菩提心義云。私云。若約觀法藏通折體二觀。若約所斷是藏修道。三果所斷修惑。通薄地離欲地。別六位以前。圓六信以前。眞言六信以前。是度麁妄執中第二三妄執（文）復次下。明第二三妄。是無學位也。是業及煩惱并無明種子爲三妄也。業者十二因緣中攝行全有一分。煩惱者攝無明（現行）愛取。無明種子者是能生種子。從此種子生十二因緣故。下云生十二因緣等也。唯識第八（二十二）云。惑業苦三攝十二者。無明愛取是惑所攝。行全有一分（除識等種）是業所攝。七（識等五生等二合七全也）有一分（已潤識等五種）是苦所攝（文）今此中不出苦果者。今明所斷妄執故。唯擧業煩惱。苦果非妄執故。○抄生字讀文點。以爲苦果者。可笑矣。株杌者。擧喩。煩惱卽株杌也。瑜伽第八（五丁）説煩惱差別中有株杌一名。撿之。或可是喩種子。第四（五丁）云。朽木者謂不欲懈怠之類。不堪樹藝匠成。又梵文兼有株杌義。謂久遠以來於諸煩惱有所偏習。餘杌深固難可拔除。以如是諸過去業含藏在心地之中故。一心行道時。魔事易起。故須預加簡擇（文）又述記（五末六）云。迷杌喩法執。杌梵語中有煩惱義。可見。無明種子者。無明是現行。卽煩惱中所攝也。種子卽十二因緣能生種子。故云生十二因緣。無明之種子依主釋也。述記第八（本七二）云。一無明支者。以行蘊中無明爲體。不取餘法。何以知者。緣起經云。初無明有十一殊勝。非餘法故（乃至）此通現行及種子爲體。十地經云。無明有二。謂子時果時（文）抄云。無明種子者指習氣也（云云）今云。種子·習氣雖有相通義。今是種子現行之種子而非習氣。述記釋分明矣。又義林第二（末二）云。二乘者斷煩惱障種子盡。習氣不盡（文）○抄（三十八）引菩提心義云。業煩惱正使聲聞所斷。無明種子習氣支佛所斷（文）愚按。諸經論中緣覺有習氣斷不斷兩義。今此疏似依不斷義。故第七（七丁）云。是中少有差別者。謂辟支佛與聲聞。漏盡同。而三昧有淺深之異（云云）旣云漏盡同。故知。不斷習氣也。問若爾。二乘云何差別。答疏云三昧有異。又智有利鈍。證有淺深。如下三獸渡河喩是也。又述記第二（末百七）云。五十二説。唯不可斷所知障者。一分立爲聲聞種性。一分立爲獨覺種性。障雖齊等。解有利鈍。於煩惱中修習差別故。卽是無學等者。俱舍二十四（十二）云。如是盡智。已生時便名無學。阿羅漢果已得無學。應果法故爲得別果。所應修學。此無有故得無學名（文）今無學者。卽身四果及辟支佛也。問聲緣二乘無學云何合擧耶。亦爲所斷惑同一耶。答。次下擧三獸流河喩。云二乘人同渡十二因緣愛河。故知。第三三妄卽第四果及緣覺所斷。而無學聖人卽聲緣二乘二無學也。又第七（二丁）釋二乘三昧道云。此二種三昧皆是菩提心難處（文）故知。此云最難斷處者。亦卽二種無學所證處也。菩提心義云。私云。所觀如前。若約所斷是藏羅漢支佛所斷。通已辨地支佛地。別七住八住圓與眞言。七信八信（云云）。
　　凡有三種下結也。謂見修無學所斷云三種。各有三妄故。云三種三妄。都言之九種妄執也。
　　學摩訶衍人下。明寄齊也。摩訶衍人者。擧能寄齊眞言行人也。卽第三無我無畏位也。第三（二十）釋無我無畏了云。若眞言行者。於瑜伽境界。一切分段中能觀心不可得。不生愛慢位與此齊也（文）摩訶衍者。第三卷（十四）云。此十喩皆是摩訶衍人甚深緣起。非聲聞緣覺安足之處。故名大乘句（文）又云。摩訶衍中亦以持明爲祕藏（文）摩訶衍者。指眞言行者可見。勘注云大乘菩薩也。有人出多義皆非也。出世初心者。卽無我無畏。是出世間初故云初心。此位斷證與小乘見道等故。寄齊而顯也。然演密引上疏初法明道文（云云）此義不可。上疏是初地見道。與聲聞見道對明其義大異。讀者莫迷矣。然不墮下。明實不同也。正位者有二義。一眞如。二見道。華嚴大疏十九（下六八）云。此中正位卽眞如異名。非約見道（文）今此中見道云正位。智論二十七（二十六）云。聲聞法中。從苦法忍乃至道法忍名爲正法（文）謂其位雖齊。實不墮彼見道也。若墮彼者則敗燒佛種。故簡云不墮。墮者攝也。
　　所以爾下。明不墮所以也。初發心者。第一無畏聲字觀位也。是與第三（五丁）明胎藏生喩中。云初發一切智心如父母和合因緣識種子初託胎中同也。勘注云菩薩大乘人者非也。爾時諦觀等者。正明見道唯蘊無我觀也。此初明唯蘊義第三（二右）云。若於取蘊取集我身。捨自色像觀。當得無我無畏者。謂觀唯蘊無我時。於陰界入中。種種分折推求我不可得。捨自色像者。譬如因樹則有樹影現。若無樹者影由何生。今五蘊尚從緣生都無自性。何況此積集中而有我耶。如上所説。乃至證湛寂之心。離一切過是於我之扼縛得蘇息處（文）是中下明無我義。神謂神我也。卽無我觀也。抄云神心者。恐不可。
　　作如是下。明無我觀益也。卽了神本不生者。謂眞言行者從初發心入阿字門。而觀我卽法界故。云了神本不生。不同聲聞人以唯蘊無我觀斷滅我體爲敗種人也。上疏云。此宗辨義。卽以心爲如來應正等覺。所謂內心之大我也。第二十（二十一）云。然未見諦人（此見諦卽初地）猶未能如毘盧遮那作種種神變等。但是觀心成就耳。然有一事眞實不虛。所謂我卽是也。我卽是者。決定諦信我卽法界。我卽毘盧遮那。我卽普門身。此事不謬。如上眞言加持中我卽法界是也（文）我謂佛種。從初發心了知此事故。唯觀神我本不生不滅我體。是云度無量見網。無量見網者二乘所斷八十八使見惑也。義林二（末九）云。佛性論云。聲聞利根者。苦法忍第一無我行。通斷三界四眞諦下八十八結。鈍根聲聞具十六行。別斷三界四眞諦八十八結。且分上下利鈍令別。此非大乘所可證用。不須和會（文）此疏下文往往云見網者。明自宗初地見道。且如第十九（二十七）。云離無盡分別妄見之網等。與此中見網大不同也。少分增明者。此位淨菩提心。與聲聞所證人無我理齊故。云少分也。由得菩提等者。眞言行人從初發心觀菩提心菩提心者自利利他平等大悲也。二乘自利心大與菩提心違背。今菩提心少分增明故。不墮二乘地也。莊嚴論第六（十六）云。次説遠離二乘心。偈曰。菩薩處地獄爲物不辨苦。捨有發小心。此苦則爲劇。釋曰。菩薩慈悲爲諸衆生入大地獄下辭大苦。若滅三有起小乘心。菩薩以此爲苦。最爲深重問此義云何。偈曰雖恒處地獄。不障大菩提。若起自利心是大菩提障。釋曰。菩薩雖爲衆生長時入大地獄。不以爲苦。何以故。於廣淨菩提不爲障故。若起異乘樂涅槃心卽爲大苦。何以故。於大乘樂住而爲障故。此偈顯前偈。應知（文）。
　　然彼行者下。是當淹留修行義。彼行者者。是指眞言行人與第二妄執前三果人齊位心也。法執當心者。古解（云云）是人執中修道所斷迷事之惑云法執。非二執之法執也。上云根境界淹留修行卽是也又下云。以行者於瑜伽中湛寂心雖已明顯。然涉事時根塵識等猶尚當心由厭怖有爲故。著無爲法（文）問云。何修惑云法執耶。答起信淨影疏下（八丁）云。執有二。一者凡夫著我執。二者二乘著法執。問曰。凡夫亦著諸法。何故偏名人著我執。釋曰。細分亦著諸法。今對二乘。凡夫著我。及著我所。通名人執。諸法皆是我所攝故（文）大乘義章第三末（八識義）云。次第三門從義分別。事妄及眞各有四重。事中四者（乃至）二是我相。我有二種。一法著我。謂取性心。於根塵識妄立定性。此之性我起信論中名執取相。又亦名爲執相應染。二者人著我。於陰界入計我我所。起信論中名此以爲計名字相。隨逐我人衆生等名。妄有建立我相。如是（文）義章第五云。彼取性者。馬鳴論中名執取相。亦名執相應染（文）又釋論通法疏第一云。二障卽六麁中前四。第一智相。但生法執。二相續相。分別法執。法執爲首引生一切法所知障。三執取相俱生人執。四計名字相。分別人執。人執爲首引生一切諸煩惱障（文）執取相者。正見人執。然淨影云法著我。亦云法執。與此中同也。當蔽也。謂法執蔽心也。
　　若修禪定下。釋法執相也。禪定卽六度墮一也。道品謂三十七菩提分法等也。種種諸度。卽六度等也。雖不於中等者。謂解唯蘊無我故。不起人著我也。心住於禪等者明未解如實緣生無生故。住著於法也。以非如實巧度等者。對第二劫緣生中道。云非如實。或可。對寂然界離一重法倒。云非如實也。止觀（六之一五十四）云。問佛何處示人諍法。答佛不示人諍法。衆生不解而成諍。三藏淺近而四門相妨。執諍易生。如成論人撥毘曇云。是調心方便全不得道。昆曇人云。唯是見有得道。空屬大乘。此二論師失四門意。浪撥浪擋。見執鏗然諍計易起。名此爲示人諍法耳。通敎體法如幻化無復實色。但有名字。名字易虛。扶順無乖少生諍計大論斥三藏云。餘經多示人諍法。般若示人無諍法。亦名如實巧度。記云。亦名如實巧度等者。大論第七作巧拙二醫譬云。如用針藥名爲拙度用呪術者名爲巧度。亦如二渡。若用草筏名爲拙度。用方舟者名之爲巧。雙舟曰方聲聞化人。苦行頭陀。初中後夜勤心禪觀。苦而行道名爲拙度。菩薩化人。觀諸法實無縛無解。心得清淨名爲巧度。巧如喜根。拙如勝意。巧拙相形雖復若是。揣心量行無令濫非。此斥小乘事相頭陀。專根本禪無常等觀。苦勵身口不知諸法畢竟清淨。此以衍敎用斥拙度。行道之人善自斟酌（文）愚按。天台意通敎對三藏而云如實。與今疏意有少異。至下三獸渡河中當辨之。又上疏（一末十八丁）云。依此（除蓋障三昧）進修如實巧度。故得諸佛力無畏（乃至）餘無量佛法皆悉成就也（文）此釋與當段文同位異。讀者自知。
　　然亦下結前也。是明第三三妄能越心也。下地者謂前三果。是學地故。對無學地云下地。三執卽根境界也。稍離卽淹留修行義也演密有二解。初義云。此同二乘無學。次義云。此同不還果也（云云）今云初義甚不可。次義亦不當。旣云稍離。是明前三果淹留義。何唯不還果乎。又抄解演密初義云。約超證人（云云）此中云稍離。豈是超證義耶。今解。若約三界九地者。欲界云下地也。是約前三果人斷欲界九品修惑。故指欲界云下地也。俱舍第二十四（初丁）頌曰。斷欲三四品三二生家家（旣預流者。進斷修惑。若具三緣。轉名家家。）斷至五二向（一來向也）斷六一來果（第二果也）斷七或八品。一生名一向。此卽第三向（不還向）斷垢不還果（若斷第九。成不還果。不還未生欲界文）問。阿羅漢向斷于何惑。今疏中屬何乎。答向必屬果故。當攝拔業煩惱等中也。又阿羅漢向斷上界修惑。俱舍二十四（十一）頌曰。上界修惑中。斷初定一品。至有頂八品。皆阿羅漢向。第九無間道名金剛喩定。盡得俱盡智成無學應果（文）。
　　能拔業煩惱下。明第三三妄執。是能趣心也。業及煩惱。并無明種子爲三妄也。是於十二因緣三道中。擧業及煩惱。無明種子卽煩惱所攝也。故次云如是甚深之法等也。
    根本者。經云株杌。約喩也。煩惱卽根本持業釋也。又依煩惱而感苦果故。是果之根本也。俱舍第九（初云）隨眠諸有本。此差別有六謂。貪瞋亦慢無明見及疑（云云）無明種子者。無明之種子非習氣也。具如上辨。若依俱舍等説。此中所斷卽當金剛喩定所斷。非想地第九品惑也。或可。種子言通業及煩惱無明三種也。二乘依金剛喩定。斷第六俱煩惱種子。也。唯識第一（七丁）云。此二我執（六七識）。
    細故難斷。後修道中數數修習。勝生空觀方能除滅。述記一（末十二）云。顯執細微斷之所在。無始串習體用微隱。故十地云。迷隨現行故。不作意緣故。是俱生義故。名爲細。一非世道伏。二非初道斷。初道斷者卽見道斷。三非地未滿修道能斷要第九勝道方斷。故言難斷。初簡修道不相應惑。第二簡見道一切。第三顯自行相細勝道方除故。唯修道。一識分別。第六數斷。非第七二乘分別。第六識者二乘數斷。非菩薩。於六識中三習分別若菩薩數斷習非種子。若二乘種數斷。非習不數斷者。道數數修。若數斷者。斷道俱數。於二乘中漸次行者。故唯修斷。若頓悟者亦通見斷。先世間道伴已伏故。菩薩不然不障地故。無超越故。然初二果不能斷之。有覆無記第九品故。斷有二種。一斷種。二伏滅。今論斷種。第六識中二乘入聖道暫伏滅。要離自地欲盡方斷。於金剛心方究竟盡。菩薩初地暫能伏滅。四地永不行。金剛心位。方究竟盡。第七識中二乘入無漏心。方暫伏滅。金剛心方斷盡。菩薩七地已前入無漏心能伏。八地已上方永不行。金剛心方斷頓盡。故言數數修道。方能除斷。又總而論六七。道數數修。斷有數數不數義二乘斷彼第六識執種子。非習能數數斷。菩薩數數斷其麁重。名數數斷。其種子等。道數數修。非斷數數。以十地中皆不斷故。第七執要金剛心方能頓斷。三乘修道道數數修。方能除滅。非數數斷（乃至）言生空斷者。一通三乘。二以行相而説。其實菩薩亦法空斷。勝生空者。簡異有漏及遊觀生空心。斷彼不能故。此説無簡。非解脫道（文）又瑜伽五十八（十六）云。復次略有二麁重。一漏麁重。二有漏麁重漏麁重者。阿羅漢等修道煩惱斷時。皆悉永離。此謂有隨眠者。有識身中不安穩性。無堪忍性。有漏麁重者。隨眠斷時。從漏所生。漏所熏發。本所得性。不安穩性。苦依附性。與彼相似。無堪忍性。皆得微薄。又此有漏麁重名煩惱習。阿羅漢獨覺所未能斷。唯有如來能究竟斷。是故説彼名永斷習氣（文）倫記十六（七十一）云。第三擧二麁重。明二無學人有斷不斷（景云）一漏麁重。卽見修惑種。二有漏麁重。卽是習氣。言漏麁重者至無堪忍性者。凡夫學人名有隨眠者。有識身中所有見修種。羅漢已斷。有漏麁重者至皆微薄者。由隨眠故習氣增長。由斷隨眠。習氣微薄。又此已下。明此習氣二乘不斷如來斷。是故説永斷習氣不共佛法（泰云）言説漏所生者。新起漏。所熏發者。無始法爾（基云）如前本地第三云。善法不名麁重。亦非隨眠。如何此中言漏麁重。及對法説二十四種麁重故。義曰一性麁重。卽煩惱種等。此中言漏麁重者。是二心不調柔名麁重。卽一切有漏善法等。此中言有漏麁重者。是第三卷約性麁重。論云善法等故。非此中約不調柔麁重。有漏善法亦爾。不相違也。謂此若有煩惱者。身中善無記法爲漏。和雜不調柔故。名習氣羅漢有此善等在。雖得微薄。法體仍在。諸法永斷名永斷習氣。此漏麁重氣分在身。與善法中和雜不一異。如毒在身中。有氣分。此不一異。隨眠斷時此得微薄。佛圓鏡。智生故。言永斷習氣（文）問古來依大乘同性經談緣覺斷習義。云何會之。先引經文。次當會釋。彼經下云。海妙深持自在智通菩薩。復問佛言。世尊辟支佛地有其十種。何等爲十。一者苦行具足地。二者自覺甚深十二因緣地。三者覺了四聖諦地。四者甚深利智地。五者八聖道地。六者覺了法界虛空衆生界地。七者證寂滅地。八者六通地。九者微祕密地。十者習氣漸微薄地。善丈夫是名十種辟支佛地（文）會云。經云漸微薄。與瑜伽所謂微薄同。非是斷義。何爲斷習證耶。問智度二十七（二十）云。問諸阿羅漢辟支佛同用無漏智。斷諸煩惱習。何以有盡不盡答曰先已説。智慧力薄如世間火。諸佛力大如劫盡火今當更答。聲聞辟支佛集諸功德智慧不久。或一世二世三世。佛智功德。於無量阿僧祇劫廣修廣習。善法久熏故。於煩惱習無復餘氣（文）會云。此微薄名斷故。次云不盡。不盡卽薄義。故論次上（十九丁）云。如摩訶迦葉瞋習故。佛滅後集法時。勅令阿難八突吉羅罪懺悔。而復自牽阿難手出。不共汝漏未盡不淨人集法。如畢陵伽婆蹉常罵恒河神爲小婢（乃至）如是諸聖人。雖漏盡而有煩惱習。如火焚薪已灰炭猶在。火力薄故不能令盡。若劫盡時火。燒三千大千世界無復遺餘。火力大故。佛一切智火亦如是。燒諸煩惱無復殘習（云云）此等文明。不斷習氣也。
　　知如是下。爲釋離建立宗等文。先嘆法體甚深。甚深故非彼等所知也。如是者指十二因緣法。上所擧業煩惱。及無明種子。卽十二因緣也。甚深之法者。十二因緣之別名也。智度第五（十九）云。云何甚深法。十二因緣是名甚深法。如佛告阿難。是十二因緣法甚深難解難知（文）又云。復次一切諸法實相。不可破。不可動。是名甚深（文）甚深者梵云●儼●避●羅。按諸經論中。皆緣起法云甚深。緣起卽空義。故十二門論云。大分深義所謂空也。第七（十三）云。哦●字門一切諸法一切行不可得故。梵云哦多也。（二合）是名爲行。行謂去來進退不住之義。今從阿字門展轉釋之。諸法本不生故無作。無作故則無所待對。可説爲空。空者是不行處。不行處尚不可得。況行處耶。中論觀去來品。明行止義。以相讀故名行。如從穀子生牙莖葉。及無明緣諸行等。以斷故名止。如穀子滅故牙莖滅。無明滅故諸行滅（云云文）甚深者卽緣起義。可見。智度論云。若聞伽字卽知一切法底卽可得伽他秦言底。華嚴大疏引智論釋云。行取卽生死底甚深故（文）十二因緣卽生死底甚深義。生死卽涅槃故。亦卽實相甚深義。故次云有佛無佛等。有佛無佛等者。依智度三十二（七丁）論問曰。聲聞法中何以不説是法性實際。而摩訶衍法中處處説。答曰聲聞法中亦有説處。但少耳。如雜阿含經中説。有一比丘。問佛。十二因緣法爲是佛作。爲餘人作。佛告比丘。我不作十二因緣。亦非餘人作。有佛無佛。諸法如法相。法位常有（乃至）如是生滅法有佛無佛常爾。是處説如（文）第七（二丁）云。阿含云。十二因緣法有佛無佛法爾常住。龍樹亦云。此中法位卽是如之別名。此是一切世間最難解處。故世尊始成道時。不樂説法意在于此（文）性相常爾者。性謂因緣實性。相卽生滅之相。離性無相。離相無性。因緣當體卽涅槃故。●字是生死底甚深義。謂之相。又●字是涅槃底甚深義。謂之性。性相一體唯一●字門。是以生死底卽涅槃底。同是甚深。故云性相常住故下疏云。旣不壞因緣。卽入法界。亦不動法界卽是緣起當知因緣生滅卽是法界生滅。法界不生滅卽是因緣不生滅。又上疏（一末六丁）云。雖衆生自心實相卽是菩提。有佛無佛常自嚴淨。然不如實自心故。卽是無明。無明顛倒取相故生愛等諸煩惱。因煩惱故起種種業。入種種道。獲種種身。受種種苦樂。如蠶出絲無所因。自從己出而自纒裹受燒煮苦（文）如前所説下。正釋離建立宗等文。十二因緣實相言斷心滅之處。辟支佛深利智惠能所通達也。然諸外道以種種邪分別。觀諸法實相故。云皆不相應也。乃至長爪等者。承和古本及兩本義釋。 皆作長爪先尼。恐作先者爲好。智度第一（十四）云。復次欲令長爪梵者等大論師。於佛法中生信故。説是摩訶般若波羅蜜。有梵士號名長爪更有名先尼婆蹉衢多羅。更有名薩遮加摩揵提等。是閻浮提大論師輩。先尼梵士與佛問答。終信佛語。鬚髮自墮。便爲沙門因緣。論四十二（十八紙）已下廣明。往見。自心智惠。十四本作自以等。尤善矣。言湛寂者下。釋如是湛寂文。經云如是湛寂者。指十二因緣實相。是三乘人所證理體也。
　　謂五根本下。明不生相也。
　　湛者下明所證法體甚深義。法體卽實相。故云甚深義。智度所云。諸法實相不可壞。不可動。名甚深是也。緣覺眞言●字其體縛義。二點離義。離縛卽五根本煩惱等。本來不生義。是寂義也。又●言説義。二點離義。言語道斷卽實相甚深之理。是湛義也。故知。●字卽湛寂義也。
　　譬如下擧喩。清潭萬仞喩甚深義。證恬鏡徹喩湛義也。
　　故説云下。擧喩明三智。窮理有淺深也。河喩實相理。三獸卽喩三乘行人也。涅槃二十五云。又未能度十二因緣河。猶如兎馬。何以故。不見佛性故（文）佛性者。第一義空中道義。故下云。是中有無量寶王。一則不入而不識。二則入而不識（文）寶王卽淨菩提心故。下作寶珠譬喩。卽是義也。大香象者。依妙樂釋。共行菩薩喩小象得泥（次下引之）然今云大香象者。且對二乘故。菩薩稱大也。或可獨有大香象等者。喩佛。到其深底者。卽大香象也。亦漸次證入中含小象義也。
　　此中有三乘下。法説也。止觀三之一（四三）云。若三乘同以無言説道斷煩惱入眞。眞則不略（云云）是大品所説三乘共義。又止觀六之一（五十五）云。中論云。諸法實相三人共得。大品名爲三乘之人。同以無言説道。斷煩惱見第一義。亦名共般若。涅槃名爲三獸度河。皆是通敎四門觀意。亦非今所用也。記云。三獸度河者。大經譬也。三人如獸。眞如水底。象雖得底。仍分二別。小象得泥。通菩薩也。大象得實。卽見不空。見不空者。復有二種。謂但·不但。今文且用得泥菩薩以共二乘。又淨名玄下（十一）云。三乘雖同入法性。而不無深淺之異。聲聞入淺。但斷正使。緣覺小深。侵除習氣。菩薩能窮法性之底。習氣都盡。譬如三獸渡河水雖是一。兎馬象脚有長短故。入水不無淺深之別（文）依天台義。三乘共敎判爲通敎。彼通敎者。與寂然界相似。然非全同。如下辨之。今疏三乘共以爲初劫。故第三卷云。初劫智惠與二乘共行（文）故知。此疏意。三乘共行與天台三藏同。是以三乘同證人空理然智有利鈍故。證有淺深。故下云。同共一法中。而昇進有異。卽是之謂也。無言説道等者。明三乘道同也。四敎集解云。無言是理。道卽觀智（文）今云。無言説道者。人空觀智。諸法實相者卽人空理。緣覺眞言釋云。緣覺眞言●。言語道斷義也。卽是如上所説緣覺證無言説界也（文）又第七（二十三）云。若見●嚩字時。卽知一切諸法不離言語地。以是説法無不有因有緣。若法本來不生。則是離諸因緣。是故語言道斷（文）此云無言説道及諸法實相者。俱●字中義也。若依天台説無言説道者體法觀惠。彼爲通敎故。妙玄四之二（四二）云。小樹位者。卽是通敎。明三乘之人同以無言説道。斷煩惱入第一義諦。體法觀惠不異。但智力強弱之殊。煩惱習有盡不盡爲異耳（文）四敎義第八云。此敎（通敎）三乘因同果異。證果雖異同斷見思。同出分段同證偏眞。然於菩薩中有二種。謂利鈍。鈍則但見偏空不見不空。且成當敎果頭佛。行因雖異。果與藏敎齊。故言通前。又利根菩薩非但見空。兼見不空。不空卽中道。分二種。謂但·不但。若見但中別敎來攝。若見不但中圓敎來攝。故言通後（文）此中同證偏眞者。與寂然同。下明寂然界云。所觀人法俱空。與成實諸宗未甚懸絕。約偏眞之理作此平等觀耳（文）又兼見下空者。與他緣乘同。下云。今大乘不可得空相。空相亦不可得。雖觀諸法無所有。然亦於諸法無所空（文）應知。此中所立與天台義不同耳。
　　然聲聞下明三乘所入淺深之相也。今此中明約偏空理所入有淺深。是與天台通敎相當。然彼此意不同也。入法性最淺有。法性卽所入空理。聲聞眞言釋云。次●都字有多聲。卽聲聞所入如如也。次●鉢聲聞所見第一義也（文）智度三十二（六）法性者如前説。各各法空。空有差品是爲如。同爲一空是爲法性。是法性亦有二種。一者用無著心分別諸法各自有性。二者名無量法。所謂諸法實相。如持心經説。法性無量。聲聞人雖得法性。以智有量故不能無量説。如人雖到大海。以器小故不能取無量水。是爲法性（文）厭怖生死等者。第七（二）云如聲聞極觀察智解了唯蘊無我。以厭怖心重故。疾斷煩惱自證涅槃。不能分折推求十二因緣實相。辟支佛智惠深利故。能以總別之相深觀察之。見一切集法皆是滅法。此與聲聞異也。
　　辟支佛下。明勝聲聞也。華嚴音第一（十）云。辟支梵音具云畢勤支底迦。此曰各各獨行。佛者覺也。舊翻爲獨覺。正得其意。或翻爲緣覺。譯人謬。以梵語云鉢攞底曳迦。此翻緣覺。故智論十八中通上二類也（文）所入差深者。智度五十三（十）云。辟支佛於聲聞無復異道。但福德利根。少深入諸法實相爲異（文）又次上引第七疏云。能以總別之相深觀察之（云云）。
　　然不下。對菩薩明其劣也。華嚴十地品（第二十地下）云。此上品十善業道。修治清淨不從他敎。自覺悟故。大悲方便不具足故。悟解甚深因緣法故。成獨覺乘（文）。
　　菩薩下。悟如是法者。謂證人空理也。此時二乘住人空理不能昇進。菩薩不爾。證此理時。知心垢（人執）漸除淨心漸現。故進求佛惠之心生。故次云。能以不住道學種種度門。菩提心勢力者。卽上求下化心也。不住道者。有人云不住生死不住涅槃者不可。今云。是勝進不住義。上釋虛空遊步云。遊步是不住義。勝進義。神變義。以淨菩提心於一切法都無所住。而常修萬行（文）又下云。行者未過此劫。與辟支佛位齊時。名爲極無言説處。爾時心滯無爲法相。若失方便。多墮二乘地證小涅槃。然以菩提心勢力。還能發起悲願。從此以後三乘經路始分（文）智度三十二（十一）云。乃至如阿羅漢辟支佛住於實際。縱復恒沙諸佛爲其説法。亦不能更有增進。又不復生三界。菩薩入是法性中玄知實際。若未具足六波羅蜜敎化衆生。爾時若證妨成佛道。是時菩薩以大悲精進力故。還修諸行（文）故同共等者。一法卽人空理也。法花（譬喩品）云。同共一法中。而不得此事（文）昇沈有異者。演密云。此中有三乘之人。同以空爲門。入諸法眞實之性。二乘之人自爲已得涅槃。生滅度想沈也。菩薩能以不住道。發起大悲昇也。譬如同帆一去一停。故昇沈有異也。
　　經云下。抄云。文有通局二意（云云）此解當矣。今云。上云。得菩提心勢力下。云是中有無量寶王。是菩薩所知而。兩種外道所不能知也。
　　外外下明外外道。清潭喩三乘同入湛寂理也。逆生怖畏者。外道軌我故。於人空理生大怖畏。未見空理而先怖畏故云逆生。下云不入而不識卽是也。近習者韵會云。習又押也。記月令禁近習。注天子親幸者。
　　內外下二乘名內外道。第十九（云云乃至）此法乃二種外道所不能知。此佛法中外道。卽二乘中人也（文）遊泳其中者。同入湛寂無生理也。適熱除垢者除入執垢也。得清涼樂者。喩二乘所證涅槃也。
　　然不覺下。對菩薩明不知相也。無量寶王者。上云得菩提心勢力。卽淨菩提心無量性功德也。又下明寶珠譬喩者卽是也。又約五百由旬寶所。二乘化城尚在三百。寶所過五百豈得知有無量寶王乎。
　　一則不入下。明兩種外道不知有異也。如文可知。
　　先佛宣説下。明如上三乘佛方便門故。三世諸佛同宣説。故云先佛宣説。故法花（方便品）云。尋念過去佛所行方便力。我今所得道亦應説三乘（文）抄云。有三乘通局等者。恐不可。言十方下。依法華意而釋。譬喩品云。此舍（三界）唯有一門。而復狹小（文）此中意明。三乘人同證人空理。而出火宅故。云唯有一門。謂從三乘方便狹小一門而出火宅也。華嚴大疏三十四（中二十一）云。昔不言三是方便故。方便門閉。今云三乘是方便故。方便門開。開則見實。故彼經云。此經開方便門示眞實相。故方便如蓮之華。眞實相如華之臺。此花不有則已。有則華實雙合。經不説則已。説則權實雙辨。一經唯爲説佛智惠故。諸佛出世。以佛智惠不離敎證權之與實。故説二深。淺以略示法華宗。（文）第二十（二十六）答三句問云。此有二種。若有修行者因中説之。有如來果地説之也。且如最外院八部世天。卽是前八心中從初解守齊已去。乃至受用果等也。然有善根開發。與正道相應卽是大悲胎藏華臺之因也。如來以方便力而引導之。乃至令成就世間八心以來。卽是外院之位。次漸漸向裏。及二乘亦在此內。次又知有勝法無上心。稍進引入第二第三。皆是大悲句也（文）第三院卽是方便一門故。云如來以方便而引導之等。又明五色界道中。第三重唯白一色（具如第六卷釋）唯白色卽是唯有一門義。一門卽下轉方便也。是處無復等者。釋離一切過義。是處者。正明界外相也。所云宅外露地也。無復障礙者。明出火宅見思熱惱也。譬喩品云。爾時長者見諸子等（三乘）安穩得出。（出過三界）皆於四衢道中露地（四諦）而坐（安住空理）無復障礙。（我生已盡不受後有）種種因量等者。演密云。外道小乘部類。不一名種種。其中善解因明比量之師。以因喩次第於此理上欲出其過。終不能得（云云）此中明三乘空理出過。何云外道小乘部類不一等耶。今云。三乘所證畢竟空理。非外道所知境故。無能出其過者。上所云。前所説建立宗等。乃至長爪梵士。諸大論師等。自心智慧利根推求諸法實相。皆不能圖度者。卽是也。然未度法障等下。釋經祕密主已下文。抄意。已下文釋寂然界。敎相抄意。此文尚屬湛寂位。次謂蘊處界已下。正爲寂然界也。愚按。祕密主下明寂然界由漸。謂蘊處界下正明寂然界。例如初果等向。謂湛寂心在于蘊中。進趣心生。云有如是惠隨生。此惠生畢。而後爲五喩修行。由此修行證寂然界也。故第三（三右）釋法無畏云。謂行者心住蘊中。欲令發起離著。爾時幻焰等喩。觀察諸蘊卽空。得離違順八心。證寂然界。然離蘊之扼縛。於法得蘇息處（文）法障者非是常途法執。湛寂心住于蘊中。執五蘊實有故。蘊名爲障。蘊卽障也。是唯知蘊上我空。未知蘊性空。是云法障。第三卷云蘊之扼縛。卽是也未名眞淨者。謂離人執故爲淨。故上云淨心漸現。然未斷法執故。不名眞淨也。如蓮下擧喩。蓮華喩菩提心。濁泥喩人我。水喩蘊。蘊有水義。具如下辨。以行者等者。爲釋有如是惠等文。先明其生起也。十卷本蘊中下入有如是慧隨生（乃至）證寂然界是名出世間心者十九字。也字無之。是約能寄齊行者唯蘊無我觀位故。云瑜伽中等也。湛寂之心者。謂證人無我理也。第三釋第三無畏云。如上所説（乃至）證湛寂之心。離一切過。是於我之扼縛得蘇息處。若眞言行者於瑜伽境界。一切分段中能觀心不可得。不生愛慢位與此齊也（文）然涉事等者。明執五蘊實有。今約界門故云根塵識等也。是卽起信所謂法我見也論（對治邪執章）云。法我見者。依二乘鈍根故。如來但爲説人無我。以説不究竟見有五蘊生滅之法怖畏生死。妄取涅槃云何對治。以五蘊法自性不生則無有滅本來涅槃故（文）厭怖有爲等者。起信所謂。見有五蘊生滅之法。怖畏生死妄取涅槃義。有爲卽五蘊。俱舍第一（四丁）頌云。又諸有爲法謂色等五蘊。論曰。色等五蘊謂初色蘊。乃至識蘊。如是五法具攝有爲。衆緣聚集而所作故。無有少法一緣所生。是彼類故。未來無妨。如乳如薪（文）抄解（云云）恐不當矣。
　　然以菩提下。正釋有如是惠生文也。謂於蘊等發起離法我見觀惠也。不由他敎也者。也字韵會云。禡韵羊謝切。謝敎云。詞人以也字作夜音。如杜詩青袍也自公。李詩也向慈恩寺裡遊。皆不可作如字讀（文）今云。此疏文勢似也與如同也。旣有作如字讀。則如亦與而同如而今如今是也。按兩本義釋無也字。疏異本亦無爲好矣。修離著方便者。修離怖生死取涅槃之著心方便也。卽指次五喩觀也。
　　於五種下。正釋五喩也。爲達五蘊性空觀五喩也。如水上等者。第一色陰喩也。第七（二十）云。頗字門一切法不堅如聚沫故者。梵云沛奴。譯云聚沫。如大水中波濤鼓怒。相激而成聚沫有種種相生。乃至固結相持遂有堅用。然從麁至細一一觀察只是緣從。緣不可撮摩。都無實性。至其本際則擧體是水都無所生。今世間種種五蘊亦復如是。今攝末歸本。去丈就尺觀之。乃至如絲忽之際。介然微動皆是展轉從緣。若是從。衆緣生則無自性。若無自性當知是生卽不生。至於本不生際但是心性海耳。而隨六趣妄情遂有世界之因。夫心性海者卽是法界。法界者卽是勝義涅槃。若能如是見時。雖復洪波震動作種種普現色身。亦不壞澄清之性也（文）若麁若細者。卽去丈就尺。是聚沫形相之大小也。十四本作緣生無生。今疏恐衍。有人云約體用可笑。色陰者。色蘊攝十一種色。俱舍第一（五丁）頌曰。色者唯五根五境及無表。論云。言五根者所謂眼耳鼻舌身根。言五境者卽是眼等五根境界。所謂色聲香味觸。及無表者。謂無表色。唯依比量立色蘊名（文）陰者俱舍第一（十四）云。諸有爲法和合聚義。是蘊義。光記云。梵云塞建陀羅。唐云蘊舊譯云陰。（於禁反）此陰是陰覆義。若言陰梵本應言鉢羅娑（麟暉及義林並作婆字）陀。按陰者應以於今反（平聲）注也。陰陽之陰也。近代競作異釋。或云。淡聚名淡陰。此釋不然。醫法説淡飮不言陰。更有異釋。不能具述。若言陰氣是萬物所藏卽是聚義。借喩此名粗可通途。然非正目故今名蘊（云云）
　　次句浮泡下。第二受蘊喩也。下疏云。聲聞經以受譬浮泡。般若中（智度八十一六丁）以泡爲喩。雖無實性而因緣猶是實法。故十句中（智度第六）有如化而不明泡喩。今此經譬。意復殊也。如夏時雨水。自雨水中隨諦之大小生種種浮泡形類各異。雖然水性一味。自爲因緣。四句推求。無別所生之法。是故此泡擧體從緣。泡起卽是水起。泡滅卽是水滅。故以此喩卽心之變化也（文）然演密引此釋。少改文云。苦生卽是情生。苦滅卽是情滅（云云）此解不可。疏意水喩一心。一心從緣以喩浮泡。此是大乘不思議之緣起。與今大不同矣。今情塵和合而生諸苦。情非爲苦。情之與苦其體是別。何云苦生是情生等。徒取語勢義不成耳。受陰者。俱舍一（十一）頌曰。受領納隨觸。論曰。受蘊謂三領納隨觸。卽樂及苦不苦不樂此復分別成六受身。謂眼觸所生受。乃至意觸所生受（文）諸苦樂等者。意云。眼等識觸苦樂境則隨生苦樂受。旣從情塵和合緣而生故無性。無性卽本不生也。
　　次句陽炎下。第三想喩也。如春月等者。春月日光。地氣相映。而遠望之則如水者爲陽炎也。下疏引智度第六云。釋論云。以日光風動塵故。曠野中動如野馬。無智人初見之爲水。衆生亦爾。結使煩惱日光動諸行塵邪憶念風。於生死曠野中轉。無智慧者謂一相爲男一相爲女。復次若遠見之謂以爲水。近則無水相。如是遠聖法者不知無我及諸法空。於陰界入性空法中生人等想若近聖法則知諸法實相。是時虛誑種種妄想盡除（文）企字ヨ去冀切音器。擧踵而望也。反切中用冀字意顯冀望義。恐與希通有法想生者。謂於性空法中。男女好醜等法實有想生。男女等是像故。想取像爲體也。悟實相者。性空卽實相觀也。俱舍頌曰。想取像爲體。論曰。想蘊謂能取像爲體。卽能執取青黃長短男女。怨親苦樂等相。此復分別成六想身（文）。
　　次芭蕉下。第四行喩也。堅實者梵言乾栗馱。此云堅實。樹木中心名爲堅實。今芭蕉葉葉相重更無中心。以喩行蘊造作遷流無實體也。乃至分分等者。是折空也。謂如折色至於隣虛。今亦折破終不可得。是與成實論意同也。彼立無品云。一切分皆可分折壞裂乃至微塵以分破塵終歸都無（文）是與毘曇折色歸一極微不同。彼計法體恒有故十四本作破折是也。一微陟於等者。諸一極微遷流行度時分名一刹那。此刹那亦從緣生故畢竟無性。行度一極微名一刹那者。俱舍有三説中第三有部説也。然今刹那亦不可得者。與成實同也。俱舍第十二（初）云。分折諸色至一極微。故一極微爲色極少。如是分折諸名及時。至一字刹那爲名·時·極少。一字名者如説瞿名。何等爲一刹那。衆緣和合得法自體頃。或有動法行度一極微。對法諸師説如壯士一疾彈指頃六十五刹那。如是名爲一刹那量（文）麟云釋刹那中有三説。初二經部。後一有部。初言得法自體頃者。謂洗先無體是未來得成體已滅是過去得體未滅名現在。卽此得體未滅之頃名一刹那。謂是一念之頃卽便落謝。更不經停名一刹那。言動法度一極微。是色量促。刹那是時量促。若度二極微已上名刹那。刹那量卽有前後。非時極少。若度一極微。經二刹那。卽極微量有分拆。非色極少。由此故説度一極微名一刹那。此以諸法實無行動相續道中。假説動故（文）惠暉云。衆緣和合得法自體者。是經部。過未無體。現在有體。現在因緣合有爲法生。得自體卽滅。卽是有部取果異名也（云云）又麟云。拆色至極微者。若準大乘無實。但是覺惠分拆。以爲極微。此是識心所變化。非積小成。若小乘中有實極微以成大色。拆其大色至不可拆。名一極微。分拆名至一字者。如從三十二字名拆至一字。是名極少。行蘊者俱舍頌曰。四餘名行蘊。論曰。除前及後色受想識。餘一切行（五十八法）名爲行蘊。頌疏曰。造作遷流二義名行。據此義邊色等五蘊俱合爲行。謂由行蘊攝法多故。偏得行名（文）。
　　次幻事下。第五識喩也。如世間等者。謂依呪術藥力於虛空中現種種馬等色像。蔽惑人心以喩識蘊也。演密云（云云）此解好矣。
    一念無明等者。抄意似無明爲幻心。此解不可。無明者十二因緣中初無明支幻心者六識。從此無明（乃至）生六識。六識喩幻。謂此六識從無明因緣而生。卽體無性猶如幻事。以爲喩也。初出三界者。謂初生流轉也。演密云。初出三界非出過也。但以無明幻起於識等在於三界。究其識體亦本不生也（文）十四本初作幻者非。十卷本亦作初也。識陰者。俱舍頌曰。識謂各了別。論曰。各各了別彼彼境界。總取境相故名識蘊。頌疏云。了別名識。此有六種。了別不同故名爲各。謂初眼識了色。乃至意識了法（文）聲聞經中等者。辨五喩差別。增一二十七曰。尊者多耆奢便説此偈。色如聚沫。痛（卽受也。痛謂苦受也）如浮泡。想如野馬。行如芭蕉。識僞幻法（文）雜阿含第十云。觀色如聚沫。受如水上泡。想如春時炎。諸行如芭蕉。諸識法如幻。日種姓尊説（文）小乘觀五蘊空尚存極微。實爲遣我。唯蘊無我諸部小乘所宗故。故云意明無我也。
　　今此中下正釋今五喩也。抄擧或折空或體空兩義辨之。云兩解共雖各有其理。且立名字可云體空等（云云）下疏十喩有三中初劫觀云。一者以心沒蘊中欲對治實法故。觀此十緣生句。如前所説卽空之幻是也（文）故知。云體空者。爲好矣。寂然界者。漸過二乘進趣第二劫之心故。與二乘拆空不同。故下云離一重法倒。然猶約偏眞之理故。在初劫內而與第二劫不可得空異也。愚按。是與華嚴始敎中眞空絕相宗相似也。華嚴玄談第八（三十一）云。八眞空絕相宗。謂心境兩亡直顯體故。又云第八亦名三諦雙絕宗。謂勝義離相故非有。世俗緣生如幻故是無。如掌珍頌云。眞性有爲空。如幻緣生故無爲無有實。不起似空花等。卽般若三論中一分義。抄云。言卽般若三論中一分之義者。以三論中四諦品前以空遣有。四諦品中以空立有。故偈云。以有空義故一切法得成。若無空義者一切則不成。又標名以中論。意顯不滯空有非但明空。又偈云。因緣所生法我説卽是空。亦爲是假名。亦是中道義。則三觀齊驅三諦無礙。豈獨空耶。故有言。學龍樹宗。墮悪取空。斯言可怖。故云一分之義。卽三觀中一空觀義（文）下疏云。約偏眞之理。又釋他緣乘云。行者初劫修觀行時。心沒蘊中故。以五種無性空門觀法無我。然望緣生中道猶屬對治悉檀。若失般若方便卽墮於斷滅。名惡取空者濫方廣道人。今大乘不可得空相空相亦不可得（文）今寂然界位唯達蘊性空。未能知空亦空。故唯一空觀屬偏眞理。卽是所云三論中一分之義也。又淨影大乘義章第一（六七）依大小乘經辨四宗。一立性宗。二破性宗。三破相宗。四顯實宗也。此中立性宗者。小乘中淺敎。卽當毘曇等。但破外道自然性義雖談因緣生旨。猶立極微體性故名立性宗也。第二宗者。又是小乘中深敎也。則當成實宗等。談極微又空。破毘曇性實。此故名破性宗也（云云）。第二宗卽與寂然界同也。故下云。成實諸宗甚不懸絕（文）依此等文寂然界者約體法空故是大乘初門。然尚屬偏眞之理。故是初劫之攝也。如觀五蘊等者。意明今且明五蘊卽空故。擧處界等令例知也。仁王觀如來品云。法性空故是卽色受想行識。十二處。十八界。士夫六界。十二因緣。二諦。四諦。一切皆空。青龍疏中一（二丁）云。蘊處界士夫六界外道異生執實起倒。擧以明空。十二因緣明獨覺觀。言四諦者明聲聞觀。言二諦者明菩薩觀。悉無自性一切皆寶（文）六入者疏異本及十卷十四卷并作六大者爲好。仁王所謂六界卽六大也。
    行者如是下釋蘊處界等文（文）意已下正明寂然界名義也。從無性門等者。卽緣生無性觀門。依此緣生無性觀門。達於蘊等當體卽空也。卽空卽體法空也。又達諸法卽空者。釋經法性兩字。法卽諸法。諸法卽蘊等也。空者性義。法相宗二空所顯名爲眞如。故梵言舜若爲空舜若多爲空性。如是空性故（述記一本往見）法性宗二空卽眞如故（華嚴大疏十六上四十九丁）空卽性義。故經云法性。是達蘊等性空義也。又諸法卽空卽法性義。智度三十二（六）云。如法性實際是三是諸法實相異名（文）又達諸法卽空者。達釋證義。諸法卽空卽寂然義。此中無當界字之文。界是性義。法性宗意。空卽眞如。眞如是性義故。恐梵言空中含性義。華嚴大疏三十四上（二十二）云。法界所以名界者。一是因義迷悟根故。二是性義法本性故（文）今法性者卽法界也。空卽法性。是卽迷悟根故。法本性故驗知達諸法卽空者卽證寂然界義也。又梵音●●●●此云寂災。亦云息災。亦云作寂。不爲蘊處界等所動搖者。卽寂災義。故第三卷云離蘊扼縛卽是寂災義也。離一重法倒者。前解湛寂心云。未度法障。未名眞淨菩提心。如蓮華已離濁泥尚未出水。故經云。彼出世間心住蘊中也（文）是湛寂心住蘊中云法障。蘊卽法障。今寂然界離蘊扼縛故云離法倒。故第三云。離蘊之扼縛也。
　　如是不爲下。正釋文結寂然界名也。經如是言在能執所執下。故知今指不爲蘊處界等所動云如是也。蘊等是災也不爲彼所動搖是寂義。故結云名證寂然界也。不爲蘊界處等者。經六無畏章云。若害蘊住法攀緣。當得法無畏。害蘊卽是不爲蘊界處所動也。能執所執等者。能執謂五蘊實有見。所執謂蘊等實法。卽遍計依他二法也。唯識第九（四）云。謂諸菩薩於識性相資糧位中能深信解。在加行位能漸伏除所取能取。引發眞見（見道也）又（九右）云。依明得定發下尋思。觀無所取立爲煖位。謂此位中。創觀所取名等四法皆自心變。假施設有實不可得（述云。此中創觀四法依他皆自心變。此乃假施設有。名義自性差別。實名義等性都不可得。云云。）初獲惠日前行相故。立明德名。卽此所獲道火前相。故亦名煖。仍明增定發上尋思觀無所取。立爲頂位（頂者極義）謂此位中重觀所取名等四法。皆自心變假施設有實不可得。明相轉盛故名明增尋思位極故復名頂。依印順定發下如實智。於無所取決定印持。無能取中亦順樂忍。已無實境離能取識。寧有實識離所取境。所取能取相待立故。印順忍時總立爲忍。印前順後立印順名。忍境識空故。亦名忍。依無間定發上如實智印。二取空立世第一法。謂前上忍唯印能取空。今世第一法二空雙印。從此無間必入見道故立無間名。異生法中此最勝故名世第一法。如是煖頂依能取識觀所取空。下忍起時印境空相。中忍轉位於能取識。如境是空順樂忍可。上忍起位印能取空。世第一法雙印空相。皆帶相故未能證實。故説菩薩此四位中猶於現前安立少物。謂是唯識眞性義性。以彼空有二相未除。帶相觀心有所得。故非實安住眞唯識理。彼相滅已方實安住（文）能取者見分。所取者相分。此中能執者遍計所執。所執者卽見相二分也。唯識第九（五）云。此二取言顯二取（相見）取（遍計）執取能取所取性故。述記九（末二十九）云。二取言顯二取取。非卽二取名二取也。但只二取名二取者。有非執二取種。豈亦伏耶。又相分等非必可伏。故執二取爲實有等之取方名二取（文）依此等文寂然界當唯識加行位四善根。今寂然界進趣第二劫心故尤有其理。抄明寂然界所屬出三師義。一堀池義云。寂然界攝在初劫。聲聞攝唯蘊無我。緣覺與寂然界攝拔業因種（云云）辨云。拔業煩惱聲緣二乘無學所斷也。寂然界旣過二乘地進趣後位。何攝拔業因種句耶。第二南嶽義云。寂然界攝入他緣乘中。引五敎章等（云云）此解亦不可。寂然界漸過二乘地欲進後位之心故。尚屬初劫。云何屬他緣乘耶。凡三劫各有二心。初劫湛寂寂然·第二劫他緣覺心。第三劫空性極無。寂然界在初劫可見。第三法務云。三乘之人同以無言説道得諸法實相。是大品共地。天台通敎也（云云）抄判取第三義。此解大違疏主義。今疏三乘共行爲湛寂心。寂然界者已過二乘疏釋分明。云何迷之甚乎。然抄主云。法務義尤契其理。亦是何之謂乎。又演密明三劫行位云。今此初劫文意兼得藏通二敎之意。何以故有拆法成空之義故（藏敎）有三獸流河之理故（通敎）由是疏云。以三乘上中下心合論一阿僧祇。通我法二執是所斷障。後二劫中唯斷法執（云云）今云。此疏意與天台四敎不同。云何知者。此疏三乘共行以爲初劫。是唯蘊無我爲宗。正是拆空觀也。第三云。初劫智慧與二乘共行非深般若（文）是與天台藏敎同也。驗知。此中三乘與彼通敎不同也。又演密云。謂前劫中有通敎菩薩從無性門。達諸法卽空。此卽體法空（文）此解寂然界爲通敎也。是似不解天台通敎義矣。四敎儀云。明通敎者。通前藏敎通後別圓故名通敎。又云。從當敎（通敎）得名。謂三人同以無言説道體色入空故名通敎（文）今寂然界已過二乘不通前藏敎。尚在初劫不通後第二第三劫故無通義。應知。與天台四敎不同耳。
　　證此寂然下。釋是名出世間心文。是初擧法體明勝出二乘也。對第三劫云漸。故下云。至第二僧祇與二乘異也。仁王（菩薩行品）十住文云。乃至具十心。而能少分化諸衆生。超過二乘一切善地。青龍疏中一（三十五）云。依大般若三乘共行十地（乃至）菩薩第九。今習種位由發大心雙修二利故雖下忍卽超前八。故云超過一切善地（云云）愚按依唯識及化王等文。此寂然界卽當彼菩薩乘三賢四善根。又此下云。依常途解釋。是菩薩從初發心以來經一大阿僧祇。方證如是寂然界（文）依唯識等三賢四善根爲初劫。是亦一證也。又依起信論亦三賢等爲初劫。於中計名字相在二乘及凡夫（十信）執取相（與能取所取義同也）在三賢四善根。依此義則二乘共行與彼計名字相二乘凡夫同。寂然界與三賢四善根執取相同也。
　　如蓮華下擧喩。具如抄辨（云云）愚按。蓮華喩寂然界。上云。離一重法倒了知心性（文）卽此位所得淨菩提心以喩蓮華。然尚約偏眞在初劫內。對第二劫心蓮漸開云雖未開敷。又此菩薩當唯識內凡四善根故云未開。菩提心論云。凡夫心如合蓮華。佛心如滿月（云云）稍出清流之上者。喩漸過二乘義。華嚴第八（明法品疏本七丁）明十住文云。云何修習佛功德。猶如蓮華不著水（文）維摩第一（二十二）云。不著世間如蓮花（文）新經云。猶如蓮不著水（文）過二乘地者卽離蘊扼縛義。蘊有水及世間義。故擧喩云出清流之上也。二乘遣我存蘊以無我故前云已離濁流。離濁流卽清流。今亦離蘊故。云出清流之上也。智度第二十七（十丁）云。世間名五衆。五衆相假。假令十方諸佛求之亦不可得（文）梵本心經云。●●●●●（五蓮）●●世也又●●●水也。含水義可見。
　　行者下合也。對湛寂位心住蘊中云不復心沒蘊中卽離蘊扼縛也。名出世間心者。問。湛寂心旣云出世間。今何亦云出世間心乎。答。今出于蘊云出世間。蘊卽世間也。義燈第一（末九）云。疏言。依大般若。八轉聲中釋世間也。是世間出故名世間者。以五蘊體卽是世間。非是五蘊別從世間而出。以五蘊體是世間故。五蘊自現之時名世間出。如世説言聖人出。故准八轉聲卽體聲也（文）又二乘名世間。寂然界出二乘也。云出世間。仁王疏青龍中一云。遠行地者至無相住功用後邊。出過世間二乘道故。華嚴經（昇夜摩天宮品）云。云何爲世間。云何非世間。世間非世間但是名差別。三世五蘊法説名爲世間。彼滅非世間。如是但假名。大疏（十九上三十七丁）云。蘊是世間緣成。寂滅卽出世間。故淨名經云。世間性空卽是出世間。一體説二故云假名。抄云。世間亦有二種。一約事出。謂地前爲世間登地爲出世。此約事滅。由偈云彼滅非世間。則通二釋。以此文證明非事滅。二者約相名世。約性名出。卽今文意卽約理滅合於淨名思益等經（文）二乘尚著蘊相寂然界悟蘊性空。故二乘名世。寂然界云出世間也。上世間心者。千文上云●烏●跛●羅。西域記第三云。嗢呾囉（上）羼那軍●字有上及出義。大莊嚴經第四云。唱烏字時出諸世間一切智慧狹劣聲（依此文出凡夫及二乘可見）涅槃經云。優者喩。如牛乳。諸味中上。如來之性亦復如是。於諸經中最尊最上（文）上義可見。
　　祕密下此經文正明初劫能越心。故云離違順八心也。湛寂位離順世八心。寂然界離違世八心也。
　　如前所説下明順世八心也。若三乘下明違世八心也。三乘者卽三乘共也。初發道意者見道也。上云。學摩訶衍人得出世初心與小乘見道適齊（文）抄出二解今取後義。小乘三賢四善根在于順世中當殊勝決定二心故。今初發道意者是見道也。上疏云。又於此中（第八無畏依）殊勝住有求解脫惠生（殊勝心是順決擇分）思惟觀察生決定想（決定心是順解脫分）從此卽發聲聞菩薩初種子心（是與今初發道意同）。
　　或可下。已上約位位相續而明。是長八心也。此下就見修等各各位中而明。是短八心也。間位位具八心已。上疏云。乃至三乘一一地皆具十心。卽是也。
　　大乘行者下。謂約能寄齊眞言行者釋。與上云學摩訶衍人同也了達諸蘊性空者。寂然界所證心。是卽初劫能越心也。於一切法中等者。一切法卽蘊等也。文殊莊嚴經上（五）云。云何一切法如實通達。善男子一切法者謂蘊處界。云何通達五蘊。應觀五蘊如幻遠離。空性無所緣寂靜不生不滅（云云）。
    都無所取等者。外道捨蘊取我。二乘捨我取蘊。互存取捨。今出過外道二乘故。所取所捨俱無有存。故云雙離違順等也。我蘊兩倒者。外道執我二乘存蘊。俱爲顛倒。故云兩倒也。卽是起信所謂人我見法我見。具如上引文。瑜伽譯爲相應等者。瑜伽者體聲也。瑜伽倫記第一釋題目云。印度本音稱云瑜伽唐無正名。如瞿通九義無當一名。故置本音。今安瑜伽。意亦如是。且就一義名云相應。釋論總出體云。謂一切乘境行果等所有諸法皆名瑜伽。一切並有方便善行相應義故。此中意説。三乘所有境行果法竝名瑜伽。其境與行果。其行與果法。並有方便善巧相應義故。方便善巧之體。若依十度以後得智而爲自體。顯內顯外。二善巧故。唯以別境惠爲其體性。今此善巧依釋下文。以作意惠二法爲性。若於此作意復於此證達故。境行果皆不相違。注心洞融並不乖故。按釋論中境行果三各三別釋。有總有別（云云今境及果二釋且略。但出行釋恐繁故）行瑜伽中亦有總別。總云。謂一切行更相順故。合正理故。順正敎故。趣正果故。説名瑜伽。別有十七。一辨瑜伽師地經説。正修諸行名瑜伽。總攝一切相應行故。二月燈經説。修三十七菩提分法名瑜伽。此於一切順果中最爲勝故。三大分別六度經説。止觀平等運道名瑜伽。衆行主故。四海惠經説。修三摩地名瑜伽。住心發行此最強故五顯揚論等説。信欲方便精進四法名瑜伽。此四通生一切行故。六聞所成地別辨世出等九道名瑜伽。會理除惑位別勝故。七修所成地。總辨修習諸對治道名瑜伽。爲樂略者總説修故。八有處説緣諸地所攝無倒智名瑜伽。行中勝故。九有處説方便善巧。或唯方便名瑜伽。作意與智發行勝故。或就發最初發悟勝故。十功德實性經。諸緣起觀名瑜伽。於出生死最爲要故。十一正行經説。正見等八支道。聖道名瑜伽。趣涅槃城此爲勝故。十二毘奈耶經説。修戒等名瑜伽。戒定惠學因中勝故。十三大義經説。修一切世出世行。分位差別皆名瑜伽。正行階位相符順故。此上説三乘通行。下四唯大。十四惠到彼岸經説。觀空作意名瑜伽。發起大行此最勝故。十五彼經復説。度勝名瑜伽（檢本應云惠度。名勝瑜伽）導大乘行。此勝故。十六餘處説。此惠度所攝無分別定名瑜伽能發一切勝功德故。十七餘處復説。菩薩惠悲平等雙轉名瑜伽。能證無住大涅槃故（文）述記二（本三十）云。言瑜伽者名爲相應。此有五義故。不別翻。一與境相應。不違一切法自性故。二與行相應。謂定惠等行相應也。三與理相應。安非安立二諦理也。四與果相應。能得無上菩提果也。五得果已滿利生救物。赴機應感。藥病相應。此言瑜伽。法相應稱。取與理相應。多説唯以禪定爲相應。瑜伽之師卽依士釋。師有瑜伽名瑜伽師。卽有財釋。若言瑜祇卽觀行者。是師之稱矣。若以女聲等者。十二點總爲女聲。第十七（十五）云。根本者卽是本字。如何字最初二音。卽是根本也。次從伊（上）伊乃至烏奧。凡十二字是從生增加之字。悉是女聲。其根本字是男聲。是惠義女聲是定義也（乃至）相應者。梵音瑜祇卽阿字義。相應是瑜祇之義。非但阿字遍一切處。從迦佉等乃至娑訶。亦遍一切處。何以故。此等皆是根本音。其根本音卽同於阿字。如迦字等各各有從生增迦之字。如迦字中卽有𠰘●計●矩●俱●鶏●蓋●。俱皆是女聲也。然迦字體上如於畫。則成增加之字。體是惠而加是定。定惠相依持合而爲一。其體不失。止觀雙行亦遍一切地也（文）然諸梵本中。多以●點爲女聲者。加伊點者第六轉聲是所屬義。今加伊點女聲呼者。有其二義。一所屬義。二定惠相應義。第十七（四）云。摩訶瑜伽瑜祇（上）儞。此眞言經住大瑜伽也。未得瑜伽令得之。謂能授與修行者。願於瑜伽。而得自在也（文）吉慶第三賛云。頌正妙法相應獲得多聞慶。疏釋云。此中相應云欲吃多。是應合如是之義。卽是契合冥符之義。與瑜伽稍別。次句由多聞此法。行與理契。是大慶故曰多聞慶（文）愚按。欲吃瑜祇是轉聲之異。儞●與多●通。如若多及若耶等例也。瑜伽是體聲。故云此眞言經住大瑜伽。是本自相應法也。瑜祇儞者儞是儞者聲。故云未得瑜伽令得之也。未得瑜伽人者。是觀行應理義。加女聲者卽定惠相應故。云觀行應理。又未得人屬已得人。是所屬義也。述記一（本八六）云。筏蹉氏外道名犢子外道。男聲中呼。歸佛出家名犢子部。皤雌子部女聲中呼。卽是一也（文）爲外道時自恃智力從徒橫行。故用男聲。已入佛門自爲弟子。有隨從義。故用女聲。今此云超越一劫瑜祇行者。三密相應是瑜祇義。又對第二劫名爲未得。是所屬義也。辨其行體者前所明五喩是也。此行能順無性空理故。順理名瑜祇。順理卽相應義也。第三（三右）云。若害蘊住法攀緣。當得法無畏者。謂行者心住蘊中欲令發起離著。爾時幻炎等喩觀察諸蘊卽空。得離違順八心證寂然界。然離蘊之扼縛於法得蘇息。處法謂十緣生句也。若眞言行者。現覺瑜伽境界皆如鏡像水月無性無生時位。與此齊也（文）又（十七）云。第四無畏於法緣心中修曼荼羅行（文）曼荼羅行者卽緣起觀。三密相應義。謂之瑜祇行也。依常途解釋等者。擧時分妄執兩義以明能所寄齊顯略深祕之異也。常途者唯識等諸論。三賢四善根爲初僧祇。今寂然界斷惑證理當彼七方便位也。然彼必經一大僧祇。此但度一重妄執。若機根契當則頓斷妄執。不起于座而超一僧祇。是爲顯密之異也。
　　行者未過下。明菩薩不住無明也。與辟支位齊時者。上云。以無言説得諸法實相。（乃至）聲聞入法最淺。辟支佛所入差深（文）今於其中過第七聲聞。與第八辟支佛齊位也。無爲法相者。抄云。指蘊云無爲法相者不可。今云。彼所作證涅槃界也。第七（二右）云。辟支佛觀一切集法皆悉如涅槃相。於種種有爲境界中。皆亦戲論風息不知所云。故名證極滅語言三昧（文）極滅語言三昧者。卽是無爲法相也。多墮二乘者。智度三十七（二十二）云。不墮聲聞辟支佛地者。復有二種空。一者無方便空（論二十七二十七云。方便者具足般若波羅蜜故）墮二地。二者有方便空則無所墮。直至阿耨多羅三藐三菩提。復次有深悲心。入空則不墮。無大悲心則墮。如是等因緣不墮二乘地（文）又第一百（十七）云。菩薩道有二種。一者般若波羅蜜。二者方便道（乃至）菩薩得是般若波羅蜜實相所謂一切法性空無所有寂滅相。卽欲滅度以方便力故不取涅槃證。是時作是念。一切法性空涅槃亦空。我今於菩薩功德未具足。不應取證。功德具足乃可取證。是時菩薩以方便力過二乘地入菩薩位。住菩薩位中知甚深微妙無文字法。引導衆生。是名方便（文）發起悲願者。智度十八（二十三）云。菩薩摩訶薩知是諸法已。能令諸法入自性空。而於諸法無所著。過聲聞辟支佛地入菩薩位中。入菩薩位中已。以大悲憐愍故。以方便力分別諸法種種名字。度衆生令得三乘（文）是台敎所云道觀雙流義。集解釋云。言道觀者道謂化導。觀卽空觀。帶空出假。此二俱行。故曰雙流（文）三乘徑路始分者。聲聞住第七已辨地而作證。緣覺住第八辟支佛地而作證。菩薩進入第九菩薩地。發起大悲出假利生。故云也。
　　然所觀下。明初劫所觀分齊也。抄引法界次第等釋。此解好矣。與成實諸宗等者。三論玄（上十八）云。成實論者。佛滅度後九百年內有訶梨跋摩。此云師子鎧。之所造也。其人本是薩婆多部鳩摩羅陀弟子。慨其所釋近在名相。遂徙轍僧祇。大小兼學。鑚仰九經澄汰五部。再卷邪霧重舒惠日。於是道振罽賓。聲流赤縣。成是能成之文。實謂所成之理。二百二品十六卷文。四諦建章五聚明義。説旣精巧歸衆如林（乃至）檢俱舍論。經部之義多同成實。又（二十四）辨二空異云。雖同辨二空。二空不同。略明四種。一者小乘拆法明空。大乘本性空寂。二者小乘但明三界內人法二空。空義卽短。大乘明三界內外人法並空。空義卽長。三者小乘但明於空未説不空。大乘明空亦辨不空。故涅槃云。聲聞人但見於空不見不空。智者見空及以不空。空者一切生死。不空者大涅槃。四者小乘名爲但空。謂但住於空。菩薩名不可得空。空亦不可得也。故知。雖明二空。義有異故分大小（文）此中意明。今寂然界是體法空。成實論卽拆法空。拆體雖異偏眞理同。故云未甚懸絕也猶約偏眞之理者。寂然界位唯知蘊卽空。未知空亦不可得。故云偏眞。下第二劫中。先擧寂然界五喩無性觀了。以對明云。今大乘不可得空。空相亦不可得（文）對此空有不二觀云偏眞也。四敎儀云。此敎（通敎）三乘因同果異。證果雖異。同斷見思。同出分段。同證偏眞（文）作此平等觀者。謂人法俱空。對二乘人空云平等也。三乘上中下者。抄解（云云）恐不可。唯蘊無我者小乘通相。豈限聲聞。故第三云。如唯蘊無我出世間心住於蘊中。卽攝諸部小乘三藏（文）湛寂爲緣覺者。亦不可。湛寂者三乘所證理故。喩三獸渡河。云何偏爲緣覺義乎。今云。於三乘共中。菩薩上乘也。緣覺爲中。聲聞下乘。故云三乘上中下涅槃所云上中下智觀者是也。意明。寂然界雖離一重法倒漸過二乘地。偏眞理同故合論一僧祇。實至第二劫乃與二乘異也。
　　享保八年歲次癸卯十二月二十四閣筆
　　沙門曇寂
　　元文二年丁巳之歲春三月重正治
   寶曆十辰年秋九月二十二日善住師以御眞筆書寫之竟     順庸


　　大日經疏私記第十七

　　              沙門曇寂撰
　　住心品第一之餘
　　經云復次下。明第二劫也。大乘行者。初劫菩薩雖觀人法俱空與二乘共行。尚約偏眞理故合論一僧祇。今此第二劫知空相亦不可得故始立大乘名。觀空亦空名爲大空。大空卽大乘義。故第五釋汝等於明日當得大乘生文云。離緣業生得大空生故。云大乘生也（文）十二門論云。如大般若經中佛自説摩訶衍義。無量無邊。以此因緣故名爲大。大分深義所謂空也（文）下云。今大乘不可得空相。空相亦不可得。雖觀諸法無所有。然亦於諸法無所空故。須離有離無道觀法無我性（文）驗知住不可得空云大乘行。大乘行卽大空行也。又第三卷云。初劫智慧猶與二乘共行非深般若。二劫智慧尚與二乘共聞亦非深般若（文）智度第一百（十七）云。問曰。若爾法華經諸餘方等經。何法囑累喜王諸菩薩等。答曰。有人曰。是時佛説甚深難信之法。聲聞人不在。又如佛説不可思議解脫經。五百阿羅漢雖在佛邊而不聞。或時得聞而不能用。是故囑累菩薩。問曰。更有何法甚深勝般若者。而以般若囑累阿難。而餘經囑累菩薩。答曰。般若波羅蜜非祕密法。而法華等諸經説阿羅漢受決作佛。大菩薩能受持用。譬如大藥師能以毒爲藥。復次如先説。般若有二種。一共聲聞説。二者但爲十方十住地大菩薩説。非九住所聞。何況新發意者。復有九地所聞乃至十地所聞。各各不同。般若波羅蜜總相是一。而深淺有異。是故囑累阿難無咎（文）五敎章下（十丁）云。大智度論云。般若波羅蜜有二種。一共二不共。謂摩訶衍及餘方等經與諸聲聞共説故。不共者。如不思議經不與聲聞共説故。解云。不思議經者。彼論自指華嚴經是也。以其唯説別敎一乘故名不共（乃至）大品等共集三乘衆通説三乘法。具獲三乘益故云共也○抄解（云云）抄主若依天台四敎解今文者有難。天台三乘共行以爲通敎通敎是大乘初門。何云同入無餘故尚爲小乘耶。今疏意者。三乘共行當彼藏敎。具如上辨。寂然界與彼通敎相似。然非全同也。抄又云。從假入空觀智尚同二乘（云云）此亦有難。彼四敎義明別敎中。十住用從假入空觀見眞諦理。十行用從空入假觀見眞諦理。今他緣乘者。若依天台正是別敎十地所行。故知。抄解不可。此中與天台四敎不同。不可必依彼而解耳。發無緣乘心等者。演密有二解。抄引之辨云。此師意第二劫始終皆就法相一宗判之。仍今表二心以下文屬之（文）抄主意以爲。演密云此心有二者。是標他緣覺心二心。次擧當段疏他緣無緣兩義加自意釋。故云就法相一宗判之也。是不得演密意也。演密云此心有二者。意明此他緣乘有無緣他緣兩義也。讀者知之。
　　卽是明第二重下。明文來由也。抄有二義。今取後義。彼云。一義云。初劫中一分説法空。是初重法空觀也。今第二劫重明法空故。云第二重等也。濟𨗴云。今對彼麁劣法空觀。而建立此第二重深妙法空義也。又演密云。初劫中五喩。達諸法卽空離一重法倒。○第二劫六喩正觀不可得空。故云第二重也（已上）今云。初劫五喩達蘊卽空。今第二劫六喩觀不可得空。故次下對明此義云。以行者初劫修觀行時心沒蘊中。以五種無性空門。觀法無我。然望緣生中道猶屬對治悉檀（乃至）今大乘不可得空相。空相亦不可得。又第三釋第四無畏云。爾時幻焰等喩觀察諸蘊卽空（乃至）離蘊之扼縛於法得蘇息處。又釋第五無畏云。經云。若害法住無緣當得法無我無畏者。卽是無緣乘心觀察法無我性。於心外有無影像。智都無所得（乃至）得離法（五喩）之扼縛。於法無我得蘇息處（文）寂然界五喩觀蘊卽空尚住空相。從第二劫不可得空而觀之。則爲法之扼縛。故重六喩遣彼空相。而觀空亦不空得。云害法（五喩）住無緣。又云離法之扼縛也。此等文意。對前劫卽空。重明不可得空故。云第二重也。觀法無我性者。法空觀也。若依唯識以此觀斷俱生法執也。論第二（七）云。然諸法執略有二種。一者俱生。二者分別。俱生法執。無始時來虛妄熏習。門因力故恒與身俱。不待邪敎及邪分別。任運而轉。故名俱生。此復二種。一常相續。在第七識緣第八識。起自心相執爲實法。二有間斷。在第六識緣識所變蘊處界相。或總或別。起自心相。執爲實法。此二法執細故難斷。後十地中。數數修習勝法空觀。方能除滅（云云）梵音下釋無緣乘名也。指心云。演密抄云。莽此云無。鉢羅云他。今欲明無緣他緣異故。以梵音甄之。私云。上釋未審。無他梵語別。何云亦是他義耶。亦言無用歟（文）愚按。大佛頂云。●●●●（他明）依此義。●卽無也。●●他也然疏釋意。●●●三字似總含無及他義。演密義難依耳。抄云。莽鉢羅三字卽無他二義轉之（文）今未詳。更撿梵文。
　　所謂下釋其義也。此有二種。初他級義。次無緣義也。他緣約後得智。無緣約正體智。是初地已上證智境界故。唯正後二智而非加行也。唯識章云。上來雖復辨能所觀。總義説者。若總言唯識通能所觀。言唯識觀唯能非所通有無漏通散及定。以聞思修加行根本後得三智而爲自體。若言唯識三摩地通有無漏。唯定非散。唯修惠非聞思。通三智。若言正證唯識唯無漏非有漏。唯定非散。唯修惠非聞思。唯正智後得非加行（文）仁王（序品）青龍疏上一（四十一右）云。實智者根本智也。實謂眞如體不遷變。證實之智名爲實智。言方便者是後得智。雖達依他如幻如焰。大悲拔濟不捨有情。種種利他名爲方便（文）他緣乘者他謂所化有情。疏云法界衆生是也。緣謂能化悲心。所云無緣大悲平等大誓也。乘者大悲爲體。運載爲功。大悲卽乘持業得名。以此大悲乘乘於衆生至於實際。故云他緣乘也。
　　行菩薩道下釋乘義。梵音娜耶是乘義。道義。謂所乘之法所行之道。通名娜耶也。今大悲乘載于衆生云行菩薩道也。
　　乃至下明菩薩道相也。一闡提等者。抄（云云）恐皆不當。今云。若約法相宗。彼談永不成佛。是彼定判豈爲異解乎。今此中眞言行者發無緣乘心位。寄齊彼權門菩薩而明。故其相雖同意大不同。此是能寄齊眞言行者大悲故。云闡提二乘等亦入此乘也。不可直約權門而解也。未入正位者。抄主本作已入正位。若依此義。乃至言等五無問罪。次擧闡提。次擧決定二乘也。正位者見道也。已入見道云決定性也。維摩（菩薩行品）云。若聲聞人未入正位。食此飯者得入正位然後乃消什曰。見諦十六心也。肇曰入無漏境名入正位焉（文）上疏云。如一闡提必死之疾二乘實際作證已死之人。諸佛醫王明見如來性。故則能必定師子吼。於救療因緣心不怯弱（文）抄云。此中正位者。指大乘正位者不可。然十本作入正位。十四本同今疏。若約未入正位義解者。未入謂不定性人也。華嚴玄談第五（九）抄云。雖未已入正性離生者。謂不定性人未入見道則容不定。若入見道則名正定聚。不容不定。加入聲聞見道。終無迴心作菩薩人（文）依此義乃至言等二乘決定性者次擧闡提。次擧不定性人也愚按。作已入者爲善本也。何者已云一闡提。豈於二乘捨已入者乎。約此無緣大悲者。智度五十（六丁）云。悲有三種。生緣法緣無緣。此中説無緣大悲名具足。所謂法空。乃至實相亦空。是名無緣大悲。菩薩深入實相。然後悲念衆生。譬如人有一子得好寶物。深心愛念欲以與之（文）今亦如是。若約相宗雖五性各別。今但見一實相而不見五性各別。是云無緣大悲。又無緣乘下。上約大悲方便釋無緣義。故對機而明。此下約正體智解無緣義。故乘亦自乘也。謂悟三界唯心心外無一法。乘此無緣心到自心實際名無緣乘。此乘實智爲體。自運爲功也。始能觀察者。正是唯識觀也。演密云。始謂方始初始。謂至第二劫方始能觀。前未能故。又擧始攝未。故名爲始能。言阿陀那者執持義。卽第八識之別名（文）阿陀那者唯識第三（十九）云。解深密經亦作是説阿陀那識甚深細。一切種子如暴流。我於凡愚不開演。恐彼分別執爲我。以能執持諸法種子。及能執受色根依處。亦能執取結生相續。故説此識名阿陀那。無性有情不能窮底。故説甚深。趣寂種性不能通達。故名甚細。是一切法眞實種于。緣繫便生轉識波浪。恒無間斷。猶如暴流。凡卽無性。愚卽趣寂。恐彼於此起分別執。墮諸惡趣障生聖道故。我世尊不爲開演（文）又述記第二（未七十）云。謂此識（第八）體總有三位。一我愛執藏現行位。卽唯七地已前菩薩。二乘有學。一切異生。從無始來謂名阿賴耶。至無人執位此名執藏二善惡業果位。謂從無始。乃至菩薩金剛心。或解脫道時。乃至二乘無餘依位。謂名毘播迦。此云異熟識。毘者異也。播迦熟義。至無所知障位。三相續識執持位謂從無始（乃至）如來盡未來際利益有情位。謂名阿陀那。此云執持。或名心等。長短分限不過三位（云云）問。經云觀察蘊阿賴耶。云何疏主云觀察阿陀那耶。答。此二卽心之別名。故通擧也。意欲令知心含染淨也。華嚴大疏三十七上（八六）云。言阿賴耶此云藏識。能藏一切雜染品法令不失。故我見愛等執藏以爲自內我。故。此名唯在異生有學。阿陀那者此云執持。執持種子及色根故。此名通一切位。此二卽心之別名。論主（十地論）意明心含染淨故。雙擧二名釋一心義。抄今論唯擧二名者。賴耶意在唯染。阿陀那意在通淨。略擧一對通爲所求處。其理已同故。疏云。論主意明心含染淨。今此中亦爾。經疏影顯示心含染淨也。解了三界等者。上出唯識觀體。此下明觀相也。若總言之。通五重唯識。別言之。則第二捨濫留純識也。唯識義章云。二捨濫雷純識。雖觀事理皆不離識。然此內識有境有心。心起必託內境生故。但識言唯不言唯境成唯識言。識唯內有。境亦通外。恐濫外故但言唯識。又諸凡愚迷執於境。起煩惱業。生死沈論。不解觀心懃求出離。哀愍彼故説唯識言。令自觀心解脫生死。非謂內境如外都無。由境有濫捨不稱唯。心體已純留説唯識。厚嚴經云。心意識所緣皆非離自性。故我説一切唯有識無餘。華嚴等説三界唯心。遺敎經云。是故汝等當好制心。制之一處無事不辨等。皆此門攝。唯識第七（十）云。如契經説三界唯心。又説所緣唯識所現。述記（七未八丁）云。三界唯心卽十地經第八卷第六地文。華嚴所説。世親攝論第四無解。無性第四廣解十地經名體。言唯心者。心識是一。唯言爲遺所取境義。由彼無故能取亦無。不遮心所不相離故。如説若無心所心未曾轉。三界唯心之言卽顯三界唯識。卽與欲等愛結相應隨在三界。卽屬三界貪等結（邕法師記云。謂此三界皆有欲等愛結。謂心心所。墮立三界。與此愛結相應。繫屬三界貪等。故言三界唯心。或此言欲等者。卽以欲界等餘二界。謂心心所屬此三界愛結也。）此唯識言無有橫計所緣。不遣眞如所緣依他所緣。謂道諦攝根本後得二智所緣。由彼不爲愛所執故。非所治故。非迷亂故。非三界攝。亦不離識。故不待説。非無無漏及無爲法。若爾欲色二界可説唯心。是則言二界唯心。何故復言無色唯心。以小乘等多計彼唯識故。有立已成。此不然也。非但色無亦無貪等能取之心故。亦無餘虛空等識所取義。又經部執無色心等是無色無體無實所取境義顯現所依。恐彼執爲非心故説三界唯心。此間唯心義意如是（文）義演云。無色界中雖無色法有貪瞋等。恐外人執離心外別有貪瞋等。今爲遮彼故説三界唯心。無色中離心王外。無別貪信等以爲能取心。又無色界雖有虛空無爲等。然此等無爲亦不離心外別有是識之所取。恐計離心別有故説三界唯心（文）華嚴三十七。第六地經云。菩薩摩訶薩復作是念。三界所有唯是一心。疏釋云。論云但是一心者。一切三界唯心轉故。此言則總。轉者起作義。亦轉變義。抄從此言則總下疏釋論。上取觀名唯是能作。今云。三界唯心轉故。則通能所。然能取有二。若法性宗以第一義隨緣成有。卽爲能作。所有心境皆通所作。以不思議熏不思變是現識因故。若法相宗第一義心。但是所迷非是能作。有三能變。謂第八等故。唯識論云。又復有義。大乘經説。三界唯心。唯是心者但有內心。無色香等外諸境界。此云何知。如十地經説三界虛妄但是一心作故。心意與識及了別等。如是四法義一名異。此依相應心説。非不相應心説。心有二種。相應心所謂一切煩惱結使受想行等。皆心相應。以是故言心意與識及了別義一異名。二不相應心。所謂第一義諦常住不變。自性清淨心。故言三界虛妄但一心作。是相應心。今依法性故云第一義心。以爲能作（云云）今此中亦爾。明眞言行者無緣乘心故。以第一義心爲能作也·
　　乘此無緣下釋乘義也。指上三界唯心觀。云此無緣心。唯心者卽無分別智。證如義也。無分別智卽無緣心也。莊嚴論云。無緣慈悲志眞如爲境。無生忍菩薩多修此慈悲。雖有所緣亦名無緣。無分別故（文）行大菩提道者。對前行菩薩道。此是自利故云大菩提道也。大菩提道者卽諸佛所行道。一切菩薩皆乘三界唯心無緣乘。經十地道成最正覺故云也。此中行及道皆●●義也。此無緣乘下。釋經法無我性也。無緣乘者解了三界唯心故。卽知唯識眞性。唯識眞性卽法無我性。故下云。人法二空相亦不當心。乃名眞入法空。悟唯識性故（文）法我者遍計所執實法見也。今云法無我故。卽圓成實性也。唯識第九（二右）云。依後圓成實立勝義無性。謂卽勝義。由遠離前遍計所執我法性故。假説無性。非性全無（文）又無我性者。眞如有七名中其一種也（見述記九未五丁）。
　　以行者下。擧初劫法無我觀以對明也。觀法無我者。此不言無我性者。寂然界當相宗地前故。唯加行智而非實智。彼未如實知唯識性故。上云至此僧祇始能觀察等。卽是也。又唯識第九（四丁）云。從發深固大菩提心。乃至未起順決擇識求住唯識眞勝義性。齊此皆是資糧位攝。又（八丁）云（乃至）爲入見道住唯識性。復修加行伏除二取。謂煖頂忍世第一法。又明見道云。若時菩薩於所緣境無分別智都無所得。不取種種戲論相故。爾時乃名實住唯識眞勝義性。卽證眞如智與眞如。平等平等俱離能取所取相故。能所取相俱是分別。有所得心戲論現故（文十二右）望緣生中道者。對初劫偏眞理。明第二劫離有離無中道觀故。云緣生中道也。猶屬對治悉檀等者。下經明第五無畏云。若害法住無緣（文）法謂前劫五喩。害者對治義也。以無緣乘觀。對治前著法執。故云也四悉檀義具如智度第一（八丁）所明。此中意明。前劫五喩雖似第一義。住偏眞故猶屬對治。今是明緣生中道故。卽第一義悉檀也。是且對初劫嘆當章義。然重重相望故對第三劫不思議中道。則是亦屬對治。故淨名玄第八（吉藏）云。無境有心。此是對治悉檀非第一義。學人不解具旨便謂無境有心（文）無境有心卽唯識觀也。若失般若方便者。是中道無所得觀也。般若卽方便而非相違釋也。般若者實智。若離此觀住偏眞理。則墮斷滅也。第七（十五）云。外道論師説種種邪因緣。或無因緣生一切法。佛法中人亦有失般若方便故。取著因緣生滅相如中論廣破。惡取空等者。智度第一（十三）云。方廣道人言。一切法不生不滅。空無所有。譬如兎角龜毛常無（文）中論疏記云。方廣道人卽一説部宗。諸法但名都無體相（文）濫方廣者謂濫大乘不可得空也。若依相宗。謗清辨論師云惡趣空。如述記第七（未七丁）所明。
　　今大乘下。對前劫偏空明大乘不可得空也。空相者。寂然界觀蘊卽空還執空相。今遣彼空相故云。空相亦不可得也。第六卷（二十）云。若此三昧。現前（第二無畏。本尊三昧衆相現前位是也。）時。行者觀察十緣生句淨除一切妄想戲論。與空寂相應（寂然界也）卽悟如是漫荼羅海會皆悉從緣生如鏡像水月乾城等觀無性相。是名出世間三昧。然尚以空病未空故。未得名爲大空（文）大空者卽不可得空也。
　　雖觀諸法下。明不可得空相。約三性而明也。謂諸法因緣生故。無實我法故云無所有。因緣生故如幻假有。故云無所空。是遣遍計而存依圓。依陀假有。圓成眞有也。相空依三性立三無性三無性卽中道不可得空也。唯識第七（二十）云。唯已不遮不離識法故。眞實等亦有性。述記七（未八）云。此意旣有能變分別識。及所變境依他相。所分別心外實法等。決定皆無。故唯有識。眞如心所等皆不離識。亦是實有（文）。
　　故須下正明中道也。離有謂知心外無法也。離無者知唯識故。離斷無也。觀法無我性者謂契中道也。無我性者。眞如異名卽唯識性。悟唯識性云觀法無我性。卽中道也。唯識前所引次文云。由斯遠離增減二邊。唯識義成契會中道。述記云。無心外法故除增益邊。有虛妄心等故離損減邊。離損減邊。故除撥無如空華清辨等説。離增益故除心外有法諸小乘執。唯識義成契會中道。無偏執故。言中道者正智也。理順正智名契會中道（文）又論（二十二）云。我法非有。空識非無。離有離無故契中道。述記（十六十右）云。謂心外所計實我法非有。眞如理空及能緣識非無。或空卽眞如。識卽俗事。初離有後離無故契中道（文第三云。無緣乘心觀察法無我性。於心外有無影像智都無所得卽是也。）
    爲欲淨除下。釋何以故已下文。智障卽所知障也。此位行人雖斷二障。今約續生次第。故初劫離煩惱障。第二劫斷所知障故。唯云智障也。演密云。摩訶止觀引達磨欝多羅釋。煩惱是惑心故。煩惱是障。智是明。解云何説智爲障。智有二種。一證智。二識智。識智分別。體違想順。想順故説爲智。體違故説爲障也。智卽是障。名爲智障。又止觀云。若以智所知礙名知障者。以無明故。於智有障。正以無明爲智障體。入大乘論云。出世間無明是智障。世間無明賢聖已遠離故。無明卽是智惑故。是智之障故名智障也（文）唯識第九（五丁）云。所知障者謂執遍計所執實法。薩迦耶見而爲上首。見疑無明愛恚慢等。覆所知境無顛倒性。能障菩提名所知障。述記九（未三十二）云。所知障者謂有爲無爲。無顛倒性謂眞如理。由覆此境令智不生。能障菩提故名所知障（文）隨順古昔等者。釋經往昔言。唯識觀者三世諸佛皆依此門修行證入。所云諸佛所行道。故云也。觀蘊阿賴耶者。觀謂能觀唯識。蘊阿賴耶卽所觀唯識也。阿賴耶是蘊之所依故。蘊之阿賴耶依主釋也。所觀唯識雖通八識等。阿賴耶是苦果總報故。且約勝擧阿賴耶爲所觀也。唯識義章云。所觀唯識以一切法而爲自體（今依對法可釋。一切法以三性法通爲所觀。觀有無故。義演云。有卽色心等法。然心心所變故名唯識也。無卽過去兎角等。此心以外故名唯識。云云問何以故得知。總以三性法爲唯識體。答唯識論第九云。謂唯識略有二。一者虛妄。謂遍計所執。二者眞實。謂圓成實。復有二種。一者世俗。謂依他起。二者勝義。謂圓成實。文。愚按。此中亦爾。故次云八識三性三無性等也。）能觀唯識者。唯識義林（三丁）云。能觀唯識以別境惠而爲自體。乃至若別顯者。略有二從。一因二果。因通三惠。唯有漏故。以聞思修所成之惠而爲觀體。此唯明利簡擇之性。非生得善故。攝論云。似法似義。意言。大乘法相等。所生起勝解行地。見道修道等。成唯識云。此中唯識資糧位中聽聞思惟。能深信解在加行位起尋思等引發眞見。果唯無漏。修所成惠而爲觀體。通以正智後得智爲自體。故攝大乘等云。如理通達故。治一切障故。離一切障故。見修無學道如其次第證眞理。識唯正體智。證俗事識唯後得智。文多義顯。不引敎成（文）卽棱伽等者。述釋所觀唯識義。所觀唯識總八識三性等以爲自體也。＊棱伽等者具如抄引文然抄云三性外更立三無性者。此解不可。何者性宗遣三性。相宗依三性立三無性。（具如仁王青龍疏）云何云三性外更立乎。八識者。唯識第一頌云。此能變唯三。謂異熱思量及了別境識。述記一（本四十八）云。此者卽識之所變也。彼我法相依識所變。此識所變之能變有三種。三法轉相依也。一異熟識卽第八識。名有多義。一變異而熟。要因之變異之時。果方熟故。此義通餘。種生果時皆變異故。二異時而熟。與因異時果方熟故。今者大乘約造之時。非約種體。許同三十故。三異類而熟。與因異性。果酬因故。熟初二解無別論文。今依論文但取後解。若異屬因卽異之熟。若異屬果異卽是熟。異熟卽識熟屬現行。異熟之識。熟屬種子故。餘能變不得此名。二思量識卽第七識。思謂思慮。量謂量度。思量第八度爲我故。又恒審思量。餘識無故。餘之二識不名思量。至下當悉。思量卽識。准前釋也。三了別境識卽餘六識。二十論説。心意識了名之差別。了是諸識之通名也。了別別境及麁顯境。唯前六故。對此六塵説六識故。然濫第七應言此六了別麁境名了別境識。以了別相麁簡七八故。了別境卽識。亦同前解（文）三性三無性者。唯識第八（二十六紙）已下廣明三性義。第九卷初明三無性義。文甚廣。往閱。仁王青龍疏第一（十）云。立三無性略引二文。眞諦三藏依三無性論。具遣三性。立三無性。一遣分別立分別無相性。二遣依他。立依他無生性。三遣眞實立眞實無生性。此所遣者。於一眞理遣三性故。立三無性。廣如彼。故慈恩三藏。依唯識論卽依三性立三無性。如論頌云。卽依此三性立彼三無性。一依計所執立相無性。二依依他立無自然性。三依圓成立無我法性。初計所執情有理無。依他圓成理有情無。廣如彼説。問此二三性所立何別。答前對遣三立三無性。後但依三立三無性。前空後有是二別也（云云）。
　　經言知自性等者。明六喩觀也。自性者所觀唯識自性。卽依他起自性也。故唯識章云。所觀唯識以一切法而爲自體。通觀有（依圓）無（遍計）爲唯識故（文）三性自性不離心。故經明此義。云觀察蘊阿賴耶知自性如幻陽焰等也。知者謂於後得智中而知也。總意明。初地已上依唯識觀離所知障。知蘊阿賴耶依他起自性如幻陽焰等。得法無我性也。上云爲欲淨除智障故等。卽此之謂也。今具引文。唯識第八（二十一）云。非不證見此圓成實。而能見彼依他起性。未達遍計所執性空。不如實知依他有故。無分別智證眞如已。後得智中方能了達依他起如幻事等。雖無始來心心所法已能緣自相見分等。而我法執恒俱行故。不如實知衆緣所引自心心所虛妄變現。猶如幻事陽焰夢境鏡像光影谷響水月變化所成。非有似有。依如是義。有頌曰。非不見眞如。而能了諸行皆如幻事等。雖有而非眞。此中意説。三種自性不遠離心心所法。謂心心所及所變現。衆緣生故。如幻事等非有似有。誑惑愚夫一切皆名依他起性。愚夫於此橫執我法有無一異俱不俱等。如空華等性相都無。一切皆名遍計所執。依他起上彼所妄執我法俱空。此空所顯識等眞性名圓成實。是故此三不離心等（文）演密云。言知自性等者。謂了知八識三性皆如幻事。唯是自心故（文）難云。依論文依他起非有似有無自然性。以喩幻等。圓成實者。二空所顯眞實性。云何遣此云如幻等乎。故知。云三性者不可。卽是知三界唯心者。知心外無法。卽是唯心觀也。抄引義林五重唯識文畢云。此中華嚴所説三界唯心屬第二唯識。但今疏三界唯心者。又可通第一唯識（遣虛存實識）次下所釋莊嚴論意。但遣遍計存依圓。以爲唯識故（文）愚按。今經所説非必同唯識疏。亦何必依彼疏爲定。然彼此相同者。可引以爲助。庶幾依義而勿執文。此中意與第二捨濫留純識同也（具如上八右引文）彼捨境存心。今觀阿賴耶知自性如幻等。卽是捨境存心義也。亦釋中擧華嚴三界唯心文成義。豈爲異解耶。華嚴大疏三十七（上本）明三界唯心性相兩宗異云。今云三界唯心轉故。則通能所。然能所有二。若法性宗以第一義隨緣成有卽爲能作。所有心境皆通所作。以不思議薰不思議變是現識因故。若法相宗。第一義心但是所迷非是能作。有三能變謂第八等故（云云）又（七十二丁）云。云何一心而作三界。略有三義。一二乘之人。謂有前境不了唯心。縱聞一心但謂眞諦之一。或謂由心轉變非皆是心。二異熟賴耶名爲一心。揀無外境故説一心。三如來藏性清淨一心。理無二體故説一心。此初一心菩薩不爲此觀。後二一心經意正明通於三觀。約清淨一心爲第一觀。通此二心爲後二觀（文）如幻陽焰等者。如上引唯識第八明八喩文。與此中互有出沒。彼無旋火輪及乾闥婆二喩。此無鏡像夢境水月變化四喩。餘如鈔辨。雙辨有無者。指心出二解。一三性相對辨有無。遍計無也。依圓有也。二但約依他非有似有有二義故。下釋云明蘊阿賴耶別緣起義。准唯識等後義爲勝。論第八依他八喩擧幻事陽焰等故（文）今取初義阿者下標阿賴耶有三種義。次引莊嚴文。故知三性相對而辨有無也。別緣起者。法相宗以生滅阿賴耶爲無始根本故。對性宗眞妄和合緣起云別緣起。是生滅一分緣起。故華嚴玄談第五（四三）云。始敎中説有八識。唯是生滅識。建立生死乃涅槃因。抄（乃至）不同終敎生滅與不生滅和合。故攝論第一云。無始時來界一切法等依。由此有諸趣及涅槃證得。界卽因義。謂種子識等（文）圓覺疏抄第四（十四）云。疏法相極於三細者。此三是賴耶三分。彼宗但以此識爲無始根本。是一切法所依故。所詮法唯齊於此。所説無明但在六七識中。都不明賴耶有根本故。不到前之三重。若對樹木五重之喩。此唯知華葉。尚未識枝幹。何況樹根。問。第二重是眞如及梨耶識。豈非彼敎所説耶。答。彼眞如一向凝然無知覺隨緣之義。與賴耶全別。彼賴耶又但是生滅遷變。對此與如來藏和合具本覺之梨耶不同。故唯齊此三細。三細卽此論生滅因緣中。一向起染之識也（文）與前却等者。前觀五喩達蘊卽空。今立賴耶緣起明離有離無中道故。云意復有殊也。上字字彙是掌切進也。阿賴耶等者。釋賴耶名義。十六（二十四）云。藏者梵云阿賴耶。此翻爲藏。或云宮室。舍宅之義。如世間舍宅。一切衆生各隨己分安住其中。已有此窟宅。卽有善惡含藏。不能自出。如來已離如是阿賴耶窟宅。故云無藏性也（文）第十四（二十八）云。阿賴耶是房義。是盛受義。今平等法界中無有如是受藏之相。故云無住處也（文）唯識第二（十二）云。初能變識大小乘敎名阿賴耶。此識具有能藏所藏執藏義。故謂與雜染互爲緣。故有情執爲自內我故。述記二（末八四）云。能持染種。種名所藏。此識是能藏。是雜染法所重所依。染法名能藏。此識爲所藏。攝論第二等云。非如大小藏最勝等中。卽能所藏。彼論又言。爲染第七等之所執藏以爲內我名執藏義。卽此論云。謂與雜染互爲緣故。解能所藏。諸有漏法皆名雜染。非唯染法。梵云僧吉隷爍。此名雜染。若不言僧。卽唯染也。有情執爲自內我故。解執藏義唯煩惱障義非所知障義。不爾無學應有此名。此不別執爲其我所及與他我名自內我。此卽正解阿賴耶義。阿賴耶者。此翻爲藏。藏具三義。如論已説。義雖具三正取唯以執藏爲名。不爾二乘八地菩薩應有此名。三名闕一卽不得名。若爾七地已前二乘有學入無漏心。我愛不執應捨此名。至下當辨（文）又論第三（十四）云。或名阿賴耶。攝藏一切雜染品法令不失故。我見愛等執藏。以爲自內我故。此名唯在異生有學。非無學位不退菩薩有雜染法執藏義故。述記三（末七六）云。能藏所藏執藏義故。與雜染法互爲緣故。我見緣故。此文雜染能所藏中唯有能藏。令雜染等法不失故。我愛緣之爲執藏義。卽識爲所藏。又始終爲論。此能執藏亦通無漏。始終爲論此爲所藏。不通無漏。諸佛位中非所藏故。我執已盡。又不熏故。此中名藏故。不取能藏。唯在因中以得其名故。略不論染爲能藏義。此在異生二乘有學七地已前菩薩。現行我愛緣故。若爾二乘金剛心時有學所攝。何故不除。略故不説。初師第三隨理應説。非無學位及不退菩薩。以彼非有雜染品法執藏義故。此中長讀。文勢亦遠。謂非無學及不退菩薩有此雜染執藏之義。卽無學聖不退菩薩無此我愛執藏位名（文）愚按。含藏者卽能藏義。論云。攝藏一切雜染法。令不失故。雜染者。述記云。諸有漏法皆名雜染。是含藏善惡種子義。諸有漏法通善惡故。金剛界軌云。心爲阿賴耶。善惡皆由心（文）謂諸蘊等者。釋室義。阿賴耶是總報。識蘊別報果。別必依總。如人依室。故云諸蘊巢窟也。蘊性是有爲。故云於此中生等。義林（三科章）云。二辨體者。其五蘊性唯是有爲。以積集故。俱舍論云蘊不攝無爲。義不相應故。又毘曇云。陰是死法。唯攝有爲。三性之中依他性（文）諸蘊者。謂三界六趣一切衆生苦果。是以蘊名一切法。謂蘊等一切法。於總報藏識中而生滅故。離於此識則無有一法。故云三界唯識。是以今擧蘊阿賴耶。以爲唯識觀也。然阿賴耶等者。唯識第八（三十一）云。此中意説。三種自性皆不離心心所法。謂心心所（自體分）及所變現（相見二分）衆緣生故。如幻事等非有似有。誑惑愚夫（不了謂爲實有故）一切皆名依他起性。愚夫於此橫執我法有無一異俱不俱等。如空華等性相都無。一切皆名遍計所執。依他起上彼所妄執我法俱空。此空所顯識等眞性名圓成實。是故此三不離心等（文）幽賛上（十二）云。唯言爲遮所執我法離心而有識言爲表因緣法性皆不離心。顯法離心決定非有名爲唯識。非謂一切唯一識心更無餘物。善友惡友。諸果諸因。理事眞俗皆不無故。計所執性唯虛妄識。依他起性唯世俗識。圓成實性唯勝義識。是故諸法皆不離心（文）相宗明唯識義有兩義。一三性皆唯識。二唯取依圓不攝遍計。具如抄問答辨之。愚按。若約觀修。是觀遍計是空依圓是有故。總三性爲所觀唯識。唯識章云。所觀唯識以一切法而爲體故。通觀有（依他）無（遍計）爲唯識故（文）若約證入依圓體實二智境界。遍計都無。非是所證。故遣遍計而存依圓也。
　　如大乘莊嚴下。爲具明觀蘊阿賴耶知自性如幻等義。引此論也。故下云。彼論明觀察蘊阿賴耶了知自性如幻。與此經符會。故具出之（文）開元錄第十二下（二十一）大乘莊嚴經論十三卷。無著菩薩造。或十五卷。二帙。唐天竺三藏波羅頗蜜多羅譯。出內典錄。單本（同第八上云。沙門波羅頗迦羅蜜多。唐言作明知識。略云明友。或一云。波羅唐言光。中印度人也）又貞元錄云。大乘莊嚴經論十三卷（或十五卷。一帙無著菩薩造。）述記四本（二十四）云。應言莊嚴大乘論能莊嚴大乘經故。先云大乘莊嚴經論者非也。無有大乘莊嚴經故。又（二十六）云。莊嚴論。頌文彌勒所説釋者世親所爲舊人不知總謂天親作謬也（文）總有三説。一彌勒頌。天親釋（述記）二唯天親造（述記所破）三無著造（兩錄）求眞實偈者。論第四卷述求品第十二。有求法。求緣。求作意。求眞實。求能知者。求染汚及清淨六章。其中第四章也。又彼章中有二偈。初一偈明三性眞實。後一頌明三乘不離。今引初一頌也。具引文如抄。三性俱眞實者演密云此三俱是眞實。而有二義。一者三性各別論眞實。二者三性無礙論眞實。且初義者遍計性眞實是分別故。依他性眞實是因緣故。圓成性眞實是眞實故。下疏云。如彼可得故通達世諦實。第二無礙義者。遍計依他皆以圓成而爲體故。下之疏云。如彼無體故得入第一義。又華嚴抄云。情有卽理無緣生卽無性。皆是眞實也（文）愚按。若約世諦。遍計是情有眞實。依他是似有眞實。猶如若諦集諦。諦者眞實義故。遺敎經云。世尊月可令熱。日可令冷。佛説四諦不可令異。佛説苦諦實苦。不可令樂。集是因。更無異因（文）圓成是眞實眞實故。猶如道滅二諦。又經云。苦若滅者卽是因滅。因滅故果滅。滅苦之道實是眞道。更無餘道（文）又約無礙者。眞實者空義。第十五（二十四）云。以此實如空者。實卽如空猶空也。無自性名實。實者卽如空（文）遍計是理無。依他是非有。卽是空義。故云眞實。此二卽以圓成而爲體故。三性俱眞實義。
　　所云離二下。論釋中初釋離二也。愚按。唯識論第八（二十八丁）明三性別有二師異。彼云。有義（安慧等師也）三界心及心所由無始來虛妄熏習。雖各體一（自證分）而似二生。謂見相分。卽能取所取。如是二分情有理無。此相説爲遍計所執。有義（護法等）一切心及心所由薰習力。所變二分從緣生故。亦依他。遍計依斯妄執定實有無一異俱不俱等。此二方名遍計所執。述記九末（二十一右）曰。見相二分因緣生者亦依他起。依此二分。妄執定實爲有爲無。亦有亦無。非有非無爲一爲異。爲俱不俱等。此以有無爲一偏句。一異爲二偏句。爲首。俱不俱通二處。此二見相名遍計所執。非因緣生。二法名遍計所執。因會前師（文）離二者。若安慧義。二者直指二分爲能取所取。卽是遍計也。離者謂離心也。此二離心擧體無故。云離也。若護法義。二者從因緣生。相見二分之上妄執。一異等。此二見相此離心因緣。依依他二分而起故。云離。因緣生者是依他。從種子因緣生故。亦執一異等。見相依依他二分起故。非從心因緣生也○抄云。離二者。遍計所執也。二是能取所取二法也。此二隔歷不融。二體離分故云離二也。謂簡異依他見相二分能所不離義故。遍計所執上能取所取云離二也（文）此解不當。讀者可知。指心解依護法義往見。分別性眞實者。畢竟無名爲眞實。謂此無眞實無而非有等故。能取所取者若安慧義直指見相二分。若護法義。依彼二分執一異等見相云也。此中顯文似准安慧義也。迷依者。迷謂遍計。依卽依他。迷之依名爲迷依也。與安慧所云二所依體託緣生同。二取卽迷也。所依卽依也。故知。與安慧義同也。謂依他性眞實者。從緣生故假有。假有故爲迷之依。是云眞實也。起諸分別者。釋迷依名也。謂由依他虛妄分別。而起遍計分別。所依名虛妄分別。能依但名分別也。唯識第八（二十八丁安慧義）云。二所依體實託緣生。此性非無名依他起。虛妄分別緣所生故。云何知然。諸聖敎説。虛妄分別是依他起。二取名爲遍計所執（文）此中依他云虛妄分別。遍計云分別。與安慧義同也。
　　無説無戲論下。釋第二句也。圓成實性法性常住眞如妙體。及法爾無漏四智心品等（淨分依他）也。唯識第八（三十丁）云。二空所顯圓滿成就。諸法實性名圓成實。顯此遍常體非虛謬。簡自共相虛妄我等。無漏無爲離倒究竟。勝用周遍亦得此名。述記九（本二十七）云。由此眞如一者體遍。無處無故。卽是圓滿義。二者體常。非生滅故卽是成就義。三者體非虛謬。諸法眞理。法實性故。卽是體言貫通三處。論影略故通上常遍也（乃至）淨分有爲亦具三義。一者離倒體非染故。是實義。二者究竟。諸有漏法加行善等不能斷惑。非究竟故。諸無漏法體是無漏。能斷諸染。是究竟故。是成義。三者勝用周遍謂能普斷一切染法。普緣諸境。遍緣眞如故言第三勝用周遍。是圓義由具三義與眞如同故淨依他亦得稱爲圓成實性（云云）無説者。眞如之體離言説故。無戲論者離心行故。又解。無戲論者述記無説義故。釋中唯云由自性無戲論故。無無説言也。藏品疏釋不動尊。云戲論語風亦息。故知。言説卽戲論也。抄云。無戲論不可説。如次嘆菩提涅槃也。指心云。圓成眞理言語道斷。心行亦寂。故云無戲論也。二解俱不可依也。
　　次説求眞實下。上來明三性法體了。自下明譬説也。今此一頌初二句説依他喩次二句説遍計喩。抄云。此中所説有三。譬三性等者恐不可。頌文唯説依遍二性。釋中何有三性義。又幻師及木石等。一喩中之兩義。俱喩依他。何分爲二。至文當悉如彼諸幻事者。一本作幻師。今按兩本義釋及承和古本皆作幻事。下釋中云幻像。像卽事。故知作事爲正。作師者誤。
　　釋曰如幻下。釋初二句也。抄云今疏唯擧頌初二句略後二句者不可。又如幻像下。釋後二句。何云略後二句乎。如幻師依呪術力等者。依他起喩幻師。呪術力喩無始熏習。此有二異。述記第一（本六四）云。若護法難陀等解。由無始來第六七識橫計我法。種種分別熏習力故。若安慧師解。七識相應諸心心所。皆名分別。能薰習故。卽由分別熏習種生。熏者繫發義。習者數數義。由數熏發。有此種故。後諸識起變似我法（文）又明二師異云。然護法等云。第六七識妄熏習故。八識生時變似我法。安慧釋曰。由七識熏習分別力故。八識生時變似我法。八識之中皆有執故（文）變木石等者。此亦有二。前所引述記次云。護法釋云。識自證分所變相見依他二分。非我非法。無主宰故。無作用故。性離言故（是喩木石）聖敎名我法者。是強目彼。如世説火口不被燒。所説火言明非目火。世間凡夫依識所變相見二分依他性上。執爲我法。此所變者似彼妄情。名似我法。彼妄所執我法實無。非可説牛毛似彼龜毛故不説似彼。但説似情。安慧解云。乃至又解。諸識生時變似我法者。卽自證分上有似我法之相。體（自體分）變爲相。但依他性。依此堅執爲我法者。方是二分。其似我法不名二分（云云）若依護法義。木石等喩依他二分也。若安慧義以喩遍計。護法二分安慧爲遍計故。變謂變化。故合法中云起種種分別。變卽能取。木石等是所取也。起種種分別者。分別卽遍計。故上云離二者分別性眞實。又云由此起諸分別（文）卽與今起種種分別同也。又次下云。如是所起分別性亦爾。能取所取故。二迷恒時顯現（文）依前後文。莊嚴論意似與安慧義同也。以爲迷同者。迷謂遍計。遍計依依他起故。依他名因。迷之因依主釋也。此中染分依他爲迷因也。唯識第八（二十八）云。次遍計自性云何。攝大乘説是依他起。遍計心等所緣緣故。圓成實性寧非彼境。眞非妄執所緣境故。述記九本（十八右）曰（乃至）依他是妄可計少分（染一分）爲彼相分。此眞不然。不相近故。遠亦不遮（文）抄引此論畢。會云。分此莊嚴論漏無漏門三性故。圓成中有爲無漏法（四智品）爲迷因。何爲奇怪乎（文）此説誤矣。述記卽云計少分。少分者卽染一分。不見此釋妄爲異解耳。又於染依他。執實我法名爲遍計。於無漏法無執我法義。眞非妄執所緣境故。何以無漏法爲迷因耶。如是虛分別等者。合幻師喩。是識自體分也。依他名虛妄分別。是安惠義也。論第八（二十八）明安惠義中云。諸靈敎説。虛妄分別是依他起。二取名爲遍計所執。述記九本（二十丁）云。辨二差別虛妄分別是依他起。舊中邊云。虛妄總類者三界心心所。新翻論云三界心心所是虛妄分別。顯揚十六云。分別體性謂三界心心所。瑜伽攝論等皆有此言。謂三界心心所故依他起從因緣生。其二取名遍計取執（文）又述記七（末五）云。虛妄分別過失之名。以中邊等説能變識以虛妄分別爲自證故。此卽三界心心所（文）起種種分別者。合變木石喩。若護法義卽依他二分。若安惠義。遍計所執。具如上辨。爲顛倒因者。合迷因義。顛倒卽遍計所執也。
　　又如幻像下。釋第三句。是明遍計也。上云幻師喩識自休分。所謂能變故。喩幻師也。幻像喩遍計無體。是釋頌幻字也。金等種種相貌者。喩遍計相。卽釋頌中事字也。所云妄執定實有無一異俱不俱等。是云種種相貌。卽是幻事也。總意明。幻師（識自體分）依呪術力（無始重習）變木石等（見相二分。此有二義。如上辨之）爲金類等種種相貌（遍計所執也）也。
　　如是所起下。釋第四句。是遍計喩之合法也。所起分別性者。明遍計體合幻像也。能取所取者明遍計相。合種種相貌也。述記七末（六丁）云頌中取言所分別者。是計所執。由分別心（依佗）所分別故。體實無也（文）問。求眞實譬喩中。何故唯明二性不説圓成。答。説此二喩意欲次説了二諦。故。先明二性情有理無非有似有。何者愚夫迷倒於依他上。執實我法。故迷俗諦。迷俗諦故不了眞諦迷二諦故沈沒生死。若了依他假有遍計實無。則入眞諦實智證如。故次偈明眞諦。云如彼無體故得入第一義等。是明所入有次第也。
　　次偈下。上譬喩中説二智境。此下明二智了境也。於中初二句明了眞諦也。第一句如彼無體者。彼謂遍計依他二法也。無體者遍計理無。依他非有故。云無體也。唯識第八（三十七）云。如是三性何智所行。遍計所執都非智所行。以無自體非所緣緣故愚夫執有。聖者達無。亦得説爲凡聖智境。依他起性二智所行。圓成實性唯聖智境（文）第三句如彼可得故者。彼言同上。可得者遍計情有。依他似有故。云可得也。唯識第八（三十七右）云。此三云何攝彼二諦。應知。世俗具此三種。勝義唯是圓成實性世俗有三。一假世俗。二行世俗。三顯了世俗。如次應知。卽此三性。述記九（本六十四右）云。假世俗者。實無體性可名世俗。唯有其名假名世俗。四世俗中第一俗攝。第二體有爲行。正體是世俗簡勝義諦亦世俗故。名爲行。舊中邊云。所行世俗唯有爲依他故。四世俗中第二第三攝。第三攝者。心上變似四諦相。理不離於事。依他起攝。三顯了世俗。此三名與彼新中邊論同。謂斷染依他遍計所執無。二空爲門。顯眞如名圓成實。四世俗中第四世俗。或此世俗。亦取四中第三。是無漏故。如次配三性（文）假世俗者。遍計情有。故義林（二諦章）云。世間世俗者。隱覆眞理。當世情有。墮虛僞中名曰世間。凡流皆謂有。依情名假説名爲世俗。第二有爲行者。卽依他似有義可見。
　　此中下。釋第一句。幻者喩依他。幻事喩遍計也。指心云。二相共譬幻事。有假實故。但標幻者。是爲取幻事也（文）此解不可。讀者可知。亦無實體者。遍計理無依他非有故云也。
    由此下釋第二句也謂了依他非有遍計理無故。於依他上無起實我實法見。是云由此道理也。通達第一義諦者。謂了依遍二相。無有實體卽是空義。此空爲門而入眞理故云也。是四種世俗中第四勝義世俗。四種勝義中。第三證得勝義也。義林云。證得勝義者（亦云依門顯實諦）聖智依詮空門顯理名爲證得。凡愚不測過前三俗（與第四勝義世俗同故云過三俗也）名爲勝義（文）述記第一（本七二）明四種勝義中云。三依門顯實諦。謂二空理過俗證得（第三證得世俗諦）故名勝義。依空能證以顯於實故名依門（文）愚按。法性宗談二空卽眞如。法相宗説二空非眞如。二空所顯爲眞如故。（見佛嚴大疏第十六下四十九＊丁）述記第一本（二十六）云。何謂二空。謂卽生法。先云人我。今説爲生。但説於人我不該餘趣故。彼皆執有此説爲空。空卽彼無無別體也。智緣空起爲所由門。顯二眞如名二空理。理體雖有。離有離空。非性是空説爲二空。從能顯説。梵言瞬若可説如空。名瞬若多如是空性。卽是二空所顯實性。故言空者從能顯説。二空之性名二空性。依士釋名。言眞如空未善理故（文）。
　　又如幻者下。釋第三句。是明了俗諦也。幻者謂依他似有。幻事卽遍計情有。情有似有故。云體亦可得也。是四種世俗中第一世間世俗。具如上引文。又述記第一本（七十二）云。一假名無實諦。謂瓶盆等。但有假名而無實體。從能詮説故名爲諦。或體實無亦名爲諦。
　　此譬下合法也。上虛妄分別爲依他起。唯云分別以爲遍計。然今合幻者（依他）幻事（遍計）二喩。云虛妄分別。似唯明依他。故抄疑此義問答（云云）今云。此中文略故。云虛妄分別以顯二相。虛妄是依他。分別卽遍許。譬中旣出幻者幻事二種。合法中豈闕遍計也。由此道理下釋第四句。情有（遍計）似有（依他）故有相可得名爲世俗。是云道理也。卽得通達等者是第三證得世俗諦。義林云。證得世俗者。施設染淨因果差別。令其趣入名爲證得。有相可知名爲世俗（文）述記第一云。三證得安立諦。謂苦集等由證得理而安立故。
　　又偈云下。此頌。明遍計空。爲門而得入依他中圓成實也。彼事者取云幻事卽遍計也。卽得眞實境者。卽入圓成實性也。如是轉依者。如是者指上二句。轉依者依謂所依。卽依他起。轉卽轉捨轉得。彼幻事無體者。卽轉捨依他起上遍計所執也。卽得眞實境者。卽轉得依他起中圓成實性也。唯識第九（十八）云。此能捨彼二麁重故。便能證廣大轉依。依謂所依。卽依他起。與染淨法爲所依故。染謂虛妄遍計所執。淨謂眞實圓成實性。轉謂二分轉捨轉得由數修習無分別智。斷本識中二障麁重故。能轉捨依他起上遍計所執。及能轉得依他起中圓成實性。由轉煩惱得大涅槃。轉所知障證無上覺。成立唯識意爲有情證得如是二轉依果（云云）釋云下釋初二句也。木等實境者。抄云。喩圓成實性。今云不爾。本等喩依他。實境卽圓成也。謂遣木等依他上執實我法。遍計所執。證得木等依他起中圓成實也。又上云。變木石等以爲迷因。又次論釋中。迷因無體喩木石等。上下論文皆喩依他此中何獨喩圓成耶。不思之甚矣。
　　若諸菩薩下。釋次二句。唯識第九（十八）云。菩薩從前見道起已。爲斷餘障證得轉依。復數修習無分別智。此智遠離所取能取故。説無得及不思議（文）了彼二迷等者。謂了能取所取遍計無體。得二轉妙果也。卽得眞實等者。謂轉捨迷法得二轉時。卽得唯識眞實性也唯識第九（十二）云。若時菩薩。於所緣境無分別智都無所得。不取種種戲論相故。爾時乃名實住唯識眞勝義性。卽證眞如智與眞如平等平等俱離能取所取相故。能所取相是俱分別。有所得心戲論現故。又偈云下。此二頌總明遍計情有理無。於中初頌明有而非有也。是事謂幻事也。彼處有者。抄云。彼處者幻所依木等（云云）此解指遍計所依之依他云木等也。今云。彼處者指彼妄情。卽情有也。此二頌始終唯明遍計情有理無故。次釋中云。此頌明幻事有而非有。有卽情有。非有卽理無。今且情有計有故。云彼處有也。
　　此偈下。總釋一頌意也。是明情有非有。謂妄情計爲有故。此有非實有也。
　　何以故下。釋第一句。此句總明情有義也。有謂等者。釋是事二字。以喩幻像事也。彼處者。謂妄情也。顯現者。釋有義。卽當情現云有也。
　　非有下。釋第二句。非有者。取頌意牒。非有卽理無也。第二句總明理無義故。牒云非有也。彼實體者。指遍計自體。不可得者。釋無義。無卽理無也。
　　如是下。釋第三句。此句述成上二句情有理無義。也。如是有體者。謂第一句有體是情有。第二句無體是理無。情有理無義異體一故云無二。謂情有且許有。然以理無故。彼有卽無。有無等歸無唯一種無也。
　　由此下釋第四句。謂計所執體雖是都無。當情現故以喩幻事有而非有也。
　　又偈云下。是反上頌明理無情有也。
　　此偈下。總明一頌意。非有謂理無而有卽情有也。
　　何以故下。釋第一句無體二字。無體卽理無。故釋云非有。非有卽無體也。謂彼幻事等者。釋非有義。謂遍計幻事。自體無故。云無體也。由無實體故者。述釋無體義也。唯識第八（二十二）云。如空華等性相都無一切皆名遍計所執（文）。
　　而有下。釋第一句中非無體三字及第二句也。而有者。釋非無體義。卽情有義也。謂幻事等者。述釋而有義。是總釋第一二句中非無體三字也。謂幻事妄情爲有故。云非無體也。由像顯現故者。明非無體所以是釋第二句中卽體兩字也。
　　如是下。釋第三句准前應知。
　　由此下。釋第四句謂計所執理無情有故。以喩幻事非有而有也○抄辨二頌異云。上於實境上釋之。下釋影現上云之。以假從實。有而非有也。以事隨假。非有而有也。（云云）於實境上者。意明遍計依依他。此義不可依矣。今云。上頌明情有非有。次明理無非無。故釋云有而非有。非有而有。相反立義。義門雖異俱明遍計是幻也。讀者思之。又設問答云。相宗意。非有似有義唯在依他等（云云）今云。此中云有而非有。非有而有。俱明遍計情有理無義。非云依他非有似有義。此問答亦無用也。
　　此幻卽譬下。此十字疏主示引文意。謂莊嚴論有長行偈頌。而今略去頌唯引長行者。彼論處處幻師喩依他。幻事喩遍計。又今經六喩中。初以幻喩明蘊阿賴耶無自性義。是與論遍計喩同。今疏主爲合此經故。除頌二光喩。還以彼所喩遍計幻喩釋依他義。示此義故。云此幻卽譬等也。下云。彼論明觀察蘊阿賴耶了知自性如幻。最與此經符會。故具出之。當知陽焰影響等亦應如是廣説（文）卽指次上説彼是幻云此幻也。述記九（本三十八）釋論八喩云。此顯依他非眞實有。擧喩以成。如大般若廣説其相。攝大乘説云何無義而成所行境界。爲除此疑説幻事喩（乃至）中邊論中。亦有八喩。喩計所執。如彼抄會。顯依他性。喩如此八體非實有是虛妄有。似彼眞有故。説依他非有似有（文）樞要下末（三十五）云。中邊論説八喩。通依他所執二性。似喩依他實喩所執（文）愚按。幻事實無喩計所執。以其假有喩依他起性。此中通喩二性。亦可例知。
　　虛妄分別下。正引論文也。論全文云。偈曰。説有二種光。而無二光體。是故説色等有體卽無體。釋曰。説有二種光而無二光體者。此顯虛妄分別有而非有。何以故。有者彼二光顯現故。非有者彼實體不可得故。是故説色等有體卽無體者。由此義故。説色等有體卽無體（文）虛妄分別者。卽依他異稱。具如上辨。有而非有者。卽似有非有義也。世間幻事似有而非有。故幻喩依他似有非有也。
　　何以故下釋上句意。彼二影等者。釋有義。故論云有者彼二光顯現故。有謂似有也。論相見二分喩光故云二光。今約幻喩故云二影。無性攝論云。但法生時緣起力大。卽一體上有二影生。更互相望不卽不離。諸心心所由緣起力。其性法爾如是而有。大抄云。更互相望不卽不離者。一識體上有見相二分生。卽見相分別故不卽。無離自體分別見相分故名不離（文）顯現者。卽似有義也。而實體下釋非有義故。論云。非有者。彼實體不可得故。
　　故説色等下。結釋也。色等謂五蘊。有體者似有。無體卽非有。似有故。非實有故。云有體卽無體也。
　　復次虛妄下。出論次長行文。論全文云。偈曰無體非無體。非無體卽體。是故説色等無體體無二。釋曰。無體非無體。非無體卽體者。此顯虛妄分別非有而有。何以故。非有者。彼二光無體。由無實體故。而有者。彼二光非無體。由光顯現故。是故説色等無體體無二者。由此義故。故説色等無體與體而無有二（文）此一偈與上偈反。故釋云非有而有也。非有而有者。非有明體非實有也。而有卽明依因緣有。卽似有非有義也。
　　何以故下。釋非有而有義。彼二都無者。釋非有義。
　　然有下釋而有義也。抄云以影像從本質。有而非有等。者。恐不當。非是質影相對而明。總明依他起非有以有義文甚著明。何云質影相對乎。
　　故説色等下。無體非有也。有體似有也。准上當知。
　　由此有無下。明上文説有説無及説不二之功能也。無謂非有。遮外道常有。是云遮建立。有謂似有。遮外道斷見。是云遮誹謗也。小乘厭有爲而歸無爲。若有無不二。云何捨有取無。今以有無不二故遮小乘趣寂也。指心（三十一丁）引演密抄。次擧有人破演蜜義。次抄主判取演密義。愚按。演密解建立。爲建立外道計者不可。有人破當矣。又抄主引莊嚴論爲證。論云有遍者常見。卽建立也。無邊者斷見卽誹謗也。又論全文云。由於無體知無體故。不應建立有（文）旣云建立有。明是常有見也。應知。指心解不可。又指心擧有人義中云。龍樹云。建立有。誹謗無（文）卽與今論意同也。
　　所以然者下。明能遮所以也。上無體是能遮敎義。下無體諸法無體。謂由説依他非有故。卽知諸法無自性。旣知無性。何起建立常有見乎。
　　由於下。明遮誹謗所以也。有體者似有。似有是因緣生義。由説依他似有故。知世諦假有。何起誹謗斷無見乎。世諦卽色等五蘊也義林云。第二世俗諦者。瑜伽論説。謂所安立蘊處界等（文）有人云。謗註皆不當矣。又以下明遮趣寂。具如上辨。
　　彼偈又云下。論有三偈。今略第一出第二第三兩頌。抄出全文畢云。私云。以上三偈總就幻法示觀行成就。且擧不淨觀明幻喩所用也。此中二。一正辨能緣所緣之體性（初一頌）二兼述幻法所用之行相。此中有二偈。初一偈約遍計明能迷所迷。後一偈約依他辨能觀所觀。（云云）今云。初一頌辨能緣所緣之體。次一頌約遍計明所治體。第三頌明能治觀行也。
　　前偈下。釋前偈也。初釋第一句。幻像等擧喩。如次喩所緣能緣也。
　　以迷故下。釋第二句。是合法也。説有能取等者。釋頌説有二三字。卽合幻像及取幻。是遍計二取也。彼二雖無者。釋第三句。無謂理無也。
　　而二下。釋第四句。謂此二取以情有故。云可得也。顯現者卽當情現義也。此一頌總明所治體。卽遍計二取也。指心出二解。一幻像取幻。能取所取。皆爲依他。次解幻像取幻爲依他二分。能取所取爲遍計二取。此二解俱不可依矣。
　　後偈下。釋次頌也。上頌雜染迷心。遍計二取是所治也。是明觀行惠心。卽能所二觀是爲能治也。觀行無量以五停心爲初入門。五停心中殊以不淨數息二觀爲要。是故今先明不淨觀。其不淨觀雖有九相。通治四貪在骨鎖觀。故擧此觀以爲能治也。抄云。後頌爲依他二分（云云）此解恐不可。是明能治觀。何爲依他乎。觀行人亦爾者。意云。猶如二取雖無由迷説有。今此亦爾。二觀雖無。由觀説有。迷觀雖異。能所體無其義是一。故云亦爾也。
　　於骨像下。釋第一句。是總擧能所二觀體也。
　　由觀下。明由觀惠有能所二觀也。彼二雖無者。是對遍計理無也。上頌云。迷故説有二。今欲遣迷故立二觀。若二迷無則觀何有。故云雖無也。
　　而二下。是對遍計情有。謂遍計迷倒於理雖無。當情爲有。所治已有。能治亦有。故云亦可得等也。由觀顯現故者。如彼二執由迷顯現。此二觀亦由觀惠顯現也。問曰等者前明能治所治體畢。自下明能所治俱幻相也。論全文云。問如是觀已何法爲所治。何法爲能治（文）撿十卷及十四卷本。全同論文。今疏恐脫何法爲能治五字也。
　　應知下。初一頌明所治。於中初二句明所治體。次二句明幻相也。次應知下明能治。文科如上可知。
　　前偈下釋初偈也。論全文云。釋曰。應知所治體謂彼法迷相者。此中應知。所治體卽是迷法相（文）何字恐衍。十四本無所治體者。釋第一句。是標所治體也。
　　卽是下釋也。是釋第二句正示所治體也。迷法相者。是遍計二取。故云如是如是。是明二取義故重言也。體者卽顯情有。與上幻喩中。不應厭體入小涅槃之體同也。
　　然如是下。釋第三句。是初釋體字。體卽有義也。由虛妄分別故者。明有所以也。虛妄分別者。謂依他性於依他上起遍計二取。故此二取體雖是都無當情現故説爲有。有卽情有也。
　　亦説下。釋無體二字。由能下明無體所以也。謂情有二取。卽理無故。亦説爲無也。
　　如是下。釋第四句。正明幻相也。第三句如是言。意通次句。故釋中云如是也。意明。以情有故。此有實無與無體同故。有亦如幻。以理無故。擧體是無。故云無亦＊如幻。以此義故。所治遍計。其相如幻無有實體也。後偈下釋次偈也。能治體者。擧第一句。是標能治體也。
　　卽是下釋第二句。諸法者四念處等諸法門。是能治也。
　　如是如是體下。釋第三句也。指取骨·骨像能所二觀故。云如是如是也。身受心法喩骨像。觀惠喩取骨也。體故者。體者有義。有所治遍計情有故。有能治觀行起。是云如是如是體。此體由能所治因緣而有故。是假有而非實有。故云彼體亦皆如幻也。愚按。此中能治當第四勝義世俗。義林云。勝義世俗者。妙出衆法。聖者所知名爲勝義。假相安立。非體離言名曰世俗（文）今亦假相安立故。云如幻也。
　　何以故下。明能治無體所以也。意明。凡夫二取當情顯現。故云有體。爲遣此有諸佛敎興此敎從因緣而生故。假而非實故。云無體所治是情有故幻。能治是因緣故幻。此二俱幻也。
　　如是體下。釋第四句。是明能治假有也。如是體無相者。踏前起後謂如上説。能治之體雖是無相。對所治故不障假有。是以世尊於無相中。而現相示現八相。是名爲隨染業幻也。而影顯現者。意明。如是八相。本是自心影像。自心觀行爲因。諸佛大悲爲緣。由感應因緣此影顯現。以因緣生故不有而有。有而不有。畢竟不可得。故云如幻也。問曰下。問答決擇辨能治所治同爲如幻義也。抄云通伏難者。恐不可。偈中強幻喩能治。餘幻喩所治。如文可知。清淨法者。淨法界等流敎法。故云清淨。所謂念處等強幻王也。染法者。實我實法。遍計妄情故。云染法也。無所得者。論云無慢。慢者取著心。無慢卽無所得也。第六（十六）云。若見異境界。以爲殊妙而取著之名爲我慢定。亦名慳執定（文）所謂。坐水月道場。修空華萬行者。卽此中意也。
　　彼論下。明廣引論文意也。具如上辨。抄辨所引論無阿賴耶識文義（云云）今云。無離二性而別有阿賴耶。賴耶是總。二性卽別。論廣明二性如幻。卽是明觀蘊阿賴耶了知自性如幻也。何怪之有耶。
　　當知下。經明六喩。今且約幻一喩而廣釋故云也。述記九本（三十八）云。此顯依他非眞實有。擧喩以成。如大般若廣説其相。攝大乘説。云何無義。而成所行境界。爲除此疑説幻事喩云何無義。心心所轉爲此説陽焰。云何無義。有愛非愛受用差別。爲此説夢境。云何無義。淨不淨業。愛非愛果。差別而生爲此説鏡像。彼言影像。云何無義。種種識轉。爲此説光影。云何無義。種種言説戲論相轉。爲此説谷響。云何無義而有實取諸三摩地所行境轉。爲此説水月。云何無義。有諸菩薩無顛倒心爲辨有情利樂事。故思受生。爲此説變化。彼世親無性第五皆廣説（文）今經六喩中。有旋火輪乾闥婆二喩。具如下十喩中釋。前劫下。辨大小乘用喩不同也。猶帶折法等者。具如初劫中辨之。
　　然此中下。正明今六喩意也。體法難解之空者。遍計所執情有理無故。達擧體空而如空華。理無卽空也。依他起性非有似有故。悟無有實體。猶如幻等。非有卽空也。對前折法自麁至細分折觀之。而直明法體是空故。云體法空也。麁相轉融者。抄出二解。今取初義也。
　　行者解諸蘊下。對明初二劫觀惠此先明第二劫觀惠也。解諸蘊唯心者。卽了知萬法唯識也。知法自性者。卽知三性如幻。是卽體法空也。
　　未了如是下。明初劫未了觀解。前劫五喩帶折法故。未了二性如幻故。云未了如是自性也。十四本云如是如是自性。又前寂然界當地前七方便。四尋思。四如實智位。故云未了也。唯識第九（九）云。煗等四法依四尋思四如實智初後位立（初二位尋思觀。次二位實智觀。）四尋思者。尋思（一切法）名義自性差別假有實無。如實遍知此四離識及識非有（所取四法離識非有及能取識非有）名如實智。○如是煗頂依取識觀所取空。下忍起位印境空相。中忍轉位。於能取識如境是空。順樂忍可（順樂後位上忍修無能取）上忍起位。印能取空。世第一法雙印空相。皆帶相故未能證實。故説菩薩。此四位中。猶於現前安立少物。謂是唯識眞勝義性。以彼空（所執）有（依他）二相未除。帶相（相狀）觀心有所得故。非實安住眞唯識理。彼相滅已方實安住（文）畏墮有所得等者。未了依他似有故。云不能盡理觀有也。未了遍計理無故。云不能盡理觀空也。非但見有等者。已上明觀解未了。此下明證見未了也。有者眞有。地前菩薩。猶於現前安立少物有所得故。非實安住眞唯識理故。云非但見有不明也。是未能見眞唯識理。何得究竟見遍計空。故云未盡空見也。又解前劫不識體法空故不能了蘊等諸法自性如幻。謂之見有未明。唯見偏眞理。不能知空亦不可得。謂之見空未盡。
　　今以下明正達唯識性也。如幻等門者。卽指六喩觀門。謂遍計實無故如幻。依他假有故如幻。上引蘊嚴論。一一頌文皆明此義也。有空不二者。觀蘊阿賴耶知自性如幻陽焰等等。卽有空不二義。依他似有卽非有故。故上明幻喩中云。如是無體與有體無二。由此義故。説彼是幻。此幻卽譬諸蘊。又云。由有無不二。能遮建立（有見）誹謗（無見）及小乘寂滅（文）問相宗意。三性各別有空體異。何云不二。故華嚴玄談第五（四十五右）明性相十異中云。依他起性似有不無。非卽無性眞空圓成。説經空義但約所執。抄今疏語。意揀法性宗。法性宗中依他無性卽是圓成。則依他無性。無性卽空。空卽圓成。今言似有不無非卽空也。語則但釋依他。影出圓成名耳。説經空義。但約所執者。三性之中遍計所執。此一則空。二性不空。故云但約（文）答。今約法相當住故約依他性談不二義。似有卽非有故。具如上解人法二空等。對初劫取。著蘊空。今此中無分別智證眞如故。平等平等離能所二取。故云不當心也。上引述記第九中。猶於現前安立少物。謂是唯識眞勝義性。以彼空有二相未除。帶相觀心。心有所得故。非實安住唯識理。彼相滅已方實安住（文）帶相者。二取當心義也。今反之故云不當心也。抄引阿字義云。二空謂眞實性者不可。法相宗意二空非圓成。二空所顯名圓成實性。具如上辨。乃名眞入法空者。對寂然界離一重法倒云眞入。上云。明第二重觀法無我性。卽是也。悟唯識性故者。唯識第九（十二）云。若時菩薩於所緣境無分別智都無所得。不取種種戲論相故。爾時乃名實住唯識眞勝義性。卽證眞如智與眞如平等平等。俱離能所取相故。能所取相俱是分別有所得心戲論現故（文）述記第一本（十五）云。又言。唯識相性不同。相卽依他。唯是有爲。通有無漏。唯識卽相名唯識相。持業釋也。性卽是識。圓成自體唯是眞如。無爲無漏。唯識之性名唯識性。依士釋也（文）。
　　故經云祕密主下。明覺心乘也。辨他緣覺心二心之異。具如抄辨。今云。他緣乘唯識無境爲宗。覺心乘心境俱空爲宗。如次當相性兩宗。是定量也。今牒文中初置故字。終無者字。是示二心續生相耳。如次辨之。彼如是捨無我者。抄云。又有二義。演密抄意捨初劫無我觀第二劫唯識（乃至）廣辨（云云）抄意以爲。演密不辨第二劫有二心淺深。但就法相一宗明之。指心等解皆同此義也。愚按。恐不得演密意也。演密具辨初二劫心相續次第。何云於第二劫唯就法相一宗明乎。演密最得疏意。云何知者。經疏以一行者心續生相。寄齊小乘及性相兩宗而明故。且見經文説相則似唯明續生相。然存寄顯故。其中性相差別自分別矣。疏顯此義。明他緣乘同楞伽深密等。覺心乘同於勝鬘及寶性等論。釋相明著。演密何迷乎。今經文意明於他緣乘悟唯識理故。得心主自在。若不得悟唯識理。則心尚有罣縛不得自在。故疏主顯此意。牒文初加一故字云故經云等。故字所詮正顯續生相也。演密亦爲顯此義。具辨初劫已來心續生相。今擧文具辨之演密云。捨無我等者。捨者離義。無我者謂前劫離我倒時。有法執當心。故以五喩達諸法卽空。遣彼法倒。雖遣其有仍滯空相。今第二劫以六喩對治前劫卽空。旣有去空亡方順不可得空。故疏云。雖觀諸法無所有。然亦於法無所空。故須離有離無道觀法無我性。旣能雙離有無之相卽得心主自在。由是聖敎説相爲縛。令心不得自在。今得離時故云心主自在。如人被縲紲所拘得解脫時方名自在也（文）解云。離我倒者。明唯蘊無我義。有法執當心者。明存唯蘊也。故以五喩等者。明寂然界離蘊扼縛也。仍滯空相者。明寂然界法扼縛也。今第二劫等者。明他緣心離法扼縛也。旣雙離有無之相者。於他緣乘離唯蘊有及五喩空。是云雙離也。卽得心主自在者。由雙離空有故卽得自在。是正明第二劫中有二心相續也。由是聖敎説相爲縛等者。下明六無畏中。云蘊扼縛及法扼縛卽是如次有空扼縛也。今捨無我者正明此義。謂他緣乘心捨初劫所得人無我法無我有空之相。而不滯有無。是云捨無我。捨無我了則得心主自在。卽是續生次第。疏主明此義云（乃至）人法二空相亦不當心。乃名眞入法空悟唯識性。故經云祕密主等。演密得此意故。具明初劫已來續生相也。然古師不得演密意。妄破演密耳故第三卷釋第五無畏云。若害法住無緣。當得法無我無畏者。卽是無緣乘心。觀察法無我性。於心外有無影像智都無所得。心王自在覺本不生。得離法之扼縛。於法無我得蘇息處此釋意。離有無影像正在他緣乘。以已離故得心自在。是以。此二心似無間道斷解脫道證義。故二心總名法無畏。所以明二心畢。云得離法之扼縛等。與演密義其義大同矣。又助一解云。捨無我者。無緣乘心三界唯心以爲其宗。三界唯心卽法無我性（具如上辨）彼遮境存心。今明心境俱空若對俱空。彼猶住唯心而不得自在。故捨前法無我則得心主自在也。若此義者。故字屬上文。經云以下爲牒文也。心主卽心王也者。第三卷釋第五無畏中。直云心王自在。故知。主及王但是翻名之異也。主及王俱有主寄義自在義故。第十四（二十七）云。主者。以於諸法得自在故名爲主（文）今檢梵名。主王有異。王梵亦有多種。或云●●（王菩薩等）或提闍多（羅刹王。出第十四卷）或云羅閱那（帝王之王。最勝疏第一十八丁）主梵亦非一。或云鉢多（水天眞言）或云娑嚩（引）㗚多（密主之主。雜名。）或云●●今（唐梵文字）今此云王者。恐是●●。此有主義王義。具如守護經第十（二丁）明羅惹梵名中。往閱。自在者。檢梵名。或云縛始多。或云濕縛羅。第十三釋釋迦眞言云。薩嚩達摩（一切法也）嚩始多（自在也）鉢羅鉢底（得也。謂於諸法而得自在也）百字成就持誦品云。於此三昧門以空加持。於一切法自在成最正覺。第十九（十九左）釋曰。此攝於梵音是攝取之攝。如攝取諸物令在己身之義也。由以此空加持力故。能攝一切法成佛也。此中自在者。梵音與觀自在之自在（●●）有異。此是攝取義。謂能攝取一切法也。如王者於其境內。隨意攝取皆得自在。如來法王於一切法自在亦如是也（文）又十三（八）云。時佛住法界性中。告金剛手。諦聽一心我説此法。令修行者於此法中自在得。所謂令得勝上敎法也。此自在亦速得義。又是攝持義。與上所云（指第六明八地三昧道中也）多財名自在不同也。第十二（二十二）云。法王者於法自在故名爲王（文）又心要云。金剛王（●●）菩薩。執雙金剛鉤用爲召集而攝召之。卽不空菩薩妙用也（文）嚩始多羅惹。俱有攝取自在兩義。凡諸梵文有通別兩義。若約通義俱有攝取自在義。若約別義●●●攝取也。●●自在也。今心主自在之自在。恐是嚩始多。又按。自在有二。色自在及心自在也。大乘義章三末（四九）云。第四現色不相應染色自在地斷之。畢竟色自在者。是第八地能淨佛土名色自在。第三轉識不相應染。心自在地斷之。畢竟心自在者。是第九地善知物心名心自在（文）八地三昧道名觀世自在者（第六卷具明之）是多財名自在。此梵言濕嚩羅也。於法得自在者。是心自在。此梵言嚩始多。然今覺心乘云心主自在者。意同第九地。華嚴玄談第五引楞伽第四云。第九則爲七。彼釋云。第九則爲七者。第九同第七無生忍矣。今以三劫始終對相宗地位。今初劫當彼七方便（初劫也）他緣乘當初地至第六地。覺心乘當第七地（已上第二僧祇也）空性心當第八地極無心當第九地。應知。與玄談義同驗知於覺心乘初得心自在云心主自在也。以不滯有無者。釋捨無我義。上云人法二空之相亦不當心是也。有無卽二無我。不滯者捨義。又上云不當心。亦卽與捨義同也。是明他緣乘心捨二無我也。又後解意者。直約覺心乘云不滯有無也。前無緣乘雖談有空不二。對後心則還爲而二。彼遣遍計空存依圓有。卽是滯有無也。重譽云。前無緣乘心。纔雖空境界。尚存能證之心智。旣遣境遺智。猶如滯有無。又計有爲智體故不免罣礙。今至覺心乘境智皆亡。何智滯有無。自心卽如。寧心有罣礙乎（文）大乘玄二智義云。眞故無有。雖無而有。卽是不動實際而建立諸法。俗故無無雖有而無是不壞假名。而説實相。以眞際宛然諸法故不滯於無。諸法宛然實相不累於有。不累於有故不常。不滯於無故非斷。卽中道也（文）心無罣礙等。釋心主自在義。謂以不滯有無故。得心自在具如上辨二心續生相也。
    所爲妙業下。明自在相。謂內得心自在故。外業隨意而成也。仁王（奉持品）云。復次遠行地菩薩。修無生忍證法無別。斷諸業果謂現行相（起信智相）住於滅定起殊勝行。雖常寂滅。廣化衆生。示入聲聞常隨佛智。示同外道示作魔王。隨順世間而常出世。於十阿僧祇劫行百萬三昧。善功方便廣宣法藏。一切莊嚴皆得圓滿（青龍疏下二(二十七丁)）。
　　心至自在下。明對前前位菩提心倍勝也。抄云。至覺心乘初立淨菩提名。疏家更作開會釋。問答（云云）愚按。此解不爾。凡淨菩提心有其二種。本來淨及離垢淨。本來淨名從順違八心至極無心皆通在焉（此如上辨）故下云。此經從淺至深廣明心相。皆爲菩提心本來因緣（文）今此云淨菩提心。卽明本有淨菩提心。分離垢染倍勝於前前住心也。若初地名淨菩提心者。卽至極離垢淨也。華嚴經等初地名淨菩提心者。卽斯義也。古師不解此義。故爲種種異解。皆不可依焉。更作一轉開明者。他緣乘心旣捨無我故。云不滯有無。是一轉開明也。於覺心乘得心自在亦是一轉開明。故云更也。若後解意者。總明對初劫而倍勝。他緣乘心亦雖勝前劫。今覺心乘正是第二劫能越心故至此對明初劫也。倍勝前劫者。抄云前劫者指他緣乘者恐不當也。他緣覺心同是第二劫心也。旣同在第二劫而云前劫。何指他緣乘乎。若如言者。譬如自在吾家而指吾家云他家。豈有此義耶。今云。前劫卽初劫也。凡勝劣相望亦有重重。或於同劫中而前後心相對。或前後劫相對而辨。今前後劫相望故。指初劫云前劫也。故於第二劫中而明勝劣有其二種。前云與前劫上五喩觀無性空。意復有殊異者。明唯識無境六喩勝于前劫五喩也。當段對前云得離一重法倒了知心性。以明其勝於前劫。是初二劫能越之心相對而辨勝劣。故知。前劫者卽初劫也。又於第三劫中。遠對初二劫明勝前劫。今覺心乘隔他緣乘遠對初劫。亦何足爲怪乎。
　　心王猶如下。釋覺心不生義。抄引勝鬘楞伽等文畢云。此意心王第八識。自性清淨如來藏體也。心數七轉識眞妄共會隨緣心品也。今於七轉識隨緣體。正了第八識本淨源故。云覺心不生（云云）此解難依。八識總爲心王。是性相定判也。何處指七轉識云心數乎。上疏云。心王所住之處。必有塵沙心數以爲眷屬（文）此釋意指金剛手等智悲眷屬爲心數也。若約四重圓增則八葉（卽識也）爲華臺具德。第一院以下以爲眷屬也。應思之指心私云。心王者經如來藏。卽自性清淨心也。卽是第八眞識眞如佛性也。心數客塵者。經客塵煩惱等也。卽七轉識相應貪等煩惱也。又准下文。亦有境界風無塵染。前後兩假影略互顯矣。意云。第八識本覺心水依境風動是所緣縛也。數塵被染。卽相應縛也。自性清淨心依相應所緣二縛而成七轉妄心。猶如依風塵成濁波（風成波塵成濁）心數卽非七轉識也。故知。第八本來清淨故。譬之池水本淨。七轉離垢清淨故喩之客塵清淨。七轉離垢清淨卽歸第八自性清淨。無別體故。云證此性淨時覺心本不生也。故大師叙此心云。心王自在得本淨之水。心數客塵息動濁之波（文）此解當矣。愚按。今對相宗賴耶緣起識體。而明法性眞如隨緣不變心體故。取寶性論二清淨釋意。故知。今心王者指不變心體。所謂如來藏自性清淨心也。寶性論第四云。佛身不捨離清淨眞妙法如虛空日月智離染不二。此偈明何義。向説轉身實體清淨。又清淨者。略有二種。何等爲二。一自性清淨。二離垢清淨。自性清淨者。謂性解脫無所捨離。以彼自性清淨心體不捨一切客塵煩惱。以彼解脫不離一切法。如水不離諸塵垢等。而言清淨。以自性清淨心遠離諸煩惱垢更無餘故。又依彼果離垢清淨故（云云）本來淨者。卽不變心體。以喩水本性清淨也。心數淨除者。明離垢淨。心數者如上辨之。七轉識相應煩惱。寶性論云客塵煩惱。非是指七轉識。若言指七識者。亦違楞伽文。彼心體喩水七識喩波。水動爲浪。無水外波無波外水。何云淨除。淨除卽離垢義。故知。離煩惱垢云客塵清淨。離垢故波息。波息故水性湛然。是名還同本覺。故次云是故證此性淨也。故起信云。智淨相者。謂依法力熏習如實修行滿足方便故。破和合識相。滅相續心相。顯現法身。智淳淨故。此義云何。以一切心識之相皆是無明。無明之相不離覺性。非可壞非不可壞。如大海水因風波動。水相風相不相捨離。而水非動性。若風止滅動相則滅。濕性不壞故。如是衆生自性清淨心。因無明風動。心與無明俱無形相。不相捨離而心非動性。若無明滅相續則滅。智性不壞故（文）覺心本不生者。卽證自性清淨心也。上疏云。本不生際者。卽是自性清淨心。自性清淨心卽是阿字門。以心入阿字門故。當知。一切法悉入阿字門也（文）此文明自宗初地所證。今此下云漸入阿字門。約能證智淺深有異。所證體一。故俱云入阿字門也。抄廣引諸文辨八九二識義（云云）今云。天竺本有此兩説。是相性兩宗義也。華嚴大疏十九（下六九）云。眞諦三藏説有九識。第九名阿摩羅識。若唐三藏此翻無垢。卽第八異名。謂成佛時轉第八識以成此識。無別第九。若依密嚴經。心有八種。或復有九。又下卷云。如來清淨藏亦名無垢智。卽同眞諦所立第九。又眞諦三藏所翻決定藏論九識品云。第九阿摩羅識有二種。一者所緣。卽是眞如。二者本覺。卽眞如智。能緣卽不空如來藏。所緣卽空如來藏。若據通論此二並一眞如爲體。故起信一心二門生滅門中説。其本覺眞如門體無二也（文）眞諦所立第九識者。卽眞妄和合論中不變心體。自性清淨心。開此爲第九也。是當法相宗凝然眞如相宗唯談賴耶緣起不明眞如緣起。故以八識爲定也。
　　何以故下。釋次經文。經有二。初徵次釋。是徵釋上本不生義也。此經文述明覺自心本不生義。云前後際等。前際不可得述不生義。後際不可得述不滅義。今經且擧不生影不滅也。起信（下本十二）云。復次眞如自體相者。一切凡夫聲聞緣覺菩薩諸佛無有增減。非前際生非後際滅。畢竟常恒。義記云。謂人雖就位以分優劣。眞體隨人未曾增減。故云無增減。非前乃至常恒者顯不增減所以也。非前際生故常。非後際滅故恒也。凡位爲前際。佛果爲後際也（文）寶性論第四（七丁）云。以常故不生。離意生身故。以恒故不滅。離不思議退故（文）今前後際俱不可得者。卽不生不滅義也。
　　譬如下作釋也。是初擧喩。大海喩心性。波浪喩緣起法。緣喩無明。所謂境界風也。謂此波浪未起之前無也。唯是水故。已息之後亦無也。都歸水故。是擧波浪假有而無實體以對明心性不可得也。
　　而水性下。明心性眞實前後際不可得也。謂水動爲波。未起之時但是水性。故云非是先無也因緣盡時波浪歸水。亦但水性。故云非是後無也。心王常住不變無前後際也。
    心王下合法也。初本性不變義。謂前後名本約緣起。心性本自不生不滅。越於三世絕于方所。故云無前後際也。以前後際斷故者。述釋上義。斷者卽不可得義。不可得卽本不生義。謂心性常是不生不滅。已不生也。何名前際。已不滅也。何名後際。前後際相都不可得。故云斷也。第十九（十六）云。上來所説阿字門。卽是顯示自身我。卽我自身本不生亦不滅。不生不滅者卽是如來之身。當如是觀察也。故云阿字以自形顯示其德也。次或無所得義也。從縛字形顯示不可得義。此縛以證本不生也。縛字形現。此縛卽是下文言語道斷之義也。此明何義。佛言。阿字具有一切功德。或直從阿字門。以本不生而顯説之。或從異門顯之。卽縛等諸字門也。其義雖異門亦有殊。然所示我之自身本不生義無有異也（文）。
　　雖復下。合緣起喩。是明隨緣不變義也。具如上引起信文解。覺此心本不生等者。釋如是知自心性等文。心本不生者。卽自心實際。故經云自心性也。抄出二解。初義云。此等旣於彼當分明阿字義。故就此宗作開會釋也（云云）次義云。今漸入阿字門者。非祕密阿字於所寄齊當分所建立。般若經四十二字門中阿字也（云云）此兩解皆難依用。今云。是寄齊於常途攝相歸性無爲眞理。而明眞言行者漸入阿字門義。夫覺心本不生者。正明眞言行者第二劫能越心故。於六無畏中第五無畏。故第三云。若已心王自在覺自心本不生名阿闍梨（文）是十六重中一種阿闍梨。云何云開會。況且開會者天台所立名目。此疏始終何處有此釋。不思之甚矣。又阿字之體一相一味。智有利鈍證有淺深故云漸入。云何阿字有二理乎。今寄齊般若共聞阿字。以顯眞言行者漸入阿字義。故第三云。二劫智慧尚與二乘共聞亦非甚深般若（文）驗知。漸入阿字門者。第二劫能越心。對第三劫云漸入。下云。前劫悟萬法唯心心外無法。今觀此心卽是如來自然智。亦是毘盧遮那遍一切身。以心如是故。諸法亦如是。根塵皆入阿字門。故曰離於根境（文）爾時下。釋超越二劫瑜祇行也。百六十心等者明第二劫所離妄執也。塵沙者。輔行云。無知數多。上煩惱者勝鬘經云。世尊若無明住地不斷。不究竟者。不得一味等味（次上云。涅槃一味。等味謂解脫味）謂明解脫味。何以故。無明住地不斷不究竟者。過恒沙等所應斷法不斷。不究竟。過恒沙等所應斷法不斷故。過恒沙等法應得不得。應證不證。是故無相住地積聚生一切修道斷煩惱上煩惱。彼生心上煩惱。止上煩惱。觀上煩惱。禪上煩惱。愛上煩惱。方便上煩惱。果上煩惱。得上煩惱。力上煩惱。無畏上煩惱。如是過恒沙等上煩惱。如來菩提智所斷。一切智依無明住地之所建立。一切上煩惱起皆因無明住地。緣無明住地（乃至）如是一切煩惱上煩惱斷。過恒沙等如來所得一切諸法通達無礙。一切智見離一切過。法王法主而得自在。證一切法自在之地（云云）寶窟中末（五三）云。所生煩惱應爲道治。是故名爲修斷煩惱。一切對治道名爲修道。覆諸德上名上煩惱。又起增強亦名爲上。又起自根本上故名爲上。又（三十七）云。過於恒沙數上煩惱依者。此辨無明能生恒沙力也。無明所起衆多喩同恒沙。所起增強。故名爲上。且覆於諸佛上法故名上也（文）又起信（下本七）云。眞如本一而有無量無邊無明。從本已來自性差別厚薄不同故。過恒河沙等上煩惱。依無明起差別（疏是從無明所起。迷諸法門事無知。所知障中麁分攝也）我見愛染煩惱。依無明起差別（疏是無明所起四住煩惱。煩惱障攝也）如是一切煩惱。依於無明所起前後無量差別。唯如來能知故（文）一重微細者。述釋上煩惱義。對前麁妄執云微細也。此中當有二種。一他緣乘所斷。二覺心乘所斷也。抄辨此義云。依釋摩訶衍論。五有爲中根本無明當此第三劫所斷。異滅二相當初劫所斷。以生住二相應配第二劫所斷。此中生相所攝業相。及住相所攝轉現二相。當覺心乘所斷。住相中智相相續當他緣乘所斷。故普觀記云。若法相宗根本無量一種。及三不相應染。説尚不及智豈能斷（文）此解恐不當矣。第二劫俱斷法執故。疏云上煩惱。何云覺心乘離三細染耶。愚按。上煩惱者。卽勝鬘所謂過於恒沙上煩惱。然經云修道斷諸上煩惱。若依起信。卽是分別智相應染。故彼疏釋云法執修惑。是從第二地至第七地。漸次斷之也。又依第六卷釋八地三昧道中。空性心卽當常途八地也。又起信明現色不相應染云。依色自在地（八地）離之（文）以此推之。覺心乘當配七地。與起信義相符會矣。法執修惑者第六識細分。常途所云第七（起信不立第七故）也。今從空性心離賴耶識內三細染故。對此下云第二劫除心外垢也。今具引論文論（六染章）云。一執相應染。（疏是六麁中執取相。及計名宗相。亦是上意識。見愛煩惱所增長義。亦是上無相中麁分別執著相也。異相也。）依二乘解脫及信相應地。遠離故（疏若二乘人至無學位。見修煩惱究竟離也。信相應者。十解已去。信根成就就無有退失。名信相應）二者不斷相應染。依信相應地修學方便。漸漸能捨得淨心地。究竟離故（疏五意中。名相續識。六麁中名相續相。但法執相續生。生起不斷。不斷卽是相續名也。從十解。已去修唯識觀。尋伺方便。乃至初地證三無性遍滿眞如。法執分別不得現行故。云淨心地究竟離也。此中修唯識觀證三無性等。正是他緣乘所觀也）三者分別智相應染。依具戒地漸離。乃至無相方便地（第七地）究竟離故（疏五意中智識。六麁中智相。以能分別世出世諸染淨故云智。是法執修惑。七地已還有出入觀異故。於境界有微細分別。然地地分際故。云漸離。八地已去無出觀外緣境。故於七地盡此惑也。故云無相方便地究竟離也）四者現色不相應染。依色自在地能離故（疏是上五意中現識。三細中境界相。猶如明鏡現色像等。此依根本無明故。動波淨心令現境也。以八地中得三種世間自在。色性隨心無有障礙。故云色自在。地能離也）五者能見心不相應染。依心自在地能離故。（疏五意中轉識。三細中能見相。以根本無明動令能見。第九地中善知衆生心行十種稠林故。云心自在。此於他心得自在。又以自得四十無礙智。有礙能緣永不得起。故云心自在能離也）六根本業不相應染。依菩薩盡地。得入如來地。能離故（疏五意中業識。三細中業相。以無明力不覺心動故。菩薩盡等者。謂十地終心金剛喩定。無垢地中微細習氣。心念都盡。故上文云得見心性。心則常住。故云能離也。）不了一法界義者。從信相應地。觀察覺斷入淨心地。隨分得離。乃至如來地能究竟離故（疏釋中。初麁者至初地離。後細者至佛地盡故也。此卽是上染心所依無明住地。能染眞如成染心故。上云破和合識者。滅無明故滅相續心者。斷染心故。故無明與染心。雖説有前後。然治滅並一時也。文。又上云。今此菩薩。信相應地。非但斷四住人執。亦分斷。無明住地故。此論下文云。不了一法界義者。從信相應地觀察。覺斷故。今但爲顯人我麁執故。不論彼故。文）問上引圓覺鈔云。法相宗極於三細。今云何覺心所斷。云分別智相應染。答此難實爾。今疏現文云塵沙上煩惱。正與勝鬘起信同。故爲此解。又按。極於三細者。從性宗而言之。謂從我觀彼。彼所謂賴耶卽我三細故。若約彼宗。阿賴耶識有覆無記非所斷染。是與性宗眞妄和合賴耶大不同也。又彼不説三細名故。普觀依此義云説尚不及也。今覺心乘配智相者。第二劫二心同離法無我中（法執）麁細也。故六無畏中此二心總名法無我無畏也。又起信疏釋不斷相應染（他緣乘所斷也）分別智相應染。俱云法執。與今疏相同。今第二劫行者唯斷法執故。疏云上煩惱等也。又今三劫與常途三僧祇同故。斷位最下。問。若爾全與彼三祇同耶。答。不爾彼家三祇十地爲極。今彼八地爲初地。故今此三劫初地爲極。彼三祇上建立十地故。其故大不同也。問。第三劫當斷根本無明。何云離三細乎。答。第三劫二心當常途八九二地故。華嚴大疏三十八上（十七）釋八地中云。轉現二字卽起信論。以第八賴耶有其三細。謂業轉現。業相最細。菩薩地盡方能離之。今此忍（八地無生）轉現不行。卽見相二分亦不行也（文）故知。第三劫當彼離三細位也。今以此三劫配。彼地位。初劫配三乘及地前菩薩（彼第一僧祇）今第二劫中他緣乘配彼初地。覺心乘配從二地至七地（第二僧祇）第三劫二心配八九十三地（第三僧祇。）最符會矣。此中無爲等者。上所擧上煩惱者。是法執故卽是變易生死也。勝鬘經（十六）云。世尊有爲生死無爲生死涅槃亦如是有餘及無餘。寶窟（下本四十）云。有爲生死無爲生死者。此二生死立名凡有四種。一者分段變易如上所釋。二者思議不思議。分段麁近易可測度名可思議。變易微細難可測度名不思議。三者有量無量。分段局有三有名爲有量。變易出於三有乃至金剛名爲無量。四者有爲無爲。分段名爲有爲。變易名爲無爲。分段之因名有漏。變易因名無漏。分段果名有爲。變易果名無爲對界內有漏語界外爲無漏。然實是有漏對界內有爲名界外無爲。然實是有爲。又出三界分段桎梏籠煩名爲無爲。而有念念生滅稱爲生死。如法華諸子出於火宅到於空地。空地卽是無爲也。此以重苦爲有爲輕苦爲無爲。如以重苦爲苦。輕苦爲樂。滅有爲生死名有餘。以其猶有無爲生死故。滅無爲生死名曰無餘。以其無復餘生死故（云云文）仁王青龍疏中一（十九）云。變是改義。易是轉義。改轉身命名變易也。此有三名。唯識論云。由非願故。改轉身命無定齊限。故名變易。或名意成身。由悲願力意願成故亦名變易身。由無漏力轉令異本。如變化故（文）又大乘義章第八（初云）言變易者汎釋三釋。一微細生死。無常念念遷異前變後易名爲變易。變易是死名變易死。故持地中生滅壞苦名變易苦。此通凡聖。二者緣照無漏所得法身。神化無礙能變能易。故名變易。變易是死名變易死。此該大小。三者眞證法身。隱顯自在能變能易。故言變易變易非死。但此法身未出生滅。猶爲無常。死法所隨。變易身上有其生死。名變易死。唯是在大。雖有三義。勝鬘所説第二（云云）又寶窟中末（二十四）云。有人言。六地爲分段。七地已去爲變易也。今謂位義難知。憶生罪過。不可定判也。若依法華論。數處分明。又明。地前是凡夫受分段身。捨分段身方入初地。則知。初地已去是變易生死大力菩薩也。又仁王青龍疏（中一十八）云。又四卷楞伽云。菩薩摩訶薩得無生法忍住第八地。轉捨心等得意生身。又第四云。大惠聲聞辟支佛未證法無我。未得離不思議變易。故夫人經云。一阿羅漢。二獨覺。三已得自在菩薩。受變易身言自在者卽是八地。於相及土得自在也。又楞伽第三云。有三種意生身。所謂三昧變正受意生身。覺法自性。性意生身。種類俱生無行作意生身。屬十地者。初至七地得初身矣。其第八地得第二身。九至十地得第三也。依此言者直往菩薩三文皆同。聲聞獨覺兩經皆説。二乘無學囘心向地前亦得變易身。況諸菩薩登地者矣（文）愚按。總言者。十地皆得意生身。別談者。諸經論中云初地及七八兩地得之者。是約生死忍而明也。七八兩地得無生忍者。經論異説。故沈空亦有七八之異。今會。七地出心卽八地入心故。義不相違。今於覺心乘明此義者。卽是七地變易義也。又勝鬘明二乘變易。四卷楞伽云不得者。勝鬘約囘心云得。楞伽明初地已上不思議變易。故不相違。不思議變易者卽義章所云眞證法身變易也緣因生壞等者。具如追記辨之。今且明宗義者。謂三劫六無畏所明。眞言行者心續生爲要。是云宗義也。
　　然上來下。辨初二劫分齊。以爲第三劫之由漸也。一毫之善者。順世八心最初種子心也。人法有無者。總約初劫人執二劫法執義云人法二障。人法卽有無二障也。上云以不滯有無心無罣礙是也。從最初種子至覺心不生。從淺至深轉爲妙。故云轉深轉妙也。猶是對治等者。第三（二丁）云。卽是無緣乘心。觀法無我性。於心外有無影像智都無所得。心王自在覺心本不生。得離法之扼縛。於法無我得蘇息處。第七（十）云。觀蘊阿賴耶。乃至覺心前後際不可得時。當約心之影像本不生故。明種種法門（文）又按。第十一卷所明影像成就卽此義也。對第二正覺句心佛顯現位。而心外見佛。未等引地云影像成就也。影像卽心外之垢。第二劫見有煩惱可斷眞如可證故。俱屬對治悉檀也。謂他緣乘依三性立三無性。覺心乘遣三性立三無性。皆是除心外之垢也。與第三劫云行者解脫一切業煩惱時。卽知一切業煩惱無非佛事。本自無有縛。令誰解脫耶。大不同也（文）如前辨。分別智相應染爲覺心乘所斷。對第三劫離賴耶心內三細云心外也。華嚴大疏三十八（上十九）云。智障有其三門。一是智障。所謂分別有無之心。二是體障。謂觀非有非無之解立已能知。故曰體障。三是治想。謂妄識中。舍如正惠。依此地中有其三義。初一四地乃至七地斷除。四五六地斷分別取有之心。謂解法慢。身淨慢等。入七地時。斷除分別取無之心。八地已上斷除體＊障。前第七地雖除分別有無之心。猶見己心以爲能觀。如爲所觀。如不卽心。能觀之心不卽如故心如別故。心外求法故有功用。法外立心故有體障。從第七地入八地時破捨此障。觀察如外由來無心。心外無如。如外無心。心不異如。心外無如如不異心。故能如心泯同法界廣大不動。以不異故。自外推求故。捨功用。不復如外建立神智。故滅體障。體障滅故名無障想。第三治想至佛方滅故。入八地離無障想而有治想。從八地已上無生忍體轉轉寂滅。令彼治想運運自亡。至佛乃窮。今此未盡。故説非無（文）未開此心等者。下云。以行者得此心時。卽知釋迦牟尼淨土不毀。見佛壽量長遠本地之身與上行等從地湧出諸菩薩。同會一處。修對治道者。雖迹隣補處。然不識一人。是故此事名爲祕密（文）又云。前劫悟萬法唯心心外無法。今觀此心卽是如來自然智亦是毘盧遮那遍一切身（文）此等祕密事。第二劫人所未曾知故。云心中祕密等也。又寶鑰上云。頓越三妄入眞心。褰霧見光無盡寶（文）卽此義也。
　　享保九年歲次甲辰正月初五日記了
　　同十四年己酉夏五再閱正治
　　沙門曇寂
    元文二年歲次丁巳春三月二十八日正治擱筆
　　寶曆十庚辰歲秋冬十月六日書寫竟
　　                 順庸



　　大日經疏私記第十八

　　              沙門曇寂撰
　　住心品第一之餘（第三劫段）
　　竊按。諸師抄解皆挾帶於大師所立十住心立敎義以解此疏。是以義或澁滯。或違疏意。今此中三劫六無畏者。欲明眞言行者修入心相。其相幽玄難直述。故且寄齊大小乘而明其位。亦更無意于顯密對辨判其優劣。故非與大師無少異也。諸師皆云。疏家宗家義無違害。其解不直職此之由矣。今且置彼義直依疏文而解之然於第三劫無能所寄齊義。是直明眞言行者初地淨菩提心。故華嚴大疏三十四（上八丁）明十地寄齊中云。八地已上是一乘故不云寄（文）是與此中意同。又常途八地今經初地。故今不用寄。亦與彼同也。第三劫有二心。於中空性心是見道位。極無自性卽初地住心也。又按。空性心攝法華涅槃。極無自性攝華嚴經。問若爾。今第三劫卽是法華華嚴義耶。答不爾也。同而亦異。所以者何顯密異故。彼依顯略説一乘理。是約祕密説一乘事。顯略深祕非無異也。故下疏云。餘經如是廣嘆娑羅樹王莖葉花果。今此經中唯明此樹王種子及生育因緣。若離此因緣能成彼果者無有是處。所以稱大日經王者非爲此乎（文） 種子者。卽菩提心生育因緣。卽三密妙行。華嚴法花等其説雖妙。徒嘆莖葉花果而無説此事。菩提心樹王何因得成。所謂大素本草直服丸藥之喩。豈亦非此義耶。問。云何第三劫不用寄乎。答。於此中。但直云眞言行人等更無寄齊釋。今具擧文。當段經云眞言門修行菩提行等。疏釋云今此敎菩薩等又云眞言行者初入淨菩提心等。又云已歎入眞言門功德竟等。此等諸文直明眞言行者淨菩提心相。無寄齊義可見矣。問若爾。云何同法華華嚴等耶。答明一乘理無異也。第三（二十二）云。如説極無自性心十緣生句。卽攝華嚴般若種種不思議境界。皆入其中。如説如實知自心名一切種智。則佛性一乘如來秘藏皆入其中（文）（佛性一乘謂涅槃也。涅槃佛性爲宗。故如來秘藏謂法花也。法師品云。此經是諸佛秘要之藏文）下疏云。以行者得此心時。卽知釋迦牟尼淨土不毀。見佛壽量長遠本地之身與上行等從地湧出諸菩薩同會一處（文）第七（三十一）云。今此本地之身又是妙法蓮華最深秘處。故壽量品云。常在靈鷲山及餘諸住處。乃至我淨土不毀而衆見燒盡。卽此宗瑜伽之意耳（文）又下疏云。然此經宗從初地卽得入金剛寶地。故華嚴十地經一一名言。依阿闍梨所傳皆作二種釋。一淺略釋。二深秘釋。若不達如是密號。但依文説之。則因緣事相往涉於十住品。若解金剛頂十六大菩薩生。自當證知也（文）文殊千鉢經第七（十一）云。説十地名云。（乃至）八者體性佛吼地。九者體性華嚴地（文）此二地名卽當空性極無二義。此二心亦卽當常途八九兩地故。佛吼者佛名人中師子故佛吼卽師子吼也。寶屈上（本上）云。師子吼者一向記説。一向記説則是決定説也。又菩薩説法能上弘大道。下利群生。邪無不權。正無不顯。故下文云。決定宣唱一乘了義。又能權伏非法惡人。是故名爲師子吼也。又師子吼有十一義。後當具説（文十一義。本出涅槃經師子吼品）今云。決定説者。一乘了義經。卽法華涅槃等。故知佛吼者。與第三卷所云佛性一乘如來秘藏同也。應知。八地名佛吼者。卽法花義。又八地卽空性心也。又第八地名觀自在三昧。依第六卷。八地三昧道卽空性心。驗知。法花一乘理與空性義同也。第九華嚴地者。全與第三卷所謂華嚴般若同。卽是極無自性心也。問。空性心是見道者。答。當段疏云。若見此心明道時。諸菩薩無數劫中所修福惠自然具足（文）又上疏擧聲聞見道對明云。經秘密主此菩薩淨菩提心門名初法明道。菩薩住此修學。不久勤苦便得除一切蓋障三昧者。入佛智惠有無量方便門。今此宗直以淨菩提心爲門。若入此門卽是初入一切如來境界（乃至）法明者以覺心本不生際。其心淨住生大惠光明。普照無量法性。見諸佛所行之道。故云法明道也（文見諸佛所行之道。卽是見道也）第三（十五丁）云。復次初入淨菩提心門。見法明道。如識種子歌羅羅時（華嚴大疏三十四上百五丁引十地論歌羅邏以喩初地往見）第十五（二十四）云。夫見住者。卽是安住實智惠中。故名實也。猶覺了無性空本性淨故。當知。諸法皆空。空謂離虛妄分別而住諦理。俱是爲實也。見此理者。卽是見於古佛所行之道。解與諸佛玄同。（云云）極無是初地住心者。當段經明空性極無二心。下疏釋空性心蒙警覺義畢。卽云轉生極無自性心等。卽與上法明道及除蓋三昧同。故知。極無卽住心也。下疏云。旣安住已。以種種大悲萬行。淨治是地名爲根。説淨治地果相及方便業名究竟。餘皆準此。此經無量波羅蜜多。四攝法卽是治地也。行者從此無有待對。出過心量不思議地。有十心無邊智生。卽是初地果相也。問若八九二心爲佛花法花。卽與宗家立敎同。何云異乎。答宗家判敎。八九二心直爲顯解。於此心外立第十秘密莊嚴心。今疏不爾。八九二箇共爲眞言行者淨菩提心。眞性理體同彼二花。以理同故。空性攝法花。極無攝華嚴雖然。不説三密事法故。以爲顯敎。顯密異故又判爲外道也。第十二云。凡一切不了內證秘密法者。皆是外道（文）內證秘密者。謂無盡莊嚴諸尊三密。彼二華中不説此事。故以爲外。應知。以理同故攝。以事異故不攝。疏釋分明。宗家所謂九種住心皆名外道。但偏取事異義不談理同。其異可見（文）此等解大違古師説。誰得信用。但自期子雲耳。
　　經云復次下。明第三劫也。眞言門者。謂三密法爲所入門。到所到處故。眞言卽門。持業立名。上疏云。入眞言門略有三事是也又眞言者。三密果體。眞言之門依主爲稱。第十八（十七）云。佛世尊入大智灌頂地。得三三昧耶。合身口意爲一也（乃至）大智灌頂地。卽是如來第十一地也（文）。修行菩薩行者。上疏（一末二十二）云。然此信力本從眞言門供養儀軌行法如説修行得至淨菩提心。故云供養行修行從是初發心也（文）此菩薩行者卽治地行。治心地故名菩提薩埵（具如上釋菩提薩埵中）如此治本性不思議菩提心地。是云菩薩行。其行體卽曼荼羅行。第三（十六）云。乃至金剛手今説修行曼荼羅行滿足一切智智法門者。○且如下文云。先爲弟子擇治平地。若論外事自如常釋。若爲我倒凡夫。擇得一念守齊種子心。治令平正亦名治地（乃至）爲一生補處菩薩。擇去心中無明父母極細之垢。亦名治地。由此言之則。經文一一言下。治地之義凡有幾重。例如十緣生句皆漸次轉深不可窮盡也（文）漫荼羅行者。卽三密供養行。軌今修此行治心地故。云修行菩薩行也。今此行者有漸頓二機。漸機經三劫六無畏次第修入。頓機直入淨菩提心門證自心實際。第六（十五）明五色中云。又入此深玄色（中胎）時者。卽是如來自證中胎華藏爾時見五智色（黑色卽具五色故）皆同一法界色。何有淺深之殊。而諸衆生有漸入者。有超入者。有頓入者。然其所趣畢竟同故。云一切內深玄色也（文）（此中有三種機。演密約羊馬神三種釋。具如下辨）漸機者。第三（十七）云。漸次證入者。如初無畏時。以聲字觀修漫荼羅行（乃至）第六無畏於平等心中修漫荼羅行。離垢地以玄各於自地觀心中修漫荼羅行。略以行位分之已作十六重淺深不同（云云）頓機者。第六（十九）云。若行人初發心時。能如言正觀心佛性者。亦卽名爲入如來定。豈煩超四處方至究竟乎（文）（演密約注行向地釋。奧抄亦出多解。今云。外三説及八葉云四處。究竟卽中胎藏。第二十卷云。超八葉絕方處。卽此義也。又此四重。當配住行向地耳）若約漸入者。依第二劫供養行進入第三劫。是云修行菩薩行也。今此中約直入機故。對第二劫中所寄齊菩薩。歎其功德云無量無數百千等也。疏釋可見。經諸菩提者。抄云。諸菩提三字或屬上句。或屬下句（云云）今云。依經現文屬上爲穩。然下疏。云若見此心明道時。諸菩薩無數劫中。所修福惠自然具足。故知。疏主屬下句讀也。又次。下疏云如餘敎中菩薩等（云云）無量無數等者。正對權門明頓成功德也。瑜伽等所明權門菩薩。地前經初僧祇而入初地。從第二地至七地。經第二僧祇。八地已上經第三僧祇。方乃成佛。是云三無數大劫。故云無量無數等也。百千俱胝者。與大千數同也。華嚴大疏十三上（十一）云。疏故唐三藏譯爲百億俱胝。測公深密記第六云。俱胝相傳釋有三種。一者十萬。二者百萬。三者千萬。由此三千以俱胝數。或至百數。或至千數或至百千。唐三藏譯是千萬也。故至百數。鈔故唐三藏下。引證旣譯百億。爲百俱胝。俱胝存其梵言。億是此語故。二義同也。次引測公三種俱胝。證百億爲百俱胝。或至百數者。卽三千有百億是也。以千萬爲俱胝故。或至千數者。以百萬爲俱胝。謂小數數之。中千有百萬箇小千。方是一億。今大千有千中千。故爲千億。或至百千者。卽以十萬爲一俱胝故。中千旣有百俱胝。千箇中千方爲大千。大千則有百千俱胝。故疏云。唐三藏譯是千萬爲俱胝故。三千有百俱胝。俱胝卽億（文）。
　　卽是下。明經歎功德所由也。超第三劫者。謂第三劫能越之心。卽指眞言門修行菩薩也。見聞者。卽當機衆也。
　　可知下。釋無量無數等文。是擧第二劫所寄齊菩薩對明。故云餘敎等也。抄出二義中。云一乘行人者不可依也。第十一（二十五）云。如餘菩薩爲求無上道。難行苦行如救頭燃經無量劫不能得如此成就。此眞言行者若具方便一生可成就也。又上疏（一本二十）云。次又釋言。所謂清淨句者。卽是頓覺成佛神通來也。如餘乘菩薩志求無上菩提。種種勤苦不惜身命。經無數阿僧祇劫。或有成佛。或不成佛者。今此眞言門菩薩若能不虧法則方便修行。乃至於此生中。逮見無盡莊嚴加持境界。非現前而已。若欲超昇佛地卽同大日如來。亦可致也。此中釋相明。權門菩薩豈是一乘乎。對治道者。仁王青龍疏中一（三十七）云。對謂對觀。治卽治遣。第十（十九）際三世眞言釋云。如佛常敎以慈對治於嗔。以無貪治貪。以正見治邪見（文）上疏云。行者以此三方便（三密）自淨三業卽爲如來三密之加持。乃至能於此生滿足地波羅蜜不復經歷劫數備修諸對治行。又釋他緣乘云。然望緣生中道（第二劫）猶屬對治悉壇。又釋覺心乘云。猶是對治心外之垢。
    經無量等者。法相·三論等皆談三劫成佛。故起信論云。以一切菩薩經三僧祇劫故。菩提心論云。又有衆生。發大乘心行菩薩行。於諸法門無不偏修。復經三阿僧祇劫修六度萬行。皆悉具足然證佛果。久遠而成。斯由所習法敎致有次第。復修瑜伽勝上法人。能從凡入佛位者。亦超十地菩薩境界（文）或有得至等者。此中不至者。是退墮者。起信論（下末九）明十信云。如是等發心悉皆不定。遇惡因緣或便退失墮二乘地。又明十信云。如修多羅中或説有退墮惡趣者。非其實退。但爲初學菩薩未入正位。而懈怠者恐怖令彼勇猛故（文）義記云。如瓔珞本業經中言。七住已前名爲退分。若不値善知識者。若一切乃至十劫退菩提心。如淨月天子法才王子舍利弗等。欲入七住其間値惡知識因緣故。退入凡夫不善趣中。乃至廣説。今釋此經意是權語非實退。但恐彼初人令懈怠故（文）今此敎下。正明第三劫菩薩也。謂行人入灌頂壇。初發心位斷三妄執故。卽圓滿三僧祇所修萬行也五秘密軌云。若於顯敎修行者。久經三大無數劫。然後證成無上菩提。於其中間十進九退。乃至若依毘盧遮那自受用身所説內證自覺聖智法（乃至）則於現生遇逢曼荼羅阿闍梨。得入曼荼羅。具足羯磨。乃至應時身中具足一大阿僧祇劫所集福德智惠。則爲生在佛家（文）具如抄解。今此敎下釋眞言門修行菩薩也。直以眞言爲乘者。對上方便對治云直也。眞言卽三密。三密爲乘體。眞言卽乘持業釋也。上疏釋三平等句云。今就此宗謂修如是道迹。次第進趣得住三平等處。故名爲句。卽以平等身口意秘密加持爲所入門。謂以身平等之密印。語平等之眞言。心平等之妙觀。爲方便故。逮見加持受用身。如是加持受用身卽是毘盧遮那遍一切身。遍一切身者卽是行者平等智身。是故住此乘者以不行而行。以不到而到。而名爲平等句。一切衆生皆入此中。而實無能入者無所入處。故名平等。平等法門則此經之大意也（文）問三劫六無畏皆以眞言爲乘。故第三卷釋修行漫荼羅行云。此修行梵音娜耶。卽是乘義道義。謂從一念善根。乃至成佛。於此中間一一地所乘之法所行之道通名娜耶（文）曼荼羅行豈非眞言乘耶。何獨第三劫爲眞言乘也。答雖同眞言爲乘。證解有異。第三云。初無畏時以聲字觀修曼荼羅行。乃至。第六無畏於平等心中修曼荼羅行（文）第二劫已還。心外有相觀故。其解與常途同。故寄齊而明。是有相故。尚勝解分齊未名證智也。今此中不歷聲字觀等心外有相修行。而直觀自心實相。心自證心。故云直以眞言爲乘。自心實相卽三密平等處。是乘體也。又眞言者三密平等義故。第六無畏云於平等心中。初證三密平等理故。名爲證智。是以至第三劫獨稱眞言乘也。是與餘乘不類故。亦不用寄齊。故下疏云。行者從此無有待對。出過心量不思議地故。獨稱眞言乘者豈非爲此耶。然近頃有碩德。解當章文云。一乘圓敎諸佛之秘要稱性之極故。攝于此中與眞言名（云云）此解違兩祖高判。夫眞言名三密。縱使稱性。未曾知三密。云何與眞言名乎。應思之。超人淨菩提心門者。頓機不歷初二劫有相修行。直證此心故云超入也。上疏（一末十四）云。今眞言者於初發心時。直觀自心實相了知本不生故卽時人法戲論淨若虛空成自然覺不由他悟。當知。此觀復名頓悟法門也（文）若見此心等者。卽初法明道也。其如上疏釋（一末十三）是正明眞言行者見道。具如上辨。抄云。法明道中八九十三心有之（云云）此解不可依矣。諸菩薩等者。諸菩薩句疏主屬下。卽餘敎權門菩薩也。所修福惠者經云功德智慧及智慧方便功德智慧謂自證萬德。卽是六度。智度第二十七（二十七）云。莊嚴功德慧明二事因緣故。所願皆滿。是二事有六分修行。名爲六波羅蜜。布施持戒忍辱是功德分。精進禪定智慧是惠明分（云云）智慧方便者。卽化他德。智慧卽方便。持業立稱。智度四十六（二十四）云。如初發心作願。大悲等心力大故。名毘梨耶波羅蜜。於小利取大乘名般若波羅蜜。方便卽是智慧。智慧淳淨故變名方便。敎化衆生淨佛世界等。皆在六波羅蜜中。隨義相攝。卽此之謂也。今云所修福惠者且擧自行六度以影化他功德方便也。
　　譬如下。擧喩明所乘法有遲速也。菩提心論所云。久遠而成。斯由所習法敎致有次第。卽是也。車喩小乘。舟喩權敎。神通卽秘密乘之喩也。五百由旬者。所經徑路及所到之處。初法明道卽是所到之處也。上疏云。經云。云何菩提謂如實知自心。卽是開示如來功德寶處也（文）如實知自心。卽見此心明道也。法華以一乘理喩於寶處。此經淨菩提心爲功德寶處。彼此理一故。引彼而明。上疏云。彼言諸法實相。卽是此經心之實相。心實相者卽是菩提。更無別理也（文）卽此之謂也法華（化城喩品）云。譬如五百由旬險難惡道曠絕無人怖畏之處。若有多衆欲過此道至珍寶處（文）探玄記第一（二十八）云。百喩經第二卷云。昔有一聚洛。去王城五百由旬。村中有好美水。王賴村人。常使日日送其美水。村人疲若悉欲移遠此村去。時彼村主語諸人言。汝等莫云。我當爲汝白王改五百由旬作三百由旬。使汝得近去來不疲。則往白王。王爲改之作三百由旬。衆人聞已便大歡喜。有人語言。此故見本五百由旬更無有異。雖聞此言信王語。故終不肯捨。世間之人亦復如是。修行正法度於五道向涅槃。心生疲倦便欲捨離。願駕生死不能復進。如來法夫有大方便。於一乘法分別説三。小乘之人聞之。歡喜以爲易行。修善進德求度生死。復聞人説無三乘故是一乘。以信佛語終不肯捨。如彼村人亦復如是（文）。第十（十二）釋釋迦佛寶處三昧云。然此眞言初●薩字爲體。娑者是漏義。亦是堅義。入阿字門卽無漏無堅。若有堅牢卽是生滅壞破之法。若爾同阿字。此堅本來不生。卽是諸法之中而得自在。等於虛空能爲一切寶測也（文）（廣説往見）依此釋。寶處卽●字義。●字又妙梵語。卽妙法蓮華種子。義釋第七（六七）云。●是蓮華義。又蓮華部●字爲種。又自性清淨妙蓮不染者。觀自在三昧卽是八地三昧道。八地三昧道卽空性心故。故知。初法明道卽是寶處。上疏指如實知自心云功德寶處。卽此義也。又寶處者。其體卽是一切衆生本覺佛性。本覺佛性卽干栗太八辨肉團。八辨肉團卽心蓮臺。如實知此心名初地淨菩提心。故下疏云。爾時行人爲此寂光所照。無量知見自然開發如蓮華敷。故云無量智成就。卽是毘盧遮那心佛現前。故云正等覺顯現（文）第十二（十）釋摩訶薩意處云。心處亦可名爲心位。卽指此衆生自心之處。卽一切佛大悲胎藏曼荼羅也。所以者何。一切衆生卽是蓮華臺之藏。然以四種煩惱常自生故。爲彼自覆弊故。不能明了而自覺知。若能自覺心處者。卽知此心自性常淨。又文殊問經云。娑字現證一切智聲（文）第七（十一）云。如實知自心。如實知心卽是一切智智（文）又第二十一（五丁）一切智智妙寶測處（文）此等文意。●字卽一切衆生心蓮華藏圓滿實相體。如實知自心名爲見心明道。卽諸到五百由旬寶處也。其所經過者。卽請佛所行道也。上疏云。法明者以覺心本不生際。其心淨住生大惠光明。普照無量法性。見諸佛所行之道。故云法明道也（文）此道梵云娜耶。第三云。梵音娜耶卽是乘義道義。謂從一念善根乃至成佛。於是中間一一諸地所乘之法。所行之道通云娜耶。（文）上所云。舟車神通卽是所乘法之喩也。五百由旬是所經過之處。皆是娜耶義。至到之處者。是所到之果。亦是娜耶義也。第十二（十六）云。此行從心而生。心爲照明。能見如來之道。行卽是道也。道者卽是行及果報也（文）。此文亦明法明道義。故知。所到之果亦是娜耶義也。●●者。●是空義。空卽自心實相也。●是乘義。卽心實相乘也。上疏。此經宗自心。發菩提心卽心修萬行（乃至）見心正等覺（文）故知。●●所含行義乘義道義果義皆不出自心實相。是此經之深旨也。心實相者。一相一味更無差別。故次云雖則無異等也。問。乘亦是娜耶分。何云所乘法有殊乎。答。諸佛乘體本是一味。有其差別約機淺深故。第七（五右）釋五種三昧道畢云。如上所説皆是隨他意語。明淺略義耳。若就隨自意語明深密義。隨入一門皆具一切法界門（乃至）諸世天等悉是毘盧遮那。何有淺深之別（云云）又法華云。於一佛乘分別説三。故知淺深有差。皆是一種實相乘也。又世尊下遣伏疑（云云）今對餘乘。明此乘速疾頓成義。若是頓成有何差別心相。先廣明諸心相乎。遣云。機有漸頓故。明諸心相。是爲令漸入者不得未到謂到。而於中路稽留也。
　　復次下。已上對餘乘廣明郷言門殊勝畢。自下明初發心卽具如來功德。是釋無量無數已下文也。是初擧昧也。智度二十八（十二）云。摩訶衍經中。處處讃菩薩摩訶薩智慧勝聲聞辟支佛。如寶頂經中説。轉輪聖王少一不滿千子。雖有大力諸天世人所不貴重。有眞轉輪聖王種處在胎中初受七日便爲諸天所貴重。所以者何。九百九十九人不能嗣轉輪聖王種令世人得二世樂。是雖在胎必能紹冑聖王。見故恭敬（云云）衆相備足者。具三十二相也。智度第四（二十四）云。問曰。轉輪聖王有三十二相。菩薩亦有三十二相。有何差別。答曰。菩薩相者有七事勝轉輪聖王。菩薩相者一淨好。二分明。三不失處。四具足。五深入。六隨智慧行不隨世間。七隨遠離。轉輪聖王相不等雖未能等者。輪王太子喩。初發淨菩提心故。云未雖能等。第三卷淨心顯現喩始生父母種姓中畢云。又此嬰童漸具人法習諸伎藝。伎藝已通施行事業。如淨心中發起方便修治自地。隨緣利物濟度衆生故名大悲胎藏生也（文）習諸伎藝彼此全同。施行事業者卽與統御四洲同也。
　　眞言行者下。次合法也。眞言行者合輪王太子。卽初地菩薩也。初入淨菩提心者。合初誕育。誕育卽發心義。此經宗初地爲發心故。第十八（三十）云。胎是初起。便卽是如來所起處。以從如來性生。如來性生是●字而生也。如是發心卽是初地位也（文）又第三卷明大悲胎藏生喩中。始於父母種姓中生喩淨心顯現是佛惠初心故。今喩輪王太子初誕時也。
　　雖未於無下。合雖未能遍習衆藝等也。普賢衆行二地已上所修萬行。是根句也。滿足大悲下。合然已能任持等句。大悲方便八地已去方便究竟義也。是與第三卷胎藏生喩同。彼云。初入淨菩提心門見法明道。如識種子歌羅羅時。前七地以來爲大悲萬行之所含養如在胎藏。無功用以去漸學如來方便。如嬰童已生習諸伎藝。至如來一切智地如伎藝已成施于從政。故名大悲胎藏生（文）。
　　然此等下。合衆相備足句也。意明。二地已上普賢衆行。八地已後大悲方便。皆悉具備。是云如來功德皆已成就也。初地爲因句。因無不滿瑕故。初地淨菩提心位法爾具足此等功德無有缺減。故釋極無自性心云猶如蓮華盛敷也。菩提心論云。發心畢竟二無別。如是二心先心難。自未得度先度他。是故我禮初發心。初發心已爲人天師。勝出聲聞及緣覺。如是發心過三界。是故得名最無上。
　　何以故下。合輪王具體也。何以故者徵。徵意云。初地是因句。二地已上爲大悲句。八地已上方便究竟。三句已別淺深不同。具如下信解行地觀察三心疏釋。云何云如來功德皆已成就乎。
　　卽是下答也。此有竪橫二義若約竪義則如徵責。三句次第淺深有異。若約橫義唯是一種淨心。故云具體法身。謂初地初見心佛。譬如月十六分一。分全雖異不離月體。故云具體也。又上釋除蓋障三昧云。當知行人別是位同大覺也。以其自覺心故。便得佛名。然非究竟妙覺大牟尼位。猶如淨月雖體無增減。然亦明漸漸增。乃至第十五日。方能動大海潮也。又約十心者初地爲種。乃至七地爲受用果。八九十爲無畏依及殊勝決定。初種子體卽第十決定之一分。故云具體也。涅槃（壽量品）云。發心畢竟二無別。如是二心先心難。華嚴大疏十七釋云。微滴入於天池齊無終始。故經云發心畢竟二無別。亦此之謂也。
　　又如王子下。釋天人世間已下文也。已上明內證德。自下明外用德。內具萬德故。外爲人天歸依處也。又指心依第六卷五字中釋。約菩提實義及成佛外迹而解。此義亦得矣。龍神者。梵音提婆或翻云神。或云天。龍神卽龍天 。龍天卽八部衆也。兆庶卽人衆也。韵會兆直紹切十億爲兆。（上篠）又徒了切。庶商署切。説文庶屋下衆也。書湯誓曰。格爾衆庶。文選第一班固西都賦。膏澤洽干黎庶。李周翰注黎庶衆民也。
　　初發淨菩提下合法。如文可知。
　　若常途下。釋出過一切等文。常途者智度所明三乘共十地也。彼第九菩薩地當此經第二劫。第十佛地當第三劫。故云證此心時卽名爲佛。上疏（一末十八）云。以是菩薩初發心時卽名佛故。眞實功德不可度量。假使如來於無量阿僧祇劫分別演説。猶不能盡。故佛言。以要言之。是善男善女人無量功德皆悉成就也（文）。又釋若得此三昧者（除蓋障三昧）則與諸佛同等住文云。當知。行人則是位同大覺也。以其自覺心故。便得佛名。然非究竟妙覺大牟尼位。猶如淨月雖體無增減。然亦明漸漸增。乃至第十五日方能動大海潮也（文）是故舍利弗等者。法華（方便品）云。諸佛智慧甚深無量。其智慧門難解難入。一切聲聞辟支佛所不能知（文）。上經無量功德智慧及無量智慧方便。卽是權實二智。故經云出過聲聞等。二智卽法華宗體也。今此菩薩開敷自心蓮華藏蓮華藏卽二智爲體。謂中臺爲實。葉蘂開敷爲權。所云妙法蓮華最深秘處卽斯義也。出過聲聞等者。此有二種一約三乘共行。二約三乘共聞。初約共行者。上云。證寂然界時漸過二乘境界。又云。至第二僧祇乃與二乘異也（文）。二者約第二劫共聞明出過義。所云眞離二乘者是也。第十五（二十五）釋五種悉地中云。第四二乘者。謂觀察二乘境界心得無著。心不墮實際爾時得度二乘境界。爾時到第八地也（文）。八地卽空性心也。又下云。前二劫中雖云度二乘地。雖須菩提等猶能承佛威神。衍説人法俱空。而於此秘密一乘心生驚疑不知所趣。乃名直過聲聞辟支佛地也（文）又五敎章明十種寄對中云。八地前三賢位已過二乘地。如上起信説。又如仁王經云。習種性中有十種心。已超過二乘一切善地。此約終敎退不退説（是過共行也）又四七地已還寄同羅漢。八地已去是菩薩位。如仁王經云。遠行菩薩伏三界習。因業滅住後身中。住第七阿羅漢位。此寄因中自在未自在以分大小。此約始敎直進中説（是過共聞也）今此疏中。約共行共聞明二種出過。故云漸離眞離。以分二義耳。今此中約常途明出過共行也。
　　以行者下。約共聞明出過義。是先廣依佛華法華兩文明勝於第二劫共聞境界。以示諸天敬禮所以也。是初依法華而明也。以與謂同。孟子（盡心下）國人皆以。夫子將復爲發棠。又離婁上云。若子以爲。猶苦也。此連綿而用皆訓謂也。故心要（二十七）云。三解脫門所爲空無相無願（文）得此心時者。此心所謂淨菩提心。卽干栗太眞實心。是妙法蓮華體也。初地菩薩證得此心云如實知自心。又云心自證心也。第五（十七）云。內心妙白蓮者。此是衆生本心妙法芬陀利花秘密幖幟。華臺八葉圓滿均等。如正開敷之形。此蓮華臺是實相自然智慧。蓮華葉是大悲方便。正以此藏爲大悲胎藏曼荼羅之體（云云文）自然智慧及大悲方便。卽與法華諸佛智慧及智慧門同。二諦卽如法蓮華本體。初地菩薩證此內心妙法蓮華故。廣引法華文而明也。顯略深秘雖非無異。一乘眞理彼此是同。故第七卷云。今此本地之身又是妙法蓮華最深秘處。故壽量品云。常在靈鷲山及餘諸住處。乃至我淨土不毀而衆見燒盡。卽此宗瑜伽之意耳。卽知釋迦等者。上引第七疏。卽是壽量品意也。鷲峯與胎藏梵語通同。具如第七卷辨之。鷲峯卽胎藏故。卽自心佛國也。第二劫已還尚除心外垢故。云衆見燒盡。第三劫人莊嚴心佛國故。云我淨土不毀常在靈鷲山也。又自心佛國者。卽秘密曼荼羅義也。入秘密位品云。卽時諸佛地平如掌等（云云）第十六（二十一）釋云。所云地平者。以三昧而言。卽是得見淨國莊嚴。其地平正無有瓦石諸山及沙礫等也。然此卽是淨菩提心之義。以信力故平其心地也除去所有阿賴耶之所含藏沙礫株杌等類唯除畢竟平等淨菩提心體性之地。若能平正此地。卽可成就大悲胎藏佛會莊嚴也（云云）。又第十八（三十）釋妙花敷地胎藏世界文云。花地者如淨治平地。掃灑清淨散布種種色香味觸可愛之藏。周匝端嚴而坐其上。今此大悲胎藏之心地亦如此。胎是初起。便卽是如來所起處。以從如來性生。如來性生是●字而生也。如是發心卽是初地位也（云云）。此等文皆明初地菩薩淨治自心佛土。卽是常在靈鷲山義也。見佛壽量等者。法華（壽量品）云。我成佛以來甚大久遠。壽命無量阿僧祇劫常住不滅（文）依天台義。約久遠實成三身卽一如來壽量。文句（九之一四十八）云。次明壽量者。壽者受義。眞如不隔諸法故爲受（法身）又境智相應故名受（報身）又一期報命百年不斷名受。（應身）量者詮量也。量字則通。無的別據。詮量法如來以如理爲命（有佛無佛性相常然。不論相應與不相續。）報如來以智慧爲命（以如如智契如如境）應如來因緣理爲命（應身因緣。緣長因長。緣促因促）此品詮量通明三身。若從別意正在報身。何以故。義便文會。義便者。報身智慧上冥下契。三身宛足。故言義便。文會者。我成佛已來甚大久遠故。能三世利益衆生所成法身。能成卽報身。法報合故能益物。故言文會。以此推之。正意是論報身功德也。復次如來三身。種種功德悉是本地道場樹下先久成就。名之爲本。中間今日寂滅道場所成者。名之爲迹。非本無以垂迹。非迹無以顯本。本迹雖異不思議一也。復次。此三非三亦復非一。非三非一爲本。而三而一爲迹。皆言語道斷。心行處滅。不思議一也（文）愚按。壽量長遠者。明本地德壽量長遠卽本地身。今以彼久遠實成身顯此經中胎藏本地之身。本地之身者行者自心。所云于栗太心蓮華藏。初地菩薩心自證心名爲見。見卽證見也。第十二（十五）云。見者卽是成就。成就者卽是體同法界又云。此中云。見者非是有得見。以無垢故。卽能見。見卽法界體也。一切衆生皆亦同此法界體。若如是見之時。卽是悉地之相（文）法界體者卽本地身。本地卽自心實際也。又本地身者法身也。第七（二十九）云。聲字實相。有佛無佛法如是故。卽是常故不流。卽是如來本地法身。又云。一心諦緣觀此聲字。自當見佛加持身。若見加持身卽見本地身。若見本地身卽是行者自身（文）。又此法身具自在加持義。故卽三身卽一法身。故第三（十一）云。三迷者佛三身。謂法報化合爲一身。敎化衆生也（文）此法身者卽中胎藏身。第三（十五）明蓮華成曼荼羅云。毘盧遮那本地常心卽是華臺具體。四佛四菩薩醍醐果德。如衆實俱成（文）第六（十五）云。黑謂如來壽量常住之身。如是妙身畢竟無像故。作深玄色又云。此深玄色卽是如來自證中胎藏（文）壽量者。法花梵本題云。●●（壽也）又阿彌陀經梵本云。●●。●字爲體。●字壽命之體也。第七釋●字門云。夫自性鈍者。卽是極無分別心。不愚不智不慧無識無智無妄無覺乃至一切諸法不能動搖。但是一純固。金剛地耳（文）無分別心金剛地者。卽中胎藏心本地法身也第六云。黑謂如來壽量長遠之身。如是妙身畢竟無像。故作深玄色（無像卽無分別也）黑梵云●●（千文）●與●同。黑卽壽義。黑者中胎涅槃色。涅槃卽法身壽也。又●字六神通義（見字門中）壽量品云。汝等諦聽。如來秘密神通之力（文）壽量卽神通義也。神通者涅槃寂中之大業故。經云。大寂涅槃建立大義（文）第二十釋入中●字（中胎藏）云。復以加持神力普現身口意遍滿生死中當知。此卽是方便也（文）。下轉方便卽是秘密神通之力也。又第十八云。秘密神通之力從●字而生（文）●字者。百光遍照王中胎毘盧遮那種子也。又卽大涅槃之義（見法螺眞言釋）以餘觀之。彼壽量者。卽是中胎深玄本地法身妙法蓮華最甚秘處也。又第十七釋彌勒迅疾持印云。如來秘密神通之力。加持迅疾義也。壽量品以彌勒尊爲對告主。應知。秘密神通之力彌勒所主也彌勒亦具壽義。眞言中●●●●。●字爲體。●卽壽義也（普賢延命種子●字）又藏品眞言●●●●●。命云。●●●。可知此尊持塔。塔亦壽命義也。又壽量者。阿字本不生義。第十二（二十二）云。本初卽是壽量義本初梵云●●。釋經云。本初者本來清淨法界（文）。清淨法界卽本具自性清淨心。又（十四）云。本初不生者。卽是如來之身常恒安住無有變易。故云離遷變也（文）本初不生卽行者自心。第十七（十三）云。復此中眞言心者（阿字）此心梵音汗栗太之心。卽是眞實心也（文）又第三云。衆生一念心中有如來壽量長遠之身。寂光海會乃至不退諸菩薩亦不能知。當知。此法倍復難信。故法花中。補處三請。如來四誡。然後演説。今此經具有修入方便。乃至一生不成（文）又第七（十一）云。若見本不生際者。卽是如實知自心。如實知自心卽是一切智智。故毘盧遮那唯以此一字爲眞言也（文）應知。如實知自心。心佛顯現云見佛壽量本地之身也。與上行等者。法華從地涌出品所説。六萬恒河沙菩薩將導之主有四菩薩。一名上行。二名無邊行。三名淨行。四名安立行。今約初擧上行也。此行上明見心王如來是明與心數諸尊同會也。今擧從地涌出菩薩。以顯三重諸尊卽是行者心中海會諸尊也。此事具如入秘密位品説。亦第十六疏釋。修對治道等者。涌出品云。彌勒菩薩知八千恒河沙菩薩之所念。欲自決疑。以偈問佛（乃至）我於此衆中乃不識一人（文）今此中轉明第二劫菩薩不知相也。今此經初地對常途敎名爲佛果。故云不知。非是因人之境界。故上云。猶是對治心外之垢。尚未開心中秘密種種不思議事卽是也。此事名爲秘密者。卽秘密曼荼羅義也。秘密者初地已上見心佛之名也。出現品所説第二正覺句是也。又第十五所釋五種三昧中。名秘密三昧耶。又下秘密曼荼羅法品所明皆此義也。具如次引文。此中具三種秘密。壽量長遠身微妙甚深。難信難解。是法體秘密也。苟無頓悟機。則如來默不説。卽如來秘密也。今第二劫菩薩不識一人。卽衆生秘密也。
　　又此菩薩下依華嚴文明。卽是秘密曼荼羅義也。第十六（二十九）云。師旣自住瑜伽之座。以其身心而作佛海之大會。唯獨自明不餘人所不見也。次授弟子華令投身上供養內心之佛而觀本緣。隨彼本緣而觀其法。若本尊攝受花於中彼。師皆觀之不謬。而弟子未得瑜伽者。但見在其身上耳也。又（二十六右乃至）今則內心觀之。以於行者自心之中而具佛會大海。十方通同爲一佛土。唯獨自了他所不見。故名秘密曼荼羅也（云云）此文（明深行阿闍梨秘密灌頂也）第七（三十）云。此修行地卽是淨菩提心初法明門。例如聲聞見諦以後復入修道位也。此菩薩於百字明門中。各見蓮華胎藏曼荼羅世界海。其莊嚴相皆悉不同。先從佉字門大空輪中。以訶字門起大風輪。次於其上以縛字門起香水海。次於其上以阿字門起金剛地輪山。餘如華嚴經説。於此百蓮華藏一一世界菩提曼荼羅。各有十世界諸菩薩金剛等以爲眷屬。此瑜伽者能不起于座。悉至如是諸佛會中。亦能次第詢求諸善知識。故云初地菩薩化滿百佛國也。非徒見之而已。亦能以此百蓮華藏作自身至於初地。牙莖花苞等十心滿時。一明門中開出十解脫門成千世界。皆是隨分蒙授不思議果（云云）。
　　亦自能下。取華嚴入法界品意釋。五十三善知識以呪法界曼荼羅諸尊也。第三（二十六）云。復次大悲胎藏發生三昧中。有種種法界門種種善知識如善財童子次第詢求。或於如次法門已善修行。而於餘門未能究竟。若入普門世界時。則能於一念中具足相應。是名深行阿闍梨也。第十四（三十）釋如來加持廣大相云。如華嚴入法界諸善知識。各各於一門中。所通達法深廣無際。亦互不相知。如來昔行菩薩道時。普門親近如是等佛刹微塵數諸善知識。於彼一一功德藏皆到極無等比無過上味。以如是內證之德無量無邊故。其加持現作法門眷屬亦復無量無邊。彼眞言門行者。當通泰其心作如是解也（文）。唯獨自明了者。法華法師功德品。明六根清淨中身根清淨中文。彼偈云。若持法華經其身甚清淨。如彼淨瑠璃衆生皆喜見。又如淨明鏡悉見諸色像。菩薩於淨身皆見無所有。唯獨自明了餘人所不見。三千世界中一切諸群萌天人阿修羅地獄鬼畜生。如是諸色像皆於身中現（乃至）雖未得無漏法性之妙身。以清淨常體一切於中現（文）依天台義是明相似六根（十信位）也。然今疏用此文有二種義。一者第十（二十九）釋諸佛勝句中云。淨菩提心與念佛三昧相應明了無礙。唯獨自明了餘人所不見也（文）。是與天台義同明相似六根也。故同卷次下云。漸得六根清淨也（文）二者約初地位上引第十六卷三處文是也。當章亦卽此義也。
　　能知下。十四本入者字。前二劫下。對前二劫出過二乘。明第三劫眞離二乘義也。前二劫中者。總標擧初二劫也。雖云下。初擧初劫。是明過共行二乘。上云漸離二乘是也。雖須下。次明過共聞二乘。故安二雖言也。第三云。初劫智慧與二乘共行非深般若。二劫智慧尚與二乘共聞非深般若。第三劫等虛空心無邊智慧一切二乘不能思議。乃名深般若。堪作秘密行阿闍梨也。又解。初劫中云漸離二乘。第二劫中云乃與二乘異。意明。雖初二劫過二乘智。於秘密一乘非其境界。今還出過于過二乘者。故云直過也。雖須下。明利根聲聞亦非其境界也。智度十一（四）云。舍利弗弟子中智惠第一。須菩提得無淨三昧最第一。是故命説。又云。須菩提常行空三昧與般若波羅蜜空相應。是故佛命令説。又云。諸菩薩漏未盡。若以爲説諸人不信。以是故與舍利弗須菩提共説般若波羅蜜（文）此中等言等舍利弗也。
　　而於下正明非共行共聞所知。故結云直過聲聞等也。秘密一乘者。抄解（云云）今云。一乘言通秘密言局。故知。秘密一乘者唯眞言乘非顯一乘。何者顯略説一乘理故名顯一乘。深秘説一乘理故號秘密一乘。一乘理同故。處處引彼文而明之。秘密義異故。往往以深秘言而簡彼也。然華嚴三密。法華如來秘密者。文語雖同其義大異。何與彼於今秘密一乘之名乎。故作與奪釋者非疏主意矣。此宗秘密者。卽諸尊三密曼荼羅法門。顯兩一乘何處説此義耶。第十五（三）云。秘密者卽是如來秘奧之藏。久默斯要如優曇華。時乃説之。苟非其人則不虛授。不同顯露常敎也。曼荼羅是具種種德義。卽是如來秘密之德。如是秘密之德。如蓮華開敷而自莊嚴。配尊位決者。是決擇義也。如是蓮華秘密之藏。分別種種分位所應作事皆決擇之也。決謂定説也。大悲根原。從大悲根本生發。大乘無上諸佛最秘者。謂此曼荼羅卽無上大乘根原也。謂此菩提之心以大悲而爲根本。亦如胎藏。故云根本也。大乘者。謂眞言行菩薩事。由是具足方便故。行大直道。一向無留難得至於眞實。猶如乘調良之馬行大直道至於大城。此卽諸佛最上秘密之法（云云）又具如上引第十六卷秘密位品疏。應知。二華説秘密者。唯是理密。與今事密豈可同日而論乎。菩提心義云。秘密亦有二種。一理秘密敎。謂彼華嚴等一乘唯説世俗勝義圓融無二。不説三密行相故。二事理俱密敎謂大日金剛頂蘇悉地經等能説世俗勝義圓融不二。亦説三密行相故。問。第九（八右）云。略説法有四種。謂三乘及秘密乘（文）。旣對二乘説秘密乘。顯一乘豈非攝秘密乘中耶。答此釋明秘密四重禁時。且對三乘敎而明故。不論顯一乘。故云略説也。又解。三乘言中攝顯一乘。云何知者。第三釋通達三乘文云。謂於大小乘三藏敎中善其文義也。次明唯蘊無我攝諸部小乘（乃至）極無自性句攝華嚴經等義畢結云。若能持此心中。廣開一切法門。是名通達三乘也（文）此釋明。三乘言中廣含大小權實諸敎也。心生驚疑等者。法華（方便品）云。爾時佛告舍利弗。止止不須復説。若説是事。一切世間諸天及人皆當驚疑（文）不知取趣者。又云。佛説一解脫義。我等亦得此法到於涅槃。而今不知是義所趣（文）。
　　時大威德下。釋釋提桓因等句也。謂諸天等不能了知菩薩內證。唯於外迹生敬信也。第六（二十一）以大勤勇聲除衆生怖畏者。爾時地神歡喜展轉稱説乃至聲及淨居。爾時大梵天等八部主。徒見此伏魔之外迹。是故有名稱生。號爲大勤勇者。然我實成佛處則非彼等所能測量也。故次有二偈明菩提實義。我覺本不生者。謂覺自心從本以來不生卽是成佛。而實無覺無成也。一切衆生不解如是常寂滅相。分別妄云有生死輪迴六趣不能自出。今雖聞正法音。還於種種有爲事迹中。推求冀望成佛何有得理耶（文）。心所依處者。卽本不生義是所依處也。菩提實義者亦卽是也第十二（二十三）云。如梵音云我者。於中卽有阿聲。卽本不生義也。此常住不生之體卽是一切之所依止也。稱號者我覺此不生故。一切世人稱號爲佛。非平等法界有如是名也（文）。是此處唯心自證心者。所證知處。而非諸天等所知。故云不見等也。
　　故釋提下。依智度論。論三十五（三十）云。天帝釋至佛樹下奉上好草。執金剛菩薩常執金剛衞護菩薩（文）因果經第三（十二）云。菩薩卽自思惟。過去諸佛以何爲座成無上道。卽便自知以草爲座。釋提桓因化爲凡夫。執淨軟草。菩薩問言汝名何等。答名吉祥。菩薩聞之心大歡喜。我破不吉以成吉祥。菩薩又言。汝手中草此可得不。於是吉祥卽便授草以與菩薩。因發願言。菩薩道成願先度我。菩薩受已敷以爲座（文）今此上人取維摩語。問疾品云。文殊師利白佛言。世尊彼上人難爲酬對（文）十住婆沙第十五云。一切事中上者。若人有所作事必能究竟。是名爲上人菩薩以五事發必得究竟。一者財物。二者布施。三持戒。四修定。五道德。勤求聚財利。慇懃行布施次第淨持戒精進求禪定。行種種方便生八道解脫。是名諸事中。名之爲上人（文）吉祥草者。梵云捺婆草。或作突婆。或作納婆。不空羂索經上（四）云。以俱舒草作爲座具。西域記第九（六）作矩奢。具如別記。第八（十一）云。阿遮梨亦當坐於第座不加以床褥之類也。然受用生＊第略有三義。一者其性潔清離處樂觸。可以蠲除行者昏怠恣慢之心。二者此是吉祥草。世尊以爲敷座而證菩提。是故能除一切諸障。三者以此吉祥＊第表慧性也。此草兩邊多有利刺。若坐臥執持無方便者反爲所傷。若順手將護之則不能爲害。一切諸法亦如是。若順諦理觀之。一切塵勞皆有性淨之用。若失方便則能損壞智身。以表法門表像也。
　　四天王下。智度三十五云。四天王奉鉢。四鉢義如先説。問曰。佛一身何以受四鉢。答曰。四王力等。不可偏受一人。又令佛神力合四鉢爲一。心喜信淨作是念。我等從菩薩初生至今成佛。所修供養功德不空（文）又二十六（二十三）云。復次以細石鉢難得故。麁者受垢職。故不聽用。佛鉢四天王山頭自然出故。餘人無此自然鉢。若求作甚難。多所妨廢。是故不聽。又欲令佛與弟子異故用石鉢。又如國王人所尊重食器亦異。見佛鉢異。倍加尊重供養信心清淨（文）。梵天王等者。論三十五（四）云。經三十三天乃至他化自在天。亦歡喜意念言。我等當給持供養。減損阿修羅衆增益諸天衆。三千大千世界四天王天。乃至阿迦尼吒天皆大歡喜意念言。我等當請是菩薩轉法輪（乃至）問曰。三藏中但説梵天請轉法輪。今以説四天王乃至阿迦尼吒天。答曰。欲界天近故前來。色界都名爲梵。若説梵王請佛已説餘天。又梵爲色界初門。從初故後亦説。復次衆生有佛無佛常識梵天。爲世間祖父。爲世人故説梵天。法輪相如先説（文）已上三事卽是應佛常法。今初地果當常途佛故。以此三義釋也。又按。此三事卽三句義。帝釋者。上疏云。因陀羅王者帝釋也。第八（二十）云。復次深秘釋者。方壇卽是大因陀羅。心王金剛界（文）第十七（十七）住瑜伽座者。謂四方大因陀羅座也。金剛輪座也。住猶阿字之上。以此爲座。與此眞理相應座名瑜伽座（文）因陀羅者。心王義阿字義等。卽第一因句也。又四王鉢是供養義。又鉢多羅有救座義。卽大悲句也。轉法輪卽方便句可知。
　　已嘆入眞言門功德竟者。已上歎眞言行者所證功德畢。自下明能入心相也。
　　然行者下。抄出二解。自判取初義。俱約十住心而辨。今所不取也。復以何法者。問能證觀心也。入此門耶者。明所入門。指上眞言門云此門。初地是入佛道初門故。云入眞言門。眞言者。三密平等義。卽初地果相。眞言卽門持業釋也。初證如來平等三密。名爲入佛道初門也。總問意明。行者以何觀心得入眞言門初地果相耶。
　　故經次下答也。所謂空性者。示能入觀也。
　　空性下釋空性義也。自心等虛空性者。卽自心實際。自心實際卽阿字本不生理也。等虛空擧喩。第九釋閼伽眞言云。●●●是虛空義。●●是等義（文）。性卽心性。此性等虛空。畢竟淨故。無邊際故。無分別故。云等虛空性也。證此性者名空性心。卽是能入心也。又初證此心者名見心佛。故次引上心佛顯現文而證也。上疏明七大中云。七者以智大故。謂諸法無邊故。等虛空心自然妙惠。亦復無邊窮實相原底。譬如函蓋相稱（文）第十九（十四）云。所謂空自性者卽不空也。當知。此不空者虛空等心。虛空等心者卽是淨菩提心（文）。空自性卽不空者。卽心佛顯現義也。或云佛樹牙生。或云大空生。或云大乘生卽是初地果相。心性不空德也。華嚴第十六（須彌頂上偈賛品）云。觀察於諸法。自性無所有。如其生滅相。但是假名説。一切法無生。一切法無滅。若能如是解。諸佛常現在。法性本空寂無取亦無見。性空卽是佛。不可得思量。若知一切法體性皆如是。斯人則不爲煩惱所染著（文）性空是佛者卽空性心。心佛顯現義也。上文無量等者。上經明初地果相云。無量如虛空不染汚。常住諸法不能動。本來寂無相。無量智成就正等覺顯現。供養行修行從是初發心。具如上疏釋。又第十一卷所釋第二正覺句者。卽是義也。抄約地前地上問答（云云）不可依也。
　　前劫下釋離於根境文。是初擧前劫觀心對明也。謂他緣乘遮境存識。心鏡差別。覺心乘心性俱空。攝相歸性。捨有爲取無爲。故有爲無爲尚存差別。故俱屬對治悉担亦云除心外垢也。上疏（一末五丁）釋菩提無相義云。若分別少分能所猶如微塵。卽取法非法相不離我人衆生壽命。豈名爲金剛惠耶。
　　今觀下。明第三劫無差別惠也。謂心境皆入阿字門故。不見心境差別。而知唯一實相是名無相菩提。亦名金剛惠也。自然智者。第十四（十丁）云。此無上菩提之心卽是諸佛自然之智。實無有能授與之者。但行者方便具足善知字輪之義。自然得之。卽是授與無上菩提也。第五（八）云。自然智是如來自覺自證之智。昔未聞未知之法。自然了了現前無所罣礙。故以爲名。又上疏云。自然智卽是如來常智。是心自證心不由他悟。又云。然此宗中佛陀名覺。是開敷義。謂由自然智惠遍覺一切法。如盛開敷蓮華無有點汚（文）遍一切身者。上疏釋樓閣云。其高無窮。當知廣亦無際。以邊不可得故。亦復無中。此是遍一切處身（本地法身）之所住處。當知。如是樓觀亦遍一切處也。又云。法界者廣大金剛智體也。此智體者所謂實相智身（文）第六（二十二丁）云。如實相智生者。心之實相卽是毘盧遮那遍一切處。佛坐道場如法相解時。種種不如實見悉滅無餘。是故薩婆若惠與虛空等也（文）。此心者衆生本具眞實心也。自然智謂智五大。遍一切身卽理五大。理智五大卽爲一心。一心卽阿字本不生理。如是知者云心入阿字門也。又自然智者。如智卽本覺。遍一切身者如如卽法身。卽是所謂一心二門。筆削第三（二十八）云。一體之上寂故名法身。照故名本覺。又云。此宗中理智無別。謂卽理之智名爲本覺。卽智之理名爲法身。如珠卽明無二無別。不同權宗爲無爲異（文）今解。此三卽阿字三義。一心謂本不生義。智是空義。身卽有義。是此三相不一不異。卽空卽假卽中。卽阿字不思議中道也。
　　諸法亦如是者。正釋根境義。謂心境一體故心入阿字門。根境亦入。故云諸法亦如是。上所云色心實相常是毘盧遮那平等智身之謂也。上疏云。行者於外塵中心不可得。復觀內身五蘊。亦如聚沫泡炎芭蕉幻化。自求實性尚無所有。況於此中而得有心。如是從麁至細。去廣就略。乃至現在一念識亦無住時。又復從衆緣生故。卽空卽假卽中。遠離一切戲論至於本不生際。本不生際者卽是自性清淨心。自性清淨心卽是阿字門。以心入阿字門故。當知一切法悉入阿字門（文）。謂根塵實相是本不生。本不生故不出阿字法界體。當知。根塵當相卽如來自然智。亦卽遍一切身。故云皆入阿字門也。故曰離於根境者。心及根境唯一實相故不見心外根境。故云離也。第十七（十四）云。離心無身。離身無心。亦同於阿字也（文）。
　　影像不出下釋無相義。卽轉釋上根境也。根塵等諸法卽心之影像。而無心外之影像故云無相也。第十九（七）云。如眼耳鼻舌身意等（乃至）等於影像者。卽是相。相者卽是世間法（云云）又云。佛以方便力故。無相寂滅法中而作瑜伽之行。無相之中而説法相。卽此法相。卽是無相也。所謂相者。卽是從緣所生之法。然實不自生不他生。離於八不。卽是第一無相。不離於相而説別有無相也。若別作此説。卽同外人之斷空矣（文）。常寂滅光者。卽阿字本不生義影像當體。卽空卽假卽中。不異實相是云無相也。常寂滅。謂本不生理光卽大惠明。第十七（十七）云。此阿字卽有圓明之照也（文）。所謂素光色是也。卽是如來寂靜（常寂滅也）智（光也）也觀經疏上（十三）云。常寂光者。常是法身。寂卽解脫。光般若。是三點不縱不橫不竝別。名秘密藏（文）此釋有理。卽阿字三義也。此中意明。影像當體不出自心實相。實相卽無相故云無相。上經云諸法無相。謂虛空相（文）第九（四丁）釋明鏡云。當知。此像不從鏡中生。不從外質生。不共生。亦非無因緣有。種種戲論皆不相應。亦復不可執取。但屬衆因緣耳。緣合不生。緣離不滅。卽言無常無斷無去無來。當知。卽像是鏡。卽鏡是像（影像不出常寂滅光）若能如是解時。卽見諸法實相。知心自性本無染汚也。以此如鏡之心鑒如心之鏡。故説心自見心心自知心。智之與鏡無二無別（鏡智皆般若波羅蜜）以心實相者。上無相言明境智不二義。此下於不二中而辨能所。故云境智皆般若也。上疏釋願識心心勝自然智生説文云。初云識心。是心自覺之智。次又言心。卽是心之實相。意明境智俱妙無二無別。故重言之。自然智卽是如來常智。唯是心（能證心。卽如如智也）自證心（所證境。卽如如也）不從他悟（文）般若波羅蜜者。五種般若中。觀照及實相二也。實相智實相境。卽是一心二門故。總名般若。故云皆是般若也。仁王青龍疏第一（十九）云。般若者梵音也。此云智慧。先別後通。別有五種。一者文字。能詮敎也。二者觀照。卽淨惠也。三者實相。卽眞如也。四者境界。謂卽二諦三性三無性。五者眷屬。相應四蘊。助伴五蘊定道戒也。般若名寬通前五種勝用唯二正智如如。具足應言波羅賢若。此翻爲惠。梵云若那。此翻爲智。西方梵音有界有緣。准大品經。若之一字通曰智慧。二字界故。般那兩字別名慧智。二字緣故。故以般助若。若卽名惠。以那助若。若卽目智。由是經論六度十度開合不同。若言六度卽智慧二總爲第六。以合明故。若言十度。慧爲第六。智爲第十。各別明故（文）意明。離心無境。不見心外境。境智皆般若故。故曰無境界也。以此中等者。釋越諸戲論句也。抄出二解。今取後學者義。抄又云。初劫説五喩。第二劫説六喩。何云前十喩乎。答（云云）此答未爲快。愚按。初二劫中寄顯常途故。説五喩及六喩。若約能寄齊眞言行者初二劫亦觀十喩。但觀心有異。故下疏明卽空之幻卽心之幻不思議幻三種也。此中亦爾故云前十喩也。此中十喩者。卽不思議幻。前十喩第二劫卽心之幻以對明也。越諸戲論者。第二劫雖談萬法唯心。未知心中秘密不思議事。故尚除心外之垢屬對治悉檀。故墮戲論。今第三劫達心本不生際。而知此心卽如來自然智等。故云越諸戲論。越謂離越也。戲論卽八不也。上疏云。住無戲論執金剛者。所謂大空惠也。謂觀緣起實相。無生無滅不斷不常。亦非去來一異。是處諸戲論息法如涅槃（文）。
　　第三重下。釋等虛空無邊等句。已上對明十喩淺深。此下明由第三不思議觀所得益也。故云依此相續生也。抄出三解。第一解爲可。餘皆不可依矣。今云。惑智相對法故。有惑則智不得生。惑除畢則得智生。故先明由十喩觀除微細惑。是智生所因也。故先取上經緣業生增長有情類業壽種除有芽種生文意。以爲所因也。第三重者。明第三劫所離惑也。微細者對第二劫細妄執。上疏云。更度百六十心等一重極細妄執得至佛惠初心。又第六釋八地三昧中云。今此菩薩正行大空三昧。遠離從緣生微細戲論。故云離造作也（文）今第三劫斷種子故云微細也。具如私記第六及追記辨之煩惱業壽等者。上疏（一本二十丁）釋經初發心乃至十地。次第此生滿足。緣業生增長。有情類業壽種除。復有芽種生起文云。緣業生者。謂有情癡愛因緣（煩惱）造身口意種種虛妄不清淨業（業道）乘如是業生六趣身。增長輪迴備受諸苦（苦道）今修平等三業清淨惠門。一切蘊阿賴耶業壽種子皆悉焚滅。得至虛空無垢大菩提心。一切如來平等種子悲藏中生法性芽。乃至莖業花果遍滿法界成萬德開敷菩提樹王（文）第十六（十六）云。今自有妙方便大惠之火。而焚彼業煩惱身。使不復生也。一切衆生皆以業煩惱蘊積相續而得生長。輪迴無絕故名爲壽。今卽焚之令盡無餘也。業煩惱爲薪。方便智爲火。以此因緣而得無餘。此薪旣盡能治亦遣也。所謂燒者卽是字義。當以阿字爲弟子身。使以阿字遍作其身也。次以此惠火之字。焚彼菩提之性眞金之鑛。令垢穢無餘故。以羅字而焚阿字也。然已焚竟豈如二乘斷滅灰燼而不復生耶。不如是也。諸垢之薪已盡。更有妙生。所謂淨菩提心眞實生也。此生卽是清淨之性。如來種子也。又第八（二十三）云。阿闍梨復當頂禮曼荼羅一切諸尊。爲灌頂故。至誠啓白。卽持寶瓶徐遶曼荼羅三匝已。復更如法加持至弟子所。先用羅字爲火。焚燒其身悉成灰已。方用四瓶次第灌之。灌已觀此灰中作嚩字門。其色純白。從此生五字。所謂阿鑁覽𤙖欠（乃至）爾時弟子都成曼荼羅身。若更深釋。卽普門法界身（生五字者卽是佛樹牙生也）愚按。煩惱業壽種除者。謂離分段生也。唯識第八（二十二）云。一分段生死謂有漏善。不善業由煩惱障助勢力。所惑三界麁異熟果。身命短長。隨因緣力有定齊限。故名分段（文）此文與上疏煩惱業苦釋及當段文同也。仁王奉持品云。此地菩薩無三界業習。更不造新隨智力以願生故。青龍釋云。業謂行也。習謂習氣。通種現也。見所斷者皆已無故。更不造新者。迷理無明轉新。發業旣已斷故。更不造新。從此已後乃至十地所修行願皆不招生。由初入地無明斷故（云云）由隨智力以願生故者。西方諸作自有兩解。有説漸悟及智增者。續生煩惱發潤永斷。於三界內無分段生十果王報由隨智力無漏定願受變易生。不爾十王彼應無。故若界外生非凡境者。諸佛菩薩應非見故（云云）佛樹牙生者。謂得變易身以喩等虛空無邊一切佛法生也。第十六（十七）明以字燒字義畢云。又嚩字上加點。此點卽是大空欠字門。微妙法水從空而注以淨其心器。當知。卽具地水火風空五字義也。然此皆如來秘密之義。非徒如文而已。當善思之。行者旣得如是遍照無垢身。壽命還活悉皆無垢也。意生之身復爲欲令堅固如是意生之身故。更有方便。於置十二字復得十二因緣。謂十二支句也（云云）第十一（三十）云。又以如是身心輕安。而誦習之當得隨生心清淨身清淨者。謂卽以此輕安。布想念誦極持身等五根清淨也。如六根品中所説。萬像皆見。能知佛心等也。以身心清淨卽得隨生。意生之身隨念而生也。隨生爲因念誦爲淨。便獲隨生身心清淨（文）此等釋明初地得意生身也大乘義章第八（三）云。初地已上受生如意名意生身（文）然仁王（菩薩行品）云。不動菩薩（第八不動也）二禪王得變易身。常自在能於百萬微塵刹。隨其形類化衆生（文）述記第八（末七五）云。大智度論云。八地捨虫身者捨分段也（文）今會云。權敎八地當此經初地。故仁王等云八地得變易也。
　　故曰下合經也。等虛空無邊者。嘆功德無邊。一切佛法者。正明功德法體也。或可等虛空無邊者能具菩提心。一切佛法卽所具功德所謂菩提心之眷屬十力無畏等法門也。上云。佛樹牙生者。喩變易身。然第十六云菩提心生。第八云生五字。乃至成曼荼羅身。卽是明初地得變易身也。今此亦爾。自成無盡莊嚴曼荼羅身。卽是變易也。等虛空無邊者。是無盡也。一切佛法卽四重圓增海會莊嚴。謂之無盡莊嚴一切佛法者。所謂十力無畏等無量法門。以此莊嚴法身。是云無盡莊嚴。初地菩薩轉分段身成曼荼羅身卽是得變易身也（具如第八釋。近記引之）謂之等虛空法相續生等。依此相續生者。此者指空性心。謂空性心離根境等種種障。故等空菩提心生得變易身也。次第二劫生此心故云相續生也。第十九（三三昧耶品）云。梵音相續與障義同。亦可含二義也。以相續若有間斷卽非三昧耶。此卽障生故。兼二義也（文）三昧耶具障與相續二義。故離障菩提心生。謂之心續生也（得變易身卽見道故。已上總明空性心也）抄云。第三劫能超中有三重位。一空性。二極無。三一切佛法。義例上文法明道除蓋障三昧滿足一切佛法三重（乃至）問答。爾經現文又以此句可置極無自性下。何中間安之乎。答（云云）愚按。當段第三重微細惑除者。卽除蓋障義。今次明滿足佛法。故與上文其次第同也。然於空性心中明除障及滿足佛法義。故上下文似爲違害也。今會云。空性極無一菩提心前後故。同名自性平等無畏。是以其文互顯。例如當段心佛顯現爲空性心。餘處釋爲極無自性。俱是淨菩提心中義故不相違也。
　　旣不壞因緣下。釋離有爲無爲界已下文。已上明空性心畢。自下明極無自性心也。然極無心前有三種離事。卽明無性觀。由此無性觀而生極無心也。然演密云。空性經中有九事顯之易見（文）此師前離於根境至離眼耳鼻等。總爲空性心中義。此解違疏處處文。不可依矣（十住心論亦引離有爲無爲界已下爲第九住心。是亦一證也）今引證辨之。第三（三＊丁）釋第六無畏云。謂觀自心畢竟空性時。我之與蘊法及無緣皆同一性。所謂自性無性。此空智生。卽是時極無自性心生也。於業煩惱等都無所縛。亦無所脫。故云得一切法自性平等。爾時於有爲無爲界二種抳縛得蘇息處。卽是眞言行者虛空無垢菩提心也（文）又釋十喩中云。三者以心沒實際中（空性）欲離有爲無爲界故。觀此十緣生句（云云）又下云。以此中道正觀（十喩觀）離有爲無爲界。極無自性心生。卽是心佛顯現。故云正等覺句也（文）依此等文。離有爲無爲界已下皆屬極無心。文明可見。總文意明。他緣乘心於有爲生滅之識觀萬法唯心。覺心乘以萬法歸於無爲眞理。故前二心俱不離有爲無爲界。今此中知緣起實相卽阿字法界體故。有爲外無無爲。無為外無有為。故云離有爲等也。又解。不可必對上二心也。下經明第六無畏中云。若復一切蘊界處能執所執我壽命等。及法無緣空自性無性。此空智生。當得一切法自性平等無畏。疏釋云。爾時於有爲無爲界二種扼縛得蘇息處（文）。蘊界處等卽有爲界也。又上經云十八界十二處乃至一切分段。分段卽有爲界也。法無緣者謂無爲界也。法卽十緣生句。無緣謂法無我性。卽是卽空卽心二種幻觀。謂之無爲界。於此二種扼縛得蘇息處。故云離有爲無爲界也。此解爲正。界者持義。持有爲無爲自相不失故。俱舍光記第一之餘（二十）云。持義名界。一能持大種自相不失故。二能持所造色相續（文）智度八十一（九＊丁）云。不住有爲性中不住無爲性中。是爲菩薩住般若波羅蜜。取毘梨耶波羅蜜（文）界梵云駄都。華嚴大疏六十（初）釋入法界品之界云。一因義。二性義。三藏義。四眞實義五甚深義。又云。持義族義分斎義（文）故知論云有爲性。卽界義也。旣不壞等者。約還滅明離無爲界也。因緣有爲也。法界無爲也。謂無俗外眞故。全俗入眞。是於有爲示無爲。故不壞有爲之相。是云離無爲也。
　　亦不動下。約流轉明離有爲界也。謂無眞外俗故全眞緣起。於無爲示有爲故不動無爲之體。是云離有爲界也。華嚴（十回向品）云。菩薩如是了度境界知一切法因緣爲本（乃至）於有爲界示無爲法而不滅壞有爲之相。於無爲界示有爲法。而不分別無爲之相。（文）大疏二十四（四三）釋云。何等因緣。謂一切法若漏若無漏爲無爲等。皆以因緣而爲其本。云何謂本。謂因緣故有。因緣故空。因緣故不空。因緣故流轉。因緣故還滅。乃至一切皆由因緣（文）。
　　當知下述釋。逆次釋故。先釋後句。謂全法界而緣起故。因緣生滅當體卽是法界生滅。故云不動法界等也。
　　法界不生下。述釋初句。謂全因緣而入法界故。法界不生滅當體卽是因緣不生滅。故云不壞因緣等也。
　　若如來下。釋離諸造作句。經文次第相釋言是阿字門不思議緣起故。有爲當相卽是無爲。法住法位非是強空有爲。使成無爲故。云若如來出世。第七（二）云。阿含云。十二因緣法有佛無佛法位住。龍樹云。此中法位卽是如之別名（云云）法華（方便品）云。諸佛兩足尊。知法常無性。佛種從緣起。是故説一乘。是法住法位。世間相常住。於道場知已。導師方便説（文）。
　　如般者下釋離眼耳鼻等文。摩訶般若經第二十三。云何菩薩摩訶薩爲世間趣故。發阿耨多羅三藐三菩提心。須菩提菩薩摩訶薩得阿耨○菩提時。爲衆生説色趣空説受想行識趣空。乃至説一切種智趣空。一切法趣空。是趣不過。何以故。空中趣非趣不可得故。須菩提一切法趣無相。是趣不過。何以故。色畢竟不可得故。云何當有趣非趣。十二處十八界亦如是（文）。一切法者。三科等一切諸法也。趣眼者色等一切皆趣空故。且擧一眼趣一切諸法皆趣眼趣眼與色等諸法空體同故。故云是趣不過。趣者諸法一一種趣。謂質礙是色理趣（乃至）了別是識理趣等。此趣梵語恐是●●。上疏云。此中種種趣者梵云娜。亦名爲行。亦名爲通。下云大乘道義同也。華嚴大疏第六（二十五）云。梵云奈那。義多含。或云理趣。或云方便。或云法式。或云法門。或云安立（文）抄引止觀（云云）今按。般若明諸法皆空義。今亦引證諸法無自性義。何必依天台三諦義乎。
　　猶如下。擧喩百川喩諸法空。海喩眼空。一切法空都趣眼空。更無餘空。若色等空與眼空有異。眼空之外當有色等空。今諸法空是一相故。都歸眼空。故云無去處也。
　　是故當知等下。成立眼空義。謂眼空故云第一實際。第一實際者卽空之異名也。眼尚不可得者。意明。一切法空趣眼空故。眼卽第一實際。第一實際中眼尚不可得。何況有餘色等趣不趣耶。
　　耳鼻下。謂如眼空。色等諸法亦例知也。總意明。第三劫所證第一義空中。眼等一切諸法都不可得。故云離。何者眼等皆從因緣生故無有自性。如是知諸法無自性故。極無自性心生也。
　　行者下釋極無自性心生句也。是先擧空性無境無自性觀以對明也。如是微細慧者。明能觀慧。卽指離有爲無爲界等無自性觀慧。卽第三劫深修觀察十喩。故對第二劫卽空之幻云微細也。第三（三＊丁）云。明三種十喩中云。三者以心沒實際中。欲離有爲無爲界。觀此十緣生句如前所説。解脫一切業煩惱而業煩惱具依。卽不思議之幻也（文）。此中約心相次第解者。空性心沈空時。蒙諸佛驚覺。而住十緣生中道觀。離有爲無爲界極無自性心生也。故第三（十二）云。以此中道正觀。離有爲無爲界。極無自性心生。卽是心佛顯現（文）。
　　觀一切下。明微細觀慧相也。卽一切法自性觀也。染淨諸法謂觀境也。第三釋第六無畏云。謂觀自心畢竟空性（空性心也）我之與蘊法及無緣。皆同一性。所謂自性無性。此空智（微細慧也）生。卽是時極無自性心生也（文）我與蘊是染法。法及無緣卽淨法也。有人云染有爲淨無爲。此解不可。道諦及四智等雖是有爲而非染法。云何有爲總云染乎。乃至少分等者。極無自性心者。阿字門不思議中道。故此中先擧阿字三種觀門。是初假觀也第七明阿字三義中云。如梵本阿字有本初聲。若有本初卽是因緣之法。故名爲有（文）乃至少分○無不從緣生者。卽是緣起有觀也。乃至少分者。謂積七極微爲一微量。梵云阿菟此翻少分。是輪王及後有菩提所見。於眼見色中爲極細也。上疏釋如實知自心文中云。爾時行者正知心實相。故見一切法皆甚深微妙。無量無數不可思議。不動不倚不著都無所得。畢竟如菩提相。故經復云。秘密經是阿耨多羅三藐三菩提。乃至彼法少分無有可得。此中少分者梵云阿耨。卽是七微合成。於緣生色最爲極少。故以爲喩言彼法者。離此無相菩提心外更無一法也。今此中明諸法少分無不從緣生者。謂之緣起有法。卽假觀也。有有而非有。卽妙有也（文）。
　　若從緣下。明空觀也。第七云。又阿者是無生義。若法攬因緣成。則自無有性。是故爲空（文）此空空而非空。卽眞空也。正明緣生無自性義。中論云。因緣所生法我説卽是空（文）空卽無自性義也。
　　若無自性下。明中道觀。第七云。又不生者一實境界。一實境界卽是中道。龍樹云。因緣生法亦空亦假亦中（云云）。（文）謂本不生者。不思議三觀卽是本淨菩提心。是云心實際。心自證心沈著妙樂。是云空性心沈空。下明沈空中云。行者初觀空性時（自性無性觀也）覺一切法皆入心之實際（文）入心實際者。卽空智生也。是明空性心當位也。
　　心實際亦復等者。正明極無心。謂空性行者住心實際時蒙諸佛驚覺。卽十喩觀觀諸法無自性。由此觀故。卽知自心所得心之實際亦復不可得。而離沈空卽時極無自性心生也。故下云。以蒙諸佛敎授故。轉生極無自性心。乃至心之實。際亦不可得（云云）又第三云。此空智（心實際亦不可得）生。卽是時極無自性心生也。乃至卽是眞言行者虛空無垢菩提心也。極無自性心者卽虛空無垢大菩提心也。前空性心覺一切法皆入心之實際沈著實際。今此位覺心之實際亦不可得。所謂重空三昧。故對前云極無。極無卽不可得義。不可得者卽大空。大空卽不空義。故云業煩惱具依等也。又上疏云。行人亦復如是。因淨菩提心照明諸法故（初法明道。卽空性心也）少用功力便得除蓋障三昧（卽極無也）見八萬四千煩惱實相成八萬四千寶聚門（不空義）第六（二十丁）明世出世間三昧中明大空三昧云。又坐道場自證心性時。卽知如是等加持境界皆是心之實際（空性）爾時心不住相（離有爲界）亦不依空（離無爲界）而照見空與不空畢竟無相而具一切相故。名大空三昧。住此三昧者。卽是住於佛無礙惠。佛説是人一切智智究竟圓滿。所以經云。故説爲大空圓滿薩婆若也（虛空無垢大菩提心。卽極無心也）又藏記釋●字中云。尚留中道爲除其言又説中道不可得。是不可得入阿字門見者。不可得亦不可得。於茲絕言。是一切諸法本不生不可得義（文）此本不生不可得者。卽不空義。空而不空所以絕言也。
　　此心望前下。釋秘密主已下文。指心出多解（云云）今云若約三劫。此心爲果。若約三句此心爲因也。是卽果復成種義也前二劫者。有人傍注云。他緣覺心一道（文）此解不可。前云。前二劫中。雖云度二乘等（云云）此中亦同。前二劫者。謂初二劫也。初劫如蓮華雖未開敷出清流之上。第二劫如蓮華漸開。對彼云盛敷也。第二劫中雖無蓮華喩。理當漸開故。釋覺心乘中云漸入阿字門。阿字卽心蓮華藏也。又第三（十五）今以蓮華喩此曼荼羅義。如蓮華種在堅穀之中枝條華葉之性已宛然具足。猶若世間種子心（順三十八心）從此漸次增長乃至初生花苞時。蓮臺果實隱於葉藏之內。如出世間心尚在蘊中（初劫已上因句也）又由此葉藏所包。不爲風寒衆緣之所傷壞。淨色鬚蘂日夜滋榮猶如大悲胎藏（第二劫根句。此中漸開可見。）旣成就已於日光中顯照開敷如方便滿足（第三劫爲究竟也）猶如蓮花者蓮華盛敷卽初地果相也。上疏云。爾時行人爲此寂光所照。無量智見自然開敷如蓮華敷。故云無量智成就。此智成就卽是毘盧遮那心佛現前。故云正等覺顯現（文）覺心本不生心佛顯現。是云正等覺顯現。卽是成佛。是以稱初地爲佛。故蓮華盛敷爲喩也。上疏（一本二十三）云。然此宗中佛陀名覺。是開敷義。謂由自然智遍覺一切法。如盛敷蓮華無有點汚。亦能開敷一切衆生。故名佛也（文）盛敷喩心佛顯現義。是卽證阿耨多羅三藐三菩提義。故亦云正等覺顯現。初地菩薩證此心故亦名佛。故以爲喩也。又蓮華者。當體得名。初地菩薩卽開敷自心蓮華藏。而成漫荼羅身。第十二（十三）云。今欲敎衆生令盡識心之實相。開彼花臺令得佛之知見。知見者如俗言心開意解。此意有理也。以心開故卽入阿字門也（文）又摩訶薩意處卽心蓮華藏具如第二卷廣釋。
　　若望下。謂望前劫初地爲果。若望後二心爲因。故云果復爲種。後二心者謂根究竟二句也。下云。若通論信解地。則是初地菩薩得此虛空無垢菩提心。時自然於十無盡界生十大願（乃至）滿足百萬阿僧祇大願。以此卽是菩提心爲因。又第三卷釋大悲胎藏生文擧二箇喩。初喩初地爲果。後喩初地爲種。卽果復成種往見。
　　故曰下合經也。如是初心者。卽初發淨菩提心。望後二心云初心也。抄云。具與奪二義等。此解不可依。非疏主意矣。於業煩惱等者。合擧此文者。爲顯初發淨菩提心爲具依也。抄遮情表德。及演密濟邏義皆所不取也。今云。如虛空界萬像具依。今此淨菩提心畢竟空相。亦復如是。若迷在生死則名業煩惱。悟出生死則以爲功德。迷悟同以此心爲依。仁王（仁諦品）菩薩未成佛以菩提爲煩惱。菩薩成佛時以煩惱爲菩提（文）又得除蓋障三昧。見八萬四千煩惱實相。成八萬四千寶聚門是也迷悟異名其體是一。故疏釋云無非佛事等也。又菩提心義第五引此文畢云。是圓法性同體無明。不斷而斷義也。此解好矣。故第三卷云。此空智生卽是極無自性心生也。於業煩惱都無所縛。亦無所脫故云自性平等無畏也。具依者。具謂能具。依卽所依。此心能具業煩惱亦能爲所依。何者若知煩惱常相本來不生。轉成無量智。以莊嚴菩提心。出現品明第二正覺句心佛顯現云。總持髮髻冠。無量光圍繞（文）圍繞卽眷屬莊嚴義也。菩提心是主。彼爲眷屬主能具伴爲彼所依故云具依。
　　此中下。釋佛説兩字。明佛佛道同義。故以三世佛爲證也。
　　此一事下。釋成佛因義也。成佛因者初地淨菩提心。淨菩提心者卽開佛知見義也。故云一事因緣等也。第五（四）阿利沙偈云。●●（大也）●●（辨事也）釋云次云成辨於大事者。卽是能成大事。成辨大事因緣。所謂開示悟入如來知見（文）智度七十（二十八）云。般若波羅蜜爲大事故起等。大事者。破一切衆生大苦惱能與佛無上大法。故名爲大事。又上疏釋除蓋障尊云。如來諸有所依悉皆爲此一事因緣。故次妙音明之。又釋除蓋障三昧云。當知。行人則是位同大覺也。以其自覺心故便得佛名。然非究竟妙覺大牟尼位（文）非究竟者卽因義也。因者初地淨菩提心心蓮開敷。故稱爲佛。是云一大事因緣也。又除蓋障種子●字具四種●。四●卽四種知見也。爲衆生等者。已上明自覺義。是明覺他義。如上引佛陀蓮華開敷釋。是諸佛同一本誓故。云其道玄同。卽明佛佛道同義也。法華云。云何名諸佛世尊唯以一大事因緣故。出現於世。諸佛世尊欲令衆生開佛知見使得清淨故。出現於世。欲示衆生佛知見故。出現於世。欲令衆生悟佛知見故。出現於世。欲令衆生入佛知見故。出現於世。舍利弗是爲諸佛唯以一大事因緣故出現於世（文）。第七（三十）云。第一眞實諸佛所開示。此中開示是佛之知見。與法花義同（文）又上疏釋佛陀義云謂由自然智遍覺一切法。如盛敷蓮華無有點汚（自覺）亦能開敷一切衆生故名佛（覺他）佛陀梵中具自覺覺他義。覺卽開示。悟入一大事因緣義。故云其道玄同也。
　　行者解脫下。釋業煩惱解脫句也。按除蓋障種子●字義。本體●字卽業煩惱也。第十六明以字燒字義中云。以●字爲弟子身。是義也。引點降伏義。寂災眞言中云。金剛惠火三昧卽是能除智也。傍二點金剛三昧義。金剛三昧卽大涅槃也。今云解脫。解脫煩惱卽大涅槃也。寂災眞言中云。能焚除一切障蓋得大涅槃。是也。卽知無非佛事者。大寂中之事業。所謂大寂涅槃建立大義是也。佛事者。卽普現色身義也謂解脫業煩惱時。一切煩惱還爲法門眷屬。而隨衆生所樂普現色身也。第九賛云。逮見心。明道。卽是初發心中便成正覺。以除蓋障三昧普現曼荼羅身（文。三重諸尊卽心數煩惱。是云曼荼羅身。曼荼羅身卽普現色身也）所謂成八萬四千寶聚門亦卽此之謂也。第十二（十三）云。或是成就大曼荼羅者。曼荼羅中作此觀行。入阿字門卽能見光明。普現色身而作種種佛事（文）第十八（二十八）云。佛作佛事。卽此釋迦從毘盧遮那字輪而出。然無二無別。皆遍一切處。以此一字同於大空本不生故。當知。百字之身亦如是也（文）百字之身者卽普現色身。亦卽種種佛事。第七卷所云。此菩薩（初地）於百字明門中各見蓮華胎藏曼荼羅世界海（乃至）初地菩薩化滿百佛國也（文）卽此義也。本自無有縛等者。釋而業煩惱具依句。無縛無脫名爲解脫。卽是不思議解脫也。不思議解脫卽大涅槃。大涅槃卽萬法所依。故云具依也。第七釋●字中云。以要言之。若不墮諸法數者。乃證無縛。是爲字義。中論云。離五蘊別有衆生者。則應以五蘊縛衆生。而實離五蘊無衆生。若離五＊蘊別有煩惱者。則應以煩惱縛五＊蘊。而實離五蘊無別煩惱。以如是等種種因緣。當知無縛。無縛則無解。無縛解故。涅槃卽生死。生死卽涅槃（文）第三云。於業煩惱都無所縛。亦無所脫。故云自性平等無畏（文）維摩經（不二品）云。善意菩薩曰。生死涅槃爲二。若見生死性。則無生死無縛（生死）無解（涅槃）不然（生死）不滅（涅槃）如是解者是爲不二法門（文）愚按。縛及解脫俱●字義。又●字有不二義。出生無邊門云。●字愚夫法（生死）聖人法（涅槃）無二（文）縛解不二卽不思議解脫。故維摩經亦云不可思議解脫經也維摩新云毘摩羅結。●字爲種。●卽不思議解脫義。第十一（三十一）云。昧●是縛義。如上點卽無縛三昧。卽不思議解脫也（文）今此中無縛無脫卽縛解不二。卽不思議解脫也。
　　如良下。擧喩述釋上行者解脫等義。變毒爲藥者。謂行者解脫業煩惱時。還變業煩惱爲悲智等功德法門以度衆生。故云用除衆病。上云無非佛事。卽此義也。
　　又如虛空下。述釋本自無有縛等義。卽是明具依義也。具謂能具。如虛空含萬像。依謂所依。如萬物依虛空而得生長。上疏云。又如虛空離種種形色相。無所造作。而能含容（具義）萬像。一切草木因之生長（依義）有情事業依之得成。佛智虛空亦復如是。雖離一切相常無分別起作。而無量度門種種妙業皆得成辨（文）。
　　若住此下。釋世間宗奉等文。如上辨之。住縛解不二理云住不思議解脫也。第七（三十一）云。經云。爾時執金剛秘密主白佛言。希有世尊説不思議眞言道法者。如聲聞法。解脫之中無有文字。而維摩詰不離文字説解脫相。故名不思議解脫。今此字輪亦爾。卽以無相法身作種種聲字。種種聲字作無相法身。故名不思議眞言相也（文）。維摩須菩提章云。維摩詰云。一切法如幻化相汝今不應有所懼。所以者何。一切言説不離是相。至於智者不著文字。故無所懼。何以故文字性離。無有文字。是則解脫。解脫相者則諸法也（文）。文字卽生死縛法。百字輪者所云百法。百法卽貪等妄法。文字性離煩惱卽菩提。無縛無解卽不思議解脫也。又按。解脫梵云●毘●目●吃底（見文殊眞言）信解梵云●阿●毘●目●底（見第三卷）此二箇梵其體相同。故第三劫信解地菩薩亦云不思議解脫菩薩。言得信解故解脫一切業煩惱也。華嚴大疏二十二（四三）云。經云如來解脫。無著釋云隨其勝解。世親無性皆云此中勝解名爲解脫。抄引二論釋明本論同經。故云勝解名爲解脫。云何勝解得名解脫。勝解謂於境印持爲性。如於大地作黃金解便成黃金。一作多解便爲多矣。斯則不思議作用解脫。如淨名能令須彌入芥子等（文）。又阿毘拔致此云不退。不退位卽解脫地。不思議解脫菩薩也。又此經文具五字義。謂如是初心者。阿字義。卽菩提心爲因義業卽●字因業義。煩惱者●字塵垢。卽煩惱也。解脫者●字。具如上辨。具依者●字大空義。亦如上解。此五字名降伏四魔六趣解脫一切智智滿足句。悟此字者名一切智者。 一切智者卽眞阿羅漢也。又阿羅漢中有解脫業煩惱等義。故次經云常應供養等也。眞阿羅漢者。初地果相對常途聲聞等云眞。雖用法花語。意與彼不同耳。上疏云。梵本云阿羅訶者。阿羅是煩惱。訶是害義。除義。釋論謂之殺賊。乃至又阿名爲不。羅訶名生。謂佛心種子後世田中不生矣。無明㲉皮脫故。復次阿羅訶是應受供養義。以有如是功德故。應受天人最上供養。故以爲名也。如具上辨。不著於有爲等者。明自性平等一味觀解。仁王經嘆阿羅漢德中云。有爲功德無爲功德皆悉成就。青龍疏第一（三十九）云。有爲功德者無學身中菩提分法。無諍願智。諸無漏道。有漏淨定。慈三摩地。十智及定。諸功德法。諸定卽是通大地定。諸智卽是通大地惠。有爲德也。無爲功德者。無學身中取有擇滅無爲德也（文）今住極無自性不可思議中道故云不著。不著卽眞阿羅漢。又離有無爲界卽是也。又上疏云。住一切法平等執金剛者。謂住一切佛平等性也。謂因果自他有爲無爲等一切諸法。入此如實知中。究竟平等同一實際（文）經世間宗奉等者。十住婆沙第一（二十二）云。菩薩如是得初地己名生如來家。一切天龍夜叉乾闥婆阿修羅迦樓羅繫那羅摩睺羅伽天王梵王沙門婆羅門一切聲聞辟支佛等。所共供養恭敬。何以故是家無有過咎故（云云）。
　　復次下明寶珠譬喩。喩意明。三劫是妄執義故。今越三種百六十心。卽是害煩惱義也。●●是煩惱。●是害義。又●字者因義。卽淨菩提心如意珠。是以害煩惱則淨心顯現。經云。淨菩提心如意寶珠故。以寶珠爲喩也。又初劫已上皆有阿羅漢義毎劫離越百六十心故。又其心相卽淨菩提心。是故統論三劫始終作寶珠喩也。三劫始終者抄出多解（云云）今云。約阿羅漢云三劫始終。故初劫已上皆有阿羅漢義故。謂初劫人無我羅漢。第二劫法無我羅漢。第三劫自性平等羅漢。此等羅漢皆具功德故。應受廣大供養。故疏云欲明此應供義故。然今文中擧順世八心者。此有二義。世間八心卽是初劫所離惑故。害世間百六十心名初劫羅漢。故擧順世八心也。又約寶珠喩順世八心是在纒菩提心。淨治此心名阿羅漢。故約其起因而擧之也。
　　猶如下正擧喩也。如意寶珠者卽喩淨菩提心。經第七云。淨菩提心如意寶滿世出世勝希願（文）得此心者名爲阿羅漢。故以爲喩也。智論三十四（四丁）云。菩薩行無礙般若波羅蜜。若得無礙解脫成佛。若作法性身菩薩。如文殊尸利等。在十住地有種種功德具足。衆生見者皆得如願。譬如如意珠所欲皆得。法性身佛及法性身菩薩。人有見者皆得所願。亦復如是（文）最勝疏五本（四六）云。梵云震多此云如意。本音但名意。心思量義。如者義以加。末尼者此云寶珠（文）●●●●與●●通同。故喩淨菩提心也。在石礦之中者。喩愚童凡夫違理之心。卽在纒菩提心也。上疏云。欲明淨心最初生起之由故。先説愚童凡夫違理之心。別寶者。卽喩諸佛菩薩微相纔影者。喩順三十八心。卽上所云微塵許淨心也。十四本影字無。今疏衍。卽便識之者。下合中云。卽便識是眞寶知有可鑿之理（云云）卽便識之者。別寶者了知。抄云。二三住心分齊者。恐不當矣。先用利鐵者。喩初劫唯蘊無我觀智。鐫去鈍石者喩離麁妄也。
　　旣近寶王下。喩第二劫也。對初劫鐫鈍石故。云旣近。其石漸煗者。已除石鑛而至煗處煗柔也。未如第三劫寶體發出故云漸。卽喩法無我性也。復以諸藥是喩越二劫瑜祇行也。
　　爾時麁垢下喩第三劫也。麁垢已除等者。初起因釋也。謂初二劫已除麁細垢也。尚有細垢者。謂第三劫極細妄也。灰水淨㲲喩越三劫瑜祇行。見微細惠故。以以爲喩也。瑩發之者。謂玉體始顯謂之瑩發。以喩極無心生也。有人云。須作瑩者不可。上句灰水淨㲲是瑩磨。何亦用瑩磨。只是玉體顯發云瑩發也。小輔韵會。瑩維傾切。詩尚之以瓊花。尚之以瓊英。尚之以瓊瑩。詩話云。凡玉之生有瑩有英有華有實。猶草木也。瑩卽榮也。謂之玉始生如草木之榮也（云云）應知瑩發者是玉之始生也。旣得光顯喩極無心生也。置之高幢喩生在佛家也。
　　爾時世人下。喩堪受供養也。寶珠卽能滿願義。故經云。滿世出世勝希願（文）。
　　然此寶下嘆寶珠不思議德。以明喩淨心之意也。第五（五）云。摩尼珠亦謂圓明照徹。或能出生衆物。給施衆人。此是淨心覺寶。四攝利他之像。又第九（十二）云。如如意寶珠寂然無心亦無定相。而能普應一切。皆令稱悅具心。故名巧色摩尼。從巧色摩尼身出巧色摩尼語。示巧色摩尼心。普雨法財滿法界衆生種種希願。如是應物之迹常遍十方三世。以無量門植衆德本無窮已（文）然此衆物下。明不思議相也。不思議梵云●●●。與●●字體通同。故如意珠體有不思議義也。
　　是故下擧法也。諸善知識合別寶者。纔見等者。謂見違理八心在纒佛性也。是合見有微相等。所謂見微塵許淨心故云纔見也卽便下合卽便識之也。
　　讀佛菩薩下正合也。一毫之善謂種子心。卽是眞寶也。
　　是故鑿彼下。明已入佛道八心。上疏云。復次行者歸依三寶。隨順如來律儀（云云）此中令受三歸者。卽是歸依眞三寶也。然上喩中無當此文也。置在家中者。正明入佛法也。上云葉在衢路之間。今收取彼置在家中也。
　　次以三種下合先用鐵等喩。是明初劫三種三妄也。次觀無緣下。合旣近寶王也。以藥物者喩法空觀。對初劫人空觀利鐵云藥物。對彼利鐵最爲細也。而不傷之者。喩中云不傷其質。二乘害損煩惱廢於佛種。譬之傷其珠質。對彼云不傷。不傷卽不可得空義也。第九釋金鑄云。若令拙醫救之。非徒無効而已。或更增其翳膜。或傷捐目瞳（文）拙醫喩二乘。更增者喩欲除有病更增空病。傷損卽喩廢種也。第二劫不可得空離此等過。故與彼拙醫不同耳。
　　次生極無下。合第三劫喩。謂非但不傷其質。更使極光淨也。
　　爾時生於下。上生極無等者。是明自證。第三卷明大悲胎藏生喩中云。乃至始誕育時。諸根百體皆悉備足始於父母種姓中生。猶如眞言門學大悲萬行淨心顯現（文）置在高幢等者。是明生已化他事業也。第三云。又此嬰童漸具人法習諸伎藝。伎藝已通施行事業。如淨心中發起方便修治自地。隨緣利物濟度衆生。故名大悲胎藏生也（文）又所云得除蓋障三昧（自證）現曼荼羅身（化他）是也。抄云。遮情極果表德初門等解。不可依也。生在佛家者。第九（五）云。得除蓋障三昧。能爲一切衆生作無比利。或云無對。或云無稱。謂不可稱量也。以能自生心佛家故。是名佛之子。從佛心生故（文）五秘密軌云。於須臾頃當證無量三昧耶無量陀羅尼門。以不思議法能變易弟子俱生我執法執種子。集得身一大阿僧祇劫所集福德智惠。則爲生佛家（文）第八（八）云。梵本翻佛家當云佛部。是種族部類之義也。第五（四）云。次云。汝等於明日得大乘生。謂入大悲曼荼羅得灌頂已。生於一切如來種姓之中（文）無性攝論第六（十二）釋曰。善達法界者。於此法界深作證故。生如來家者。謂佛法界名如來家。於此證會故名爲生（文）十住毘婆沙第一（二十）云。如來家者。所謂十方三世諸佛是。是諸佛家名如來家。今是菩薩行如來道。相續不斷故名如來家。又是菩薩必成如來故。名爲生如來家（乃至）有人言。般若波羅蜜及方便。是如來家。如助道經中説。智度無極母。善權方便父。生故名爲父。養育故名母。又云。菩薩得初地已名生如來家（文）今此經花臺爲實智。八葉爲方便。今此菩薩初入中胎藏故。名爲生在佛家也。中胎藏者。卽行者心蓮華藏。故第九云。生心佛家心自證心。云生在佛家也置在高幢者。幢梵云●●。亦有菩提心義。具如第九（十三）寶幢高峯觀中釋。
　　以此因緣下結釋也。是合爾時世人等喩也。
　　若行者下。已上約三劫始終明漸次證入義。是明直往頓機人也。抄出三解（云云）今云。漸頓二機俱約眞言行者。但以漸頓爲其異也。故第三卷明漸次證入義。皆云修行曼荼羅行。具如上辨。又次云。從淺至深（乃至）菩提心本末因緣等。驗知。皆約能寄齊眞言行者而明也。直從眞言等者。上云。今此經菩薩直以眞言爲乘。超入淨菩提心門。若見心明道時。諸菩薩無數劫中所修福惠自然具足（文）見心明道者。卽是見心寶也。如仙人等者。簡上來漸入。是直以眞言爲乘。超入初地淨菩提心門。故以呪術神力爲喩也。雖巧拙等者。意明。頓入漸證雖巧拙難易不同。俱至初地淨菩提心。開發金剛寶藏而獲得心寶。則更無有異。所云舟車神通至到一處之謂也。抄能所寄齊等。問答（云云）皆非疏主意矣。
　　故此經下。明三劫始終皆開示菩提心也。從淺至深者。從順世八心乃至第三劫廣明心相也。本末因緣者。三劫六無畏次第淺深云本末。謂世間種子心爲本。第三劫淨菩提心爲末也。第七（三）云。就此經宗則五種三昧皆是開心實相門。如行者初住有相瑜伽。則是世間三昧（乃至）餘如住心品中廣明。不同餘敎以心性之旨未明故。五乘殊轍不相融會。若作深秘釋者。如三重曼荼羅中五位三昧。皆是毘盧遮那秘密加持。其與相應者皆可一生成佛。何有淺深之殊。今偈中所説就彼等自所流傳法敎而言耳（文）。
　　若但下。意明。依常途顯敎法相。則五乘殊轍。各執自宗無進趣義。何有心續生義。故云不得言等也。諸佛大秘等者。上經云。勝上大乘句。心續生之相。諸佛大秘密。外道不能識。我今悉開演。一心應諦聽（文）。
　　經云秘密主下。已上明三劫畢。自下明十地也。三劫十地總明心續生之相。於中三劫段約漸次證入義。明從地前因位乃至初地果。心續生之相也。十地段明初地爲因。乃至十地爲果。三句十心心相。心殊異義。前第三劫卽此中初地更無別異。果還爲種故在于兩處。故第三（十八）云。第六無畏於平等心中修曼荼羅行。離垢地以去各於自地觀心中修曼荼羅行（文）此釋第六無畏外不出初地。第六無畏卽初地故。又第三劫及第六無畏卽初地心相故。其體無別異矣抄出多解。三劫十地遮情表德。三劫地前十地地上等説。皆非疏主意也。經觀察三心等者。此中衆義配曼荼羅者。三心者中胎藏也。三句是因緣生義。因緣生卽●字義。第九（七）云。緣生實相阿字法界體（文）阿字有有空不生三義。卽三句也。又阿字卽中胎藏毘盧遮那種子。法界體性智也。無量波羅蜜多惠者。是四方四佛也。無量波羅蜜多惠者。卽常樂我淨四德波羅蜜。第二十引普賢觀經云。乃至毘盧遮那遍一切處（中）常（東）樂（西）我（南）淨（北）波羅蜜等所攝成。皆是淨菩提心也（文）。四攝法者。四隅也。第十二（十二）云。四隅之葉卽是四攝法（文）已上明中胎八葉。初地菩薩開敷心蓮華藏故。擧之嘆也。無對者嘆中胎藏。是超八葉絕方所故云無對也。無量者嘆四佛智。智用無量故。不思議者讃四隅葉。一切悉攝無有餘故。建立十心無邊智等者。明外三重也。疏雖無此義。直依經文窃爲此解。庶幾學者忘情思之。此經宗下。釋信解行地名。是此經不共義。故標云此經宗也。謂常途敎初地至七地爲第二劫。八地已上爲第三劫。今此經初地第三劫能越必故。從此觀彼七地已還尚在地前。故前釋第二劫云除心外之垢。驗知。常途七地在于此經地前故。尚勝解分齊。今此信解是證智故。簡彼勝解中行云此經宗等也。又依梁攝論四十三。初地名清淨意樂。從二至六名有相行。第七地名無相行。八地已上名無功用行。此經初地當彼八地故。故知。今初地已上彼無功用行。於無功用中建立十地故。與常途不同也。上疏云。信解者始從眞正發心。乃至成佛。於是中間通名信解（文）信解謂證智。證智中行故。信解之行依主釋也。其行體卽無量波羅蜜及四攝也。第三（二十八）云。有大信解者。此信解梵音阿毘目底。謂明見是理心無疑慮。如鑿井已漸至泥。雖未見水必知在近。故名信解（文）唯識第六初云。忍謂勝解。此卽信因與證信俱勝解云信解故（文）最勝疏四本（二十七）云。無性攝論第七於十地中通得四相。論云。得此諸地云何可見。此問由四種相。一得信解。謂得諸地深信解故（乃至）釋云。深信解者。於地敎決定印可眞實如是（文）上疏云。今此菩薩以照見心明道故。卽時無礙智生。於一切法悉皆現前通達無有錯謬。猶如明目者於日光中覩見種種諸色。雖無量天魔皆悉化作佛身。各説相似般若終不能動其少分疑網之心。故經次云。復次秘密主住此除一切蓋障菩薩。信解力故不久勤修滿足一切佛法。以如是正見（信解）猶若金剛。卽是最上堅信解力。依此（信解）進修如實巧度故。得諸佛力無所畏。解脫三昧及餘無量佛法皆悉成就也（文）解云。無礙智卽忍智也。離疑網者證信也。如實功度是行。是卽信解中行也。又無性攝論。信解亦云解脫。若云解脫中行者。卽是無功用行也。故亦稱不思議解脫菩薩也。十住地者。瑜伽四十七（二十五）云摩怛理迦略所宣説。菩薩十住如其次第。從極歡喜住（乃至）最上成滿菩薩住。應知。由能攝持菩薩義故。説名爲地。能爲受用居處義故説名爲住（文）最勝疏四本（三十六）云。問。此之十地卽十三住中十住。住地二名有何差別。答。準大莊嚴論。一釋無別故。彼論云。十一住者卽十一地。住者名地。旣住者名地。明知無差。一解地住名別。彼論自問曰。云何名地。偈云。爲集諸善根樂住故説住。數數數無畏復以地爲名。準釋初二句釋住名。後二句釋地名。云諸菩薩爲成就種種善根。於一切時樂住一切地。是故諸地説名爲住。步彌耶名爲地。步者數數義。彌者實數義。耶者無畏義。欲進上地數數斷障礙。數數得功德。是數數義。地以十數爲量。一一地中知斷爾所障礙。知得爾所功德。知此不虛是實數義。上地是無畏處。諸菩薩畏於自地中退失自他利功德進求上地。是名無畏義。以三義故名地（文）又仁王經（菩提行品）云。入理般若名爲住。住生德行名爲地。青龍疏中二（三丁）云。入者證也。言般若者。無分別智證實相理俱名般若。住者不動名住。位持義也。住生德行名爲地者。智冥眞理卽能生顯爲無爲德。有爲功德因此而生。無爲功德因此而顯。互相顯發。住生二義故。名爲地。通十地也。如唯識第九云。如是十地總攝有爲無爲功德。以爲自性。與所修行爲勝依持令得生長。名爲地矣（文）解云。住生二義者。智證如名住。卽入理般若。是依持義。依此住故生顯功德。是生長義。以依持生長二義名地也。故知。仁王住名與瑜伽等義不同矣。唯如來等者。初地已上皆分證一切智智。故稱其圓滿云究竟。第三（二十一）云。如實知自心是名一切智智（文）初地已上心自證心皆名一切智地。今簡分得故云究竟也。如華嚴中等者。引經證信解義。大疏三十四（七三）云。能信下正顯信相。有十一句。文分三別。初句總信因果。次九別明因果（九中初二信因。後七信果）後一結略顯廣（文）能信如來等者。大疏云。如來是果。本行是因。所入通因果。因果皆有證入義故（文）信成就諸波等者。大疏云。信成就下別明因果。中前二句因。初句行體。後句行能。餘七是果。句雖有七攝爲五勝。合初三故并結有六。五皆佛德。故名爲勝。五中前四智德。後一斷德。智中一對治勝。卽寄對顯勝。謂十方降魔。無畏制外。不共過小。故云對治。而經云不壞者。爲對二乘非究竟故。信成就諸波羅蜜者。明行體。所云行體地波羅蜜。是明如來因地行也。信入諸勝地者。明行能。謂依上波羅蜜行而得入勝地。故勝地者卽十地故。亦爲因也。信成就力者。已下七是果。攝爲五勝。五勝中初四智德。智德中初三合爲對治勝。是初十力降魔也。
　　信具足下是亦智德也。對治勝中第二制外也。
　　信生長下亦智德也。對治勝中第三過小也。
　　信不思下亦智德也。疏云。次三當相顯勝。二卽不思議神通力。上勝所現絕圖度故（文）。次三者八九十三也。當相者簡前對治勝。不思議佛法等當相是勝故。二卽等者。五勝中第一合三爲一。對彼第一云二也。信出生等者。亦智德也。大疏云。三不雜染勝。謂證眞生智無中邊雜。是佛之境故。以卽邊而中故無有邊。二邊旣無。中云何有。
　　信隨入下亦智德也。大疏云。四一切種智勝。證眞了俗故云隨入無量。差別是種智境（文）愚按。新華嚴作信如來隨入無量境界（文）。若如來言在隨入上。則如來是能入人。若在隨入下。則如來是所入。其意不同。恐今疏顛倒矣。信成就果者。是斷德也。大疏云。五離勝一切煩惱習。常遠離故。但經云果。而論判爲斷德。以前四皆果。今復云果。明是果果。故當涅槃（文）經此次文云。擧要言之。信一切菩薩行（乃至）如來智地説力故（文）疏科云擧略顯廣故（文）今疏證信解義。故但擧十種説信相文。最後一句非今所要。略而不出也。
　　於如是諸事下結也。是約信解性業釋。謂於上十事審決印持爲性。故云其心畢竟不可破壞。異緣不能轉爲業。故云不復隨他緣轉故。唯識第五（二十五）云。云何勝解。於決定境印持爲性。不可引轉爲業。謂邪正等敎理證力。於所取境審決印持。由此異緣不能引轉（文）其心畢竟不可破壞者。謂初地證決定也。第七（二十九）云。所云決定者。且如阿字門。若聲若字擧體不生。聲字之義卽全擧體不生。若證時還只證此不生。中間更無間雜。亦無異路。若見此眞實義時。假使十方諸佛同時現前。説種種相似波羅蜜。欲令改易其心。然不生疑惑故云決定也（上釋除蓋障三昧中亦有此釋）華嚴大疏上三十四上（九十）云。已入初地證決定非是地前。信地所攝之願受決定名（文）亦名到於修行地者。第七（三十）云。經次若到於修行地。授不思議果。此修行地卽是淨菩提心初法明門。例如聲聞見諦以後復入修道位也。初法明門者。初地得百法明門。對第二地得千法明門等云初。具第七卷記辨之按雖引華嚴證信解義。未辨行義。故爲此釋也。初地已上滿足十波羅蜜。故。名爲修行地。其行體卽十波羅蜜。故經云無量波羅蜜惠觀。第十二（二十二）云。稽首行體地波羅蜜者。次歸敬眞言行體。行體卽是其地。地及波羅蜜也（文）信解中行故。名爲修行也。

　　享保九年歲在甲辰春正月十有五日於五智山忘慮亭繕寫之沙門●●●●（五十一年）
　　同十四年己酉夏再閱添剛
    元文二年丁巳春三月晦日重正閱擱筆
    寶暦十辰歲冬十月十五日善住闍梨以御本書寫竟   順庸






　　大日經疏私記第十九

　　              沙門曇寂撰
　　住心品第一之餘
　　觀察三心下。釋觀察三心義。愚按。三句亦名心者。三句者卽菩提心論所明勝義行願三摩地三種菩提心。故云心也。又三句因緣生義。因緣生卽●字義。●字有三義。空卽菩提心也。有大悲也。不生方便也。又●字卽衆生本心。故第七（十二）云（乃至）如是見一切法生時。卽是見本不生際。若見本不生際者卽是如實知自心。如實知自心卽是一切智智。故毘盧遮那唯以此一字爲眞言也。又第二十卷（二十六）云。問前三句。一者菩提心爲種子。二者大悲爲根。三者方便爲後。今就大悲藏曼荼羅説之。爲以中胎爲菩提心。次八葉爲大悲。外三院爲方便。三心十心開合爲異。是菩提心初中後。故云三心（文）第十二（十丁）釋意處云。此衆生自心處卽一切佛。大悲台藏曼荼羅也（文）明知。三句卽一心三德。菩提心之始終。若如實知自心心蓮開敷。則爲大悲台摩曼荼羅。故三句亦云三心也。
　　若通論下是通十地。明三句分齊。故云通論信解地。謂初地爲因。從二至七爲根。八地已去爲究竟。是初明初地因句也。虛空無垢等者。卽所證菩提心。下釋第三無畏中云。此空智生卽是時極無自性心生也（乃至）爾時於有爲無爲界二種扼縛得蘇息處。卽是眞言行者虛空無垢菩提心也（文）虛空無垢約喩。明菩提心本淨義。故上釋虛空無垢金剛云。菩提心體離一切執諸戲論。如淨虛空無障翳。無垢無染亦無分別（文）初地菩薩初證此心云得。得卽成就也。是於得中説成就名。非是法至生相名得也。第十二（十六）云。行者見此心佛之時。卽名悉地第一成就。所謂得第一常身也（文）卽此之謂也。十無盡界等者。明菩提心行相。十無盡界者。是十大願所依。由十無盡成就十大願故。新華嚴三十四云（初地章）佛子此大願以十盡句而得成就。何等爲十（初句爲總。十願皆是爲衆生故。餘九句別別皆集成。度衆生義故）所謂衆生界盡（能居有情）世界盡（取居器界）虛空界盡（世界取依）法界盡（所説之法）涅槃界盡（所證之法）佛出現界盡（敎化之法）如來智界盡（能證之法）心所緣界盡（通能所緣）佛智所入境界界盡（眞性）世間轉（攝初二三）法轉（攝四五六）知轉（攝七八九）界盡（前七別。後一總。十智云盡者。無斷盡故）若衆生界盡我願乃盡。若世界乃至世間轉法轉智轉界盡我願乃盡。而衆生界不可盡。乃至世間轉法轉智轉界不可盡故。我此大願善根無有窮盡（文）生十大願者經文甚廣。今依大疏文科略擧十願爲。一供養願（供佛及師僧）二受持願（亦內護法願）三轉法輪。四修行二利願。五成熟衆生願。六承事願。七淨土願（攝彌陀四十八願等）八不離佛菩薩願。九利益願。十成正覺願（攝藥師十二願等。各以類攝故。諸願皆攝盡）滿足百萬等者。經説十大願畢云。佛子菩薩住歡喜地。發如是大誓願。如是大勇猛。如是大作用。以此十願門爲首。滿足百萬阿僧祇大願（文）大疏云。以此下明攝眷屬。若觀經文似此十之類有於百萬等。依論釋。云此十大願一一願中有百千萬阿僧祇大願。以爲眷屬。則此十願攝無不盡。如成正覺則攝藥師十二上願。如淨土願則攝彌陀四十八願等（文）此中願爲因句行爲根句。願在內心行發身口。願卽菩提心故禪要。第五發菩提心門者卽五大願也。又願是行所依故。仁王青龍疏（下二七丁）云。起諸大願者。行所依故。由行與願互相依持。此二俱修不偏起故。
    從二地下釋根句也。大悲萬行者其體卽六度也。警發地神偈云。修行殊勝行淨地波羅蜜（義含等字）釋云。修殊勝行淨治諸地。淨滿諸度及餘種種功德。如摩訶般若中歷法廣明。是以云等。今譯偈五字爲句。不可具存。然地波羅蜜中亦已含衆德也。第十二（二十二）云。稽首行體地波羅蜜者。次歸敬眞行體。行體卽是其地地及波羅蜜也（文）又第三卷釋修行曼荼羅行云。乃至離垢地以後。各於自地觀心中修曼荼羅行（文）第九卷法螺偈云。瞞怛羅（眞言）遮唎耶（行）曩演（道）鉢㘕（勝）譯云勝道眞言行（文）第一云。眞言梵云曼怛羅。入眞言門略有三事（文）眞言卽三密故。故知。曼荼羅行卽三密行也。今此經宗六度皆有印眞言及其觀心。依三密行淨滿六度故。今大悲萬行卽三密行。謂之曼荼羅行也。
　　卽是下。明菩提心增長義。無盡大願卽菩提心。第三所云一向志求一切智智。必當普度法界衆生。是也。謂度衆生願心增長生根也。十法界者。抄有二解。一上所云十無盡界也。一四聖六凡爲十法界也。今按。兩解俱得。初解具擧十界依正。後解唯取正報。若依上疏當取後解。上（第一末三＊丁）云由自善根及與如來加持法界力故。所爲妙業皆得成就。卽是普於一切智地（佛果）乃至（三乘）無餘有情界（六凡）皆悉生根也（文）意明。志求一切智智願。於一切智地等生根。度衆生願於無餘有情界生根也。願有自證化他二故。如次於二各生根也。文句三之三（八十）云。十法界者謂六通四聖。是爲十法。法雖無量數不出十。一一界中雖復多派不出十如（記云。界如攝法）如地獄界當地自具相性本末。亦具畜生界相性本末。乃至具佛法界相性本末無有缺減（記示相）故毘婆沙第七云。地獄道成就他化天法。卽是其例。餘九法界亦如是（記以小例大）當知一一界皆有九界十如（云云）華嚴大疏十九（上四九）云。十法界五蘊者謂六道四聖（文）今助一解云（文）十法界者謂十波羅蜜也。理趣釋云。金剛加持者。表如來十眞如十法界十如來地。以成上下十峯金剛大空智處（文）都部要目云。金剛杵者菩提心義。能壞斷常二邊契中道。中有十六菩薩亦表十六空爲中道。兩邊各有五股。五佛五智義亦表十波羅蜜。能摧十種煩惱成十種眞如。便證十地證金剛三業（文）釋經十法界當要目十波羅蜜故知。十法界卽十度也。界者性義。分義法界有事理二種。眞如爲法界者是理法界。十度卽事法界也。又具緣品云。爾時毘盧遮那世尊本昔誓願成就無盡法界度無餘衆生界故。一切如來同共集會漸次證入大悲台藏三摩地。第三（十七）釋無盡法界云諸佛法界（廣釋往見）諸佛法界者卽八萬四千諸度門也。八萬四千六度爲體。故明十法界卽十波羅蜜也。生根者謂大悲萬行爲緣。而淨菩提心生根也。上疏（一末三丁）云。爲令如是淨信心（卽無盡大願也）堅牢（根執持支）增長。（根引生義）經中次説大悲爲根。根是能執持義。猶如樹根執持莖葉花果不傾拔也（文）乃至漸次下明根句也。從二地至七地。淨菩提心次第增長。增上是根義也。至第八地等者明究竟義也。佛性論云者。論第四（四丁）云。無相無功用道者卽八地以上。無相者卽眞如境。無功用者卽自然昇進道。是名不淨地惑。不淨地惑者在究竟行。辨相續中能障八地已上三地。譬金剛定惠所礙。言究竟者八地以上見境界皆同。無更別境所未見者故名究竟。但方便由有淺深故。諸地爲別故（文）但約方便者。方便有上中下三品故。三地差別。演密云。謂後三地境界皆同。以無相爲境故。但約方便等者。對治惑障有階差故（文）大乘義章三末（四九）云。第四現色不相應染。色自在地斷之。畢竟色自在者是第八地。能淨佛土名色自在。第三轉識不相應染心自在地斷之。畢竟心自在者是第九地。善知物心名心自在。第二業識不相應染菩薩地盡斷之。畢竟入如來地（文）此三地名方便者。寶窟上本（九）明五種方便中第五云。顯此一乘離相巧成故名方便。方便中極。故名爲大。此卽用一乘爲方便也。（文八地已上寄顯一乘故云一乘。具如華嚴大疏第三十八上）若觀一一等。上來約十地始終明三句畢。已下明一一地皆有三句。是明約初初地有三句也。
　　如以衆多下明因句也。抄引華嚴初地章三十種因緣文（云云）愚按。華嚴文明入地已後功德。今疏明未入地前有衆多十因緣。故與彼經意不同也。謂經違順十心入於初地。云衆多十因緣也。上疏明違順十心云。從此（順世八心）卽發聲聞菩提初種子心。皆應準前文廣分別説。乃至三乘一一地皆具十心。迄第十地亦具種子牙疱葉花果等。有求佛地智生。觀畢竟空得至金剛際也（文）今如是十心云衆多十因緣也。得入初地者。謂入見道也。最勝疏云。入者證也（文）入梵云●鉢羅●尾●捨（千文）華嚴大疏二十（四）云。又此證者亦了知義。乃至鉢唎味底多了知也（文）旣安住已者。踏前起後。謂安住見道已修種種萬行也。第十五卷明入見道。云安住實智慧中是也。故華嚴大疏四十一（八＊丁）云。安住卽入義也。智度七十四（七＊丁）云。安住者深入通達心無所著故不生疑。我是阿鞞跋致。非阿鞞跋致。自心中深入智慧。故是名自地證（文）。
　　以種種下。正明根句。是初地住心也。又解。旣安住已等者。卽初地住心也。華嚴經三十四（初地章）云。佛子菩薩成就如是淨治地法名爲安住菩薩歡喜地大疏三十四（下三十八）云。第三總結者。上三十句廣勤行具足成就。此勤行有四。一信二欲三精進四方便（乃至）是名此地説分中安住。故云成就如是淨治地法名爲安住（文）淨地此地者。謂淨自地地卽心地也。最勝疏四本（初）釋淨地陀羅尼品題云。釋名者。成唯識論云。總攝有爲無爲功德以爲自性。與所修行爲勝依地令得生長。故名內地。地持攝論。瑜伽。莊嚴釋皆大同。淨謂清淨。離二障故。然大乘同性及證契大乘經説其三乘各有十地。菩薩十地能除二障極淨名最。卽最淨之地。依主釋也。淨攝能依地是取依。總爲別所依。或十地體卽爲無爲功德爲體。卽此功德體離二障。名爲最淨。最淨卽地名最淨地。持業釋也（文）第三（十七）云。若爲我倒凡夫擇得一念守齊種子心。淨治令平正亦名淨地。乃至爲一生神處菩薩擇去心中無明父母極細之垢亦名治地。由地言之。則經文一一言下治地之義。凡有幾重。例如十緣生句皆漸次轉深不可窮盡也。
　　説淨治地下明究竟句也。果謂自證業。是化他。卽向上向下兩種方便也。果相者第七（三十）云。經次云。若到修行地授不思議果。此修行地卽是淨菩提心初法明門。例如聲聞見諦以後復入修道位。此菩薩於百字明門中名見蓮華台藏曼荼羅世界海。其莊嚴皆悉不同。先從佉字門大空輪中以訶字門起大風輪。次於其上以嚩字門起香水海。於其上以阿字門起金剛地金剛輪山。餘如華嚴經説。於此蓮華藏一一世界菩提曼荼羅各有十世界諸菩薩金剛等。以爲眷屬。此瑜伽者不起于座悉至如是諸佛會中。亦能次第詢求諸善知識。故云初地菩薩化滿百佛國。非從見之而已。亦能以此百蓮華藏轉作自身。至初地牙莖花疱等十心滿時。一明門中開出十解脫門成千世界。皆是隨分蒙不思議果。至第十一地畔於處空雲海門中一一皆見蓮華藏莊嚴世界。性相形類展轉不同。用作自身自在無礙。是名不思議果滿也（文）方便業者化他事業。上疏云。卽萬行所成一切智智之果説名方便。由內具方便故。方便之業卽是利他。是以梵音鄔波娜亦名發起。如種子生果果還成種。以爲名也（文）又上疏釋除蓋障三昧中云。常以四攝方便拔苦衆生。乃至無量阿僧祇劫常在無間獄中。身心精進熾然不息。無有退沒不辭勞倦。此經下。抄云。付經文三句配釋也。觀察三心者標句也。無量波羅密等根句也。信解地無對等下究竟句也。此中不説因句。擧行果顯因（云云）愚按。三句者菩提心之初中後故。當段經卽以三句總爲因句。不云三句云三心者。意顯其體是菩提心。故知。觀察三心者是因句也。請思之。此中無量波羅蜜多者是自利行。四攝卽利他也。經云惠觀者能觀智也。行必依智成故。意明。由二利行淨除蓋障名爲治地。問。治地是自利行。云何四攝爲治地乎。答。菩薩以同體大悲故無心外衆生。若衆生不淨心亦不淨。故以自他利總爲治地。仁王青龍疏第一（四二）云。菩薩濟物得同體悲。正他利時卽爲自利。不見離自利有利他。（文）又初地位於自他利得自在故。以其二利爲治地也。仁王（奉持品）云。二利自在如水與波。非一非異。智起諸波羅蜜多亦非一異（文）無量波羅蜜多者。十波羅蜜（乃至）八萬四千諸度門。仁王經（觀如來品）云。聖者現前（眞見道）最初一念。具足八萬四千波羅蜜多名歡喜地（具如青龍記第三釋）智度十二（初）云。波羅（秦言彼岸）蜜（秦言到）是名渡布施河得到彼岸。乃至復次於事成辨亦名到彼岸（天竺俗法凡造車成辨皆言到彼岸）最勝疏四本（二十一）云。梵云始迦波羅蜜多。始迦十波羅彼岸也。蜜多離也到也。總云十離到彼岸。十者數也。彼岸有五。一所知。二敎。三理。四行。五果。由此十行能知一切空有境盡。能解一切五明敎盡。能達一切眞俗理盡。能修一切福惠行盡。能證菩提果盡。名到彼岸。菩提斷俱名菩提。菩提涅槃並名菩提。故於五中有小不盡不名到彼岸。離者遠離。由此十行能證生死五蘊之法。能到所知。五種彼岸名十波羅蜜多。依大般若作如是釋。帶數釋也。若無性攝論。於諸世間聲聞獨覺施等善根最是殊勝。能到彼岸。是故通稱波羅蜜多。若據自能取到。攝論簡他以二乘等非於此五皆修證故（云云）又依仁王等。初地檀度圓滿。四攝卽初地所行也。仁王云。念念常行壇波羅蜜布施愛語利行同事。廣大清淨善能安住饒益衆生。青龍疏云。十度之中檀度偏增。財法無畏圓滿修故。餘非不修隨力分故。布施等者廣大修習皆清淨故（云云）。
　　行者從此下。釋信解地無對等文也。是究意句也。行者者卽經信解地也。是到於修行地人故稱云行者也。無有對待者。釋無對義。此中三義恐皆●●●●（信解）中所含義。●●●●此云對法。●●無對也。信解是無相菩提心。離有爲無爲一切諸相更無可待對者。故云無對。明非是如第二劫心外影像有相之觀也。第九（五右）釋明鏡偈云。若與此（無相法）相應時。卽於普門曼荼羅得除蓋障三昧。能爲一切衆生作無比利。或云無對。或云無稱。謂不可稱量（文）第十九（六丁）云。如上皆説離一切相無對無緣。而今作此觀等（觀心蓮花等）豈不相違耶。如從阿字生一切字生一切字時卽本不生義。此亦如是。佛以方便故。故無相宗滅法中而作此瑜伽之行。無相之中而説諸相。卽此諸相卽是無相也（文）第四（十八）釋香水眞言云。若句義者。此阿鉢羅底（無對）三迷（無等）是無等無對義。謂此心地曼荼羅出過一切語言譬喩。乃至無有一法可爲倫匹。故云無等（文）出過心量者。經云無量。量心量也。謂絕心稱量也。量梵云●摩（引）●縛（千文）按。引點是無義。摩亦有無義。●與●通。此中●●義又稱梵云●●。此中有●言。皆●●●●中義也。意明。此菩薩證知心中祕密事。故非是第二劫菩薩所稱量。故云出過。上疏云。修對治道雖迹隣補處然不識一人。是故此事名爲祕密。卽此之謂也。不思議地者。謂初地菩薩深入阿字門。覺心本不生故云不思議地。不思議卽阿字義也。第十六（二十五）云。又復入如來祕密法身不思議。此不思議梵音阿眞底。亦有阿聲。意明從阿出又從阿而入也。此兩頭上下。指兩阿字。明一切法出入卽同法界之體也。初地已上名不思議解脫菩薩。故云不思議地。解脫梵云●●●。第六卷。釋●尾字云不思議解脫。又●●●●云不思議解脫經。故知。是●●●●中所含義。又大索眞言●●●信解也（文）信解地卽不思議解脫義也。又中胎藏名不思議法界。卽淨無垢不思議心地。初地菩薩證此心故云不思議地。此三義卽轉釋菩提心義。謂菩提心無相故更絕待對。以無對故非有心所量故云無量。非有心境者卽不思議心地也。又解。無對因句也。無量根句也。不思議究竟也。有十心等者。如上三義嘆於果相。此正明果相也。十心者初地十心也。第七卷所云。初地菩薩牙莖花疱等滿時。一明門中開出十解脫門。成千世界。皆是隨分蒙不思議果卽是也。無邊智生者。上疏云。爾時行人爲此寂光所照。無量知見自然開發如蓮華敷故云無量智成就。此智成就卽是毘盧遮那心佛顯現。故云正等覺顯現（文）謂上十心是初地果。卽心佛顯現。謂心佛現時一切心數皆爲法門眷屬。是云無量智。是第七卷云。於此蓮華藏一一世界菩提曼荼羅。有十世界諸菩薩金剛等。以爲眷屬是也。又祕密曼荼羅品云。次得世尊身語意平等身等同虛空。語意量亦如是。逮得無邊智生。於一切法自在而演説（云云文）智度第二（三十一）云。問曰。所知處無量故無一切智人諸法無量無邊多和合尚不能知。何況一人。以是故無一切智人。答曰。如諸無量智惠無量無數無邊。如函大蓋亦大函小蓋亦小（文）愚按。此中總有五義。卽五字門也。五字滿足一切智智義。初地已上分得一切智智。故云十如來地。無對者●字義。此心本來不生故云無對也。出過心量是●字義。不生心地言斷心滅非有心境。云出過心量也。不思議地者羅字也。第八云。經云。中央示法界不思議色者。●嚂字作絕白色。所謂不思議法界之標幟也（文）不思議法界卽不思議心地也。十心者訶字門十因緣義。可見。無量智者●字大空義。空卽智義。無量如虛空。故云無量智也。第七卷釋初地果相明五輪建立義亦是此義也。
　　華嚴云下。引經證數多十心義。數多十心卽無量智也。大疏三十四（下七十）云。由先大願熏心故。則得利益等十心爲起行依。於後十行（信悲慈等）起行自在。然有二意。一以十心通爲十行之依。隨釋易了。二以十心別對十行以治十障。文皆次第。唯信行最初而不濁居末。以與釋文相接故也。一利益心者。利益拔苦卽是悲心所依。治損害障能成悲行。二與樂柔軟卽是慈心。治瞋恚擴強障。三隨順所求卽是施心。治於身命財生顧戀障。四寂靜無求方能求而無厭故。是無厭心。治希求報恩貪著利養不寂靜障。五三學調伏。是知經論心。以經詮於定。論詮於惠。經兼於律。復是調伏。治無善巧求加行障。有則調伏故。六雖行世間妄惑不生故云寂滅。是解世法心。以治性不柔和不於他心隨順而轉不寂滅障。七高崇賢善拒惡不增故。名謙下。是慚愧心。治於放逸之高擧障。八能修出難以法潤澤。卽堅固莊嚴。治於種種猛利無間無斷生死大苦。生怯弱障。九能説如。行故心不動。卽供養佛行。治於大師所。猶豫疑惑障。十不濁心卽第一信行。信以心淨爲性。離不信濁故。此治全未發心全未受持菩薩學處障。由治十障故。經名淨治地法。地法通於敎證。此所治障具如瑜伽四十九説（文）。
　　次又成就下。大疏三十四（下百一）云。然安地分有三十句亦明信慈悲等。與此何異。論云。前清淨地法。今盡是障地。淨法者前句文異。若具應云前是清淨此地法以局初地故。今盡是障地淨法者。謂不局初地故云盡。是盡淨諸法障故。故經云淨諸地法。瑜伽亦云。此十種法於一切地能淨修治故。下諸地中皆云信等皆轉淨等。
　　復次下。大疏三十四（下百九）云。論攝十句爲五方便。言方便者行修善功也。第一觀方便觀謂觀解。攝初二句。一諸地障對治者。以能治觀解治十種障。立十地別。本文具之。此約所斷明觀。二地成壞者。攬行成位。集故名成。諸行各住散故名壞。此約所知明觀。第二得方便得謂證入攝次三句。曲有三種方便。一相果者卽欲入方便。是方便智。帶相觀終。故名相果。二得修者已入方便。卽根本智。顯是證修非緣修故。三勝進方便。卽後得智。謂信等淨地之法。離障清淨故。第三增上方便進修後位故名增上。亦攝三句。一地地轉行者。依前起後。地皆相捨故。二二報名非處。二空爲住處。亦是相應不相應也。三以後勝前增長善巧名殊勝智。第四不退轉方便。唯第九句。前三方便無退息故。第五盡至方便卽第十句。淨治菩薩地盡轉至佛智地故（文）。
　　如是等下。正明無邊智生義也。指如上所引十住文云如是也。若廣分別等者。新華嚴從三十五至三十九。地地下説種種十心。第二地下説十種深心。第三地下説十哀愍心等。是亦數多十心也。又三十九（十地下）曰。百萬阿僧祇三昧皆現在前。又曰。有無量百千阿僧祇解脫門。皆於此第十地中得。如是（乃至）無量百千阿僧祇三昧門。無量百千阿僧祇陀羅尼門。無量阿僧祇神通門。皆悉成就（文）問。今疏所指華嚴文是第十地文。云何擧此證初地義耶。又第七卷明初地果相中云。初地成百佛世界。二地成千世界乃至佛地成雲海明門。意與華嚴同。今百萬阿僧祇正在佛地。何爲初地果相耶。答。此宗意初地成百法。乃至佛地成雲海明門是敎道門。若約證道初地與十地無高下故。是此宗實義也。故第六（三十六）云。又如上所説一生補處。及八地三昧是約敎道法門作如是説耳。然祕密乘人於世諦中卽能通達第一義諦者。從初發心時卽具行大空三昧。其謂不然。則於一生之中不能頓滿諸地也（文）又下云。然此經宗初地。卽入金剛寶藏（文）更約前三心下。已上約三句長短釋之畢。自下開三句而爲十心。亦長短釋之也。是初長釋。初地於三句中爲因句。是萬德根本故亦爲種子也。從二至七是根句也。此六地中有漏無漏雜起。有功用地故配牙等六也。八·九·十三方便句也。八地已上純無漏相續任運無功用故爲方便。於方便中開爲三也。七地爲受用種子者。明果復爲種。七地是有功用中之極故名爲果。望無功用復爲種故云。受用種子也。果中之果者。上果有功用。是無功用。望前云果中之果也。進求佛地者。上經云。復次勝行。隨彼所説殊勝。住求解脫惠生（文）是殊勝心。今約十地故云進求佛地。此二心下。明於無功用中爲差降也。無別境界者。八地已上無相眞如爲境界故。上云八地已上境界此同是也。十四本作方便轉勝。今疏脫勝字。
　　若一一地下。約短釋也。此中擧花嚴所説十心釋之淨治諸地者。上所引信慈悲喜捨等十心也。及諸地者又上所引善知諸地障等十心也。
　　卽是下。例知二地已上諸地也。籍此爲因者。明初地十心爲種子。故云因也。智惠增長者。明二地已上十心爲根句。故云增長等也。十四本作二地以上十心。
　　華嚴下擧華嚴説。證一一地皆有十心。如上辨之。又第十五卷引寶炬陀羅尼經。明百心成佛義。亦卽斯義也。
　　然此經宗下。明十地階位有淺略深祕敎證二門。若約淺略敎道義則漸次證入次第有差故。前廣引華嚴數多十心文證之。今約深祕證道門故。云此經宗從初地卽得入等。卽明此經實義也。正是簡華嚴經説十力無畏等爲佛地所得也。彼經第四明八地七勸中云。善男子我等所有十力無畏。十八共諸佛之法汝未得。應爲成此法（文。此文明十力等佛地所得）此經上文不久勤修滿足一切佛法。疏釋云諸佛力無畏解脫三昧等（文）此等性功德名金剛寶藏。故應知。今云從初地得入者。與華嚴意不同。故簡彼敎道説云此經宗等也。金剛寶藏者。本涅槃説。而今假用顯於此經初地所證也。故上疏云。行者最初開發金剛寶藏（文）涅槃第三（名號品）云。佛告迦葉。是經名爲大涅槃。上語亦善。中語亦善。下語亦善。義味深邃。其文亦善。純滿具足。清淨梵行金剛寶藏。滿足無缺。汝善諦聽。我今當説。又第八（如來性品）云。善男子我今普示一切衆生所有功德。爲諸煩惱之所覆蔽。如彼貧人有眞金藏不能得見。如來今日普示衆生諸覺寶藏。所謂佛性。一切衆生見此事已。心生歡喜歸仰如來。善方便者卽是如來。貧女人者卽是無量衆生。眞金藏者卽佛性也（文）又後分經云。我曠劫中已入大寂（●字）無陰界入（所云菩提心離蘊界處義）永斷諸有。金剛寶藏常樂我淨。我今於此顯離思義（文）又云。此大涅槃。乃至十方三世一切諸佛金剛寶藏常樂我淨周圓無缺（文）又瓔珞經下（因果品）云。我是一切智人（乃至）一乘金剛寶藏（阿字有義卽解脫也）法身法藏（不空法身）自性清淨妙藏（空義般若）今解。金剛寶藏者金剛寶喩性功德（所云。十力無畏等無量佛法也。上經云。不久勤修滿足一切佛法是也）藏喩自性清淨心。此心具無量性功德故。故上疏云自性清淨心金剛寶藏。金剛寶是能依。藏卽所依。金剛寶之藏依主立名。上疏云。如世間金剛寶有三事最勝。一者不可壞義（●字有義。亦語密也。亦解脫也）二者寶中之上故（不生義。身密也。法身也）三者戰具中勝故（空義。意密也。般若也）此與釋論三種金剛三昧中喩意同（文。金剛三昧者。阿字大因陀羅義。亦卽大涅槃義也）此三義卽三點祕藏故。涅槃以喩佛性也。從我觀彼。彼三點卽●字三義。故今假以喩中胎藏心也。又涅槃云。上語亦善等者。理趣釋解初中後善爲三密義（三密卽阿字法界體性也）三密卽三點祕藏。此經説云中胎藏本地常身。故黑色云涅槃深玄色。卽是自證三菩提也。今初地菩薩見心正等覺證心大涅槃。故云得入金剛寶藏。得入卽證入。與云上最初開發義同也又上釋極無自性心云。如蓮花盛敷。盛敷卽與得入及開發同。蓮花卽心蓮花藏干栗馱眞實心。故上云自性清淨心金剛寶藏。以要言之。則眞言行者初入阿字門。謂之從初地得入金剛寶藏也。
　　華嚴經十地經下。意明。今此經宗從初地卽得入者約深祕門。初地已上皆證道法門故。然上廣引華嚴十地品文而證。今依阿闍梨所傳。彼亦有淺深二義。若約深祕門皆證道法門故。更無事迹可見。且約淺略敎道故。十地事迹淺深重重。若不達如是密號但依十地經文説之。則十地經中因緣事相往涉於地前敎道十住品。十住品者指地前十住品。歡喜等名皆同十住品故云往涉也。古解以爲十住品者卽十地品。此解不可。次上旣云華嚴十地經。忽亦云十住品。上下若不異則疏主有雜亂之失。豈有其義耶。華嚴大疏三十四（上初）云。夫劫不虛設終必有歸。前明解導行願賢位因終。今明智冥眞如聖位果立。故有此會來也。前是敎道。此是證道。敎爲證因。證卽證前三心之敎（抄卽九種敎證中地前地上相對言證前三心者。直深大悲三菩提心。三賢別增。此中齊證文九重敎證者具如大疏三十四上五十紙明之）問。如是密號者爲指何乎。答。此經宗但説信解行地（又云到於修行地。信解者謂證智境界也）而不説歡喜地等。但説信解謂之密號。故疏主懇指云此經宗。意顯不通餘敎。是深祕説也。若不達此義從執歡喜等因緣事相。則往涉於地前敎道十住品也。若解金剛頂等者。意云。十六生義通地前地上故。與因緣事相往涉十住品義同。故以爲例也。云何知者。心要明金剛薩埵云。雖證薩埵正位。而見惑未除（文）又禪要云。乃至證得解脫一切蓋障三昧者。名爲地前三賢（文）此等文意十六生名通地前地上。具淺略深祕二門也。已上所解與疏抄指心等解不同。讀者請擇之。
　　經云下已上明信解地法體畢。自下明信解行地爲一切果德之本。一切果德皆由因行而得故。云依此而得也。如上一切等者。經云我者。大日尊自稱也。故擧上經。此有二種。一切智地者是佛自證向上方便。上云云何如來應供正遍智得一切智智是也。無盡莊嚴者卽是化他向下方便。上經云。彼得一切智智爲無量衆生。廣演分布隨種種趣種種性欲種種方便道宣説一切智智。或聲聞乘道。或緣覺乘道（乃至）説生摩睺羅伽法是也。或聲聞乘等者。卽是無盡莊嚴。具如上辨。及餘下。擧顯敎所説一切行果。行果者實唯取果。行是同文故來。至次喩中當知耳。問。經云我者大日自稱。疏釋何擧餘經乎。答。一切修多羅歸本皆是大日所説。故不相違矣。無不因此得之者。指上三句十心。謂菩提心爲因。萬行爲緣。依此因緣而得成果也。
　　是故餘經下。明餘經徒嘆果也。莖葉花皆屬果。故總喩果也。若不知因行何緣得果。所以顯略也。娑羅樹此云堅固。是過去毘舍浮佛菩提樹（見于孔雀經上）次喩菩提心也。又華嚴經第五十一（如來出現品）云。復次佛子如雪山頂有藥王樹名無盡根。乃至如來智惠大藥王樹。何故得名爲無盡根。次究竟無休息故不斷菩薩行故。菩薩行卽如來性。如來性卽菩薩行。是故得名爲無盡根。佛子如來智惠大藥樹王其根生時。令一切菩薩生不捨衆生大慈悲根。其莖生時。令一切菩薩增長堅固精進深心莖。其枝生時令一切菩薩增長一切諸波羅密枝。其葉生時令一切菩薩生長淨戒頭陀功德少欲知足葉。其花生時令一切菩薩具諸善根相好莊嚴花。其果生時令一切菩薩得無生忍乃至一切佛灌頂忍果（文）此文正明莖葉花果可見。
　　今此經下。明此經説菩提種子及三密妙行。卽因根二句也。問餘經亦説菩提心及六度萬行。何云不説因及行乎。答雖往往説因及行。非如此經明心續生之相故云不説也。此經從一念淨心次第續生心佛顯現。乃至成婆羅樹王妙果。實違順八心相續之相此經不共説也。又此經廣説世出世持誦法軌。是餘經所未曾説故擧種子因及生育緣。以爲此經超絕之相也。問。種子者爲指何位乎。答順世八心中最初種子心也。上疏云。最初微識善惡因果故名種子（文）卽是也。是爲種子。衆多十心次第相續也。故第三（十五）今以蓮華喩此曼荼羅義。如蓮華種在賢穀之中。枝條花葉之性已宛然具足。猶如世間種子心（順三十八心）從此慚次增長。乃至生花疱時。蓮華臺果實陰於葉藏之內。如出世間心同在蘊中（初地已上因句也）又由此葉藏取包。不爲風寒緣所傷壞。淨色鬚蘂日夜滋榮。猶如大悲胎藏（第二劫根也）旣成就已於日光中顯照開敷如方便滿足（第三劫究竟句）又第三（十六）曰。先爲弟子擇治平地。若論外事自如常釋。若爲我倒凡夫擇得一念守齊種子心。治令平生亦名治地（云云）生育因緣者。謂三密曼荼羅行。又第三云。如初無畏時。以聲字觀修曼荼羅行。第二無畏於有相觀中修曼荼羅行。第六無畏於平等心中修曼荼羅行。離垢地已去於自地觀心中修曼荼羅行（云云）故第三（二十四）云。復次衆生一念心中有如來壽量長遠之身寂光海會。乃至不退菩薩亦復不能知當知。此法倍復離信。故法花中補處三請。如來四誡然後演説。今此經具有修入方便（三密妙行）乃至一生可成。若諦受不疑（地前三賢）到於信地（十地）或度信解（佛地）乃名深行阿闍梨也（文）。
　　經復下。上嘆勝德。是明勸修也。一切智信解地者。此有二種。一一切智卽信解地。第三三十云。上文金剛手直問毘盧遮那。云何得一切智智。佛直答如實知自心。是名一切智智是也。二與上如來信解同。一切智果也。信解因也。初地是隨分覺故。因與果名名一切智信解地。一切智之信解依主釋也。上疏云。當知。行人是位同大覺也。以其自覺心故。便得佛名。然非究竟妙覺大牟尼位（文）。智者指金剛手。今明一切智信解地故。呼對告主云智者。上疏云。衆生自心品卽是一切智智。如實了知名爲一切智者（文）如實了知者。卽信解地故。復越一劫等者。舊解（云云）今云。復越一劫卽超第三劫。故疏釋云度三大僧祇也。對第二劫云復也。昇進此智者。明進入初地也。疏釋云卽是初入信解地。謂越第三劫一重細惑而至虛空無垢大菩提心也。
　　行者初觀下。釋昇住此地文意也。空性極無卽初地淨菩提心中之初後故。經總云此地也。疏卽明此地有二心相也。空性者。上云。空性卽自心等虛空性（文）自心等虛空性卽自心實際。實際者眞如之異名也。常途所云眞如。此經説云干栗太心。第十七（十三）云。此中眞言心者。此心梵音汗栗馱之心。卽是眞實心也（文）是此心性畢竟無相等虛空故。名爲空性。若約相宗二空之性名爲空性。如是空性二空所顯名眞如故。若依性宗二空卽眞如故。空卽性也。今卽後義也。空性者卽無生忍。故第六無畏釋中。云此空智生。空卽無生。智亦忍義也。仁王青龍疏中一（三十）云。無生因如。七八九地惠（忍也）常照理（無生）。名無生忍（文）華嚴大疏三十八（上十六）明八地七勸中經云。無分別如如智所入如。離一切心意識分別想。無所取著猶如虛空。入一切法如虛空性。是名得無生忍。佛子菩薩成就此忍。卽時得入第八不動地（乃至）作如是言。善哉善哉善男子。此忍第一順諸佛法。然善男子。我等所有十力無畏十八不共諸佛之法汝今未得。汝應爲成就此法勤加精進勿復放捨於此忍門（文）又第六釋八地三昧道中。今疏全同也。此等皆約敎道故。明八地無生義。今約證道故。初地卽得。上所云從初地得入。卽是義也。初觀者。諸經論中有其二意。仁王説七地沈空。華嚴説八地。今會。七地出心卽八地入心。故義不相違。今根第六卷釋指七地出心云初觀也第六（二十六）云。經云祕密主八地菩薩三昧道不得一切諸法。離於有生知一切如幻。是故世稱觀世。自在者（乃至）一切菩薩初度第七地時。上不見諸佛可求。下不見衆生可度謂是住大涅槃。於萬行休息等。時十方佛以此三昧道發起其心。得度菩提心難地。是故別説。從此進入九地中無別患難。故不須別説行處印也。從初發意已來深觀十緣生句。入此地時得度空性彼岸。故云不得一切諸法離於有生。復以善巧方便於如如不動中起十緣生無邊大用。以如幻三昧返至十方佛刹親近種種善知識。普學無量度人門。隨諸衆生應以何等像類言而得度者卽皆現之而爲説法。是故世間見始是事迹。故號爲觀世自在者。是初入蓮華三昧之略名也。覺一切法等者。正明沈空相也。上云。行者得如是微細惠時。觀一切染淨諸法乃至少分猶如隣虛無不從緣生者。若從緣生時卽無自性。若無自性卽本不生。本不生卽是心實際（文）又第七（十一）云。如是見一切法生時。卽是見本不生際。若見本不生際者卽是如實知自心。如實知自心卽是一切智智（文）沈住此心。萬行於此休息。故云入心之實際。旣沈空也。下不見等者。瓔珞經云。一切菩薩初度第七地時。上不見諸佛可求。下不見衆生可度。爲是住大涅槃於萬行休息。爾時十方諸佛以觀自在三昧道發起其心。得度菩提心難處（文）謂爲究竟者。瓔珞云。住大涅槃涅槃卽究竟。二轉妙果爲方便究竟。故仁王明第八地文云。此菩薩佛心（大悲下化心）菩提心涅槃（是二轉果卽上求心）皆悉不起（青龍疏下二三十一丁）不隨二乘者。亦有二義。一謂第七地。第十五（二十五）云。第四二乘者。謂觀察二乘境界心得無著不墮實際。爾時得度二乘境界。爾時到第八地也（文）五祕密軌云。或証七地。以所集福德智惠迴向聲聞緣覺道果。仍不能証無上菩提（文）七八地云二乘。注楞伽第八（現證品第九）云。大惠八地菩薩所得三果同諸聲聞緣覺涅槃。以諸佛力所加持故。於三昧門不入涅槃。若不持者便不化度一切衆生。不能滿足如來之地。亦則斷絕如來種姓。是故爲説。如來不可思議諸大功德令其究竟不入涅槃（文）不進得上菩薩地者。此亦有二義。若七地沈空者。入第八地云上菩薩地。八地已上得無生忍故。總云菩薩地也。若八地沈空者指第九地第十五（二十五）云。從第五至第八得度聲聞緣覺境界。從第九心一向行菩薩道至第十心名爲成佛。不進者兩本義釋作進不。今疏恐寫誤。法愛生者。智度四十一（二十一）云。問云。頂者是法位。此義先已説。今何以重説。答曰雖説其義。名字各異。無方便入三解脫門。及有方便先已説。法愛於無生忍法中。無有利益故名曰生。譬如多食不消。若不療治於身爲患。菩薩亦如是。初發心時貪愛法食。所謂無方便行諸善法。深心繫著於無生忍法。是則爲生。爲病。以著法愛故。於不生不滅。亦愛。譬如必死之人雖加諸藥藥反成病。是菩薩於畢意空不生不滅法忍中。而生愛著反爲其患。法愛於人天中爲妙。於無生忍爲累。一切法中憶想分別諸觀是非。隨法而愛。是名爲生。不任盛諸法實相水。與生相違。是名菩薩熟（乃至）復次無諸法實相智火故名爲生。有諸法實相智惠火故名爲熟。是人能信諸法實相智惠。故名熟。譬如熟瓶能盛受水生則爛壞（文）仁王（菩薩行品）云順道法愛無明習。遠行大士獨能斷。青龍中二（八右）云順道法愛者。愛善法也。婆沙論中名善法欲（文）無記心者。光記第二（五）云。有善增上可讃置白品中。有惡增上可毀置黑品中。故名有記。若非可讃毀。非二品收。不分明故名無記（文）麟記云。無記者記謂決定分明説義。前二品（善惡）相狀可分明記故名無記（文）今云。退不墮二乘作證。進不起菩薩悲願。其相狀不分明故。云無記心也。然以菩薩心勢力者。舊華嚴第二十七（八）云。菩薩住此地（第八地）心識無分別如入滅盡定。休息諸所行。得是深忍已是諸想念滅。以本願力故。及佛令勸道。如是第一忍是諸佛職位。我等深智力無畏不共法。汝今無有此。當加勸精進諸法實相常住無變易。二乘亦得此而不名爲佛（文）本願力者。往昔所發上求下化心。卽是菩提心也。眞言行者初入曼荼羅時受菩提心戒。所謂五大願。以此爲三昧耶故。由此勢力而發起悲願也。
　　爾時十方下。明諸佛驚覺也。華嚴第八三十八明十方諸佛悉皆現前與如來智申其七勸。文廣往閱。然義釋第七（五一）釋一切諸佛菩薩眞言中出四箇驚覺。彼云。復次世尊自念。往行菩薩道時常蒙如是諸佛恩故。如諸菩薩初住地之時。無生忍之時。受灌頂時。上如來地時。皆賴十方諸佛加持建立（云云）此中卽無生忍驚覺也。下釋泡喩中云。如行者卽以自心作佛。還蒙心佛示悟方便。轉入無量法門（文）是深釋也。上疏云。空性卽是自心等虛空性。上文。無量如虛空乃至正等覺顯現。卽喩此心也（文）謂心佛顯現故。卽蒙心佛示悟也。又云。此菩薩能於畢竟淨心中。普集會十方法界諸佛菩薩（文）亦此之謂也。轉生極無自性心生者。第三釋自性平等無畏云。此空智生（空性）卽是時極無自性心生（文）問第六卷八地三昧道爲空性心。若爾極無於八九二地何所攝耶。答今八九十三地合爲初地。文中皆有所當也。上云。八地爲無畏依。所云果中之果。九地有進求佛地惠生。是最勝心。十地此心決定。此二心無別境界。還是於第八心中約方便轉開出之耳。（文常途云。八地已上境界皆同。今經合爲初地也。）仁王（奉持品）云。不動菩薩。住無生忍。體無增減斷諸功用心心宗滅無身心相。猶如虛空。此菩薩佛心菩提心。涅槃心。悉皆不起。由本願力諸佛加持。能一念頃而起智業。雙照平等以十力智遍不可説大千世界。隨諸衆生普皆利樂（色自在地。第六云。此中自在是當貴義。卽是也。千鉢經云。第八佛性佛吼地）復次善惠地菩薩。住上無生忍滅心心相（極無自性也）証智自在斷無礙障。具大神通力修力無畏（滿足佛法）善能守諸佛法藏。得無礙解法義詞辨。演説正法無斷無盡（心自在地。千鉢云。體性花嚴也。）復次法雲地菩薩。無量智惠思惟觀察。從發信心經百萬阿僧祇劫廣集無量助道法。增上無邊大福智證業自在斷神通障。（業自在。千鉢云。體性佛境界地。）於一念頃能返十方百萬億阿僧祇世界微塵國土。悉知一切衆生心行上中下根。爲説三乘普令修習波羅密多（文）上疏云。祕密主此菩薩淨菩提心門名初法明道（第八地空性心）菩薩往此修學不久勤苦便得除一切蓋障三昧（第九地極無心）若得此者與諸佛菩薩同等住。當發五神通獲無量語言音陀羅尼。知衆生行。諸佛護持雖處生死而無染著。爲法界衆生不辭勞倦。成就無爲戒離於邪見。通達正見（第十地業自在義。與仁王餘同可見）上云。次無自性心如灰水瑩拭使極光淨。（第九地）爾時生佛家。名置在高幢兩種種寶。（第十地）第六（二十）明大空三昧云。及坐道場自證心性時。卽知如是等加持境界皆是心之實際（空性）爾特不住相。亦不依空（離有爲無爲界）而照見空與不空畢竟無相而具一切相（業煩惱具存）住此三昧者。卽是住於佛無礙惠（仁王云。第九地得無礙辨）佛説是人一切智智究竟圓滿。（第十地）所以經云。故説爲大空圓滿薩婆若（文。大空三昧卽無生忍也）智度一百（十四）云。六波羅密者。從初地。乃至七地得無生法。八地九地十地是深入智惠。得一切種智成就作佛（文）依此等文。常途所説八九十地卽此初地中三義也。八地已上境界皆同故。合爲初地也。又色心業三種自在卽離三細。具如覺心乘下辨。乃至者依上經文略於離有爲無爲界等文。故云乃至也心之實際亦不可得者。上疏亦云。心實際亦復不可得。故曰極無自性心生也。明蒙驚覺畢。知心之實際亦不可得發起大空緣起智也。雖解脫業煩惱等者。正明緣起智生。大空三昧畢竟無相具一切相。故云業煩惱具存等。問上經云具依今何云具存乎。答十本同今。十四本作具存。此中略依云具存。具存只具義。與上不異。具如上解。眞離二乘者。對初二劫共行共聞云眞離。亦如上辨。就前三句中等者。釋此四分之一等文。初地爲因。從二至七爲根句。八九十地爲究竟句。對八九十下中上三種方便云上上方便。卽第十一地。故云更開佛地等也。究竟一切智地者。如實知自心名一切智智。故上中下三心皆一切智智地故上云一切智信解地。依起信説是隨分覺。對彼云究竟。又起信云。覺心源故名究竟覺。卽是究竟一切智智地也又起信云。覺心源故名究竟覺。卽是究竟一切智智地也。又上釋除蓋障三昧中云。當知行人則是位同大覺也。以其自覺心故。便得佛名。然非究竟妙覺大牟尼位。分得一切智智故稱佛對第十一地故云非究竟等。卽與此中同也。四分之一者。四分謂四種方便。上上方便。云四分之一。卽第十一地。至此位時越於信解入佛地故。云度於信解。度謂越度也。又解。深入名度四種方便研竅其體則無生忍。深入無生名爲度。深入卽佛地也。智度第五（二十五）云觀法實相非空非不空不有非不有。是法中轉入不轉無所罣礙。是名度深法忍。度名得甚深法。具足滿無所礙。得度彼岸是名爲度（文）。

　　大日經疏第三（住心品第一之餘）

　　經云。爾時等。已上明三劫建立畢。自下明六無畏也。前約所斷妄執判其位。故名爲三劫。是就能超淨心明其相。故名爲無畏。無畏是離抳縛。而得蘇息處義故。卽是淨心漸次增長之相也。不空羅索第十四（第四）説阿縒縛●●●三字畢云。一一字門聲相如觀世音相。輪舞其印。如是觀照修諸善法。殺不善業得善無畏。如是觀知得身無畏。捨自蘊集得我無畏。害蘊攀緣得法無畏。害法住緣得法無我無畏。害諸蘊界能執所執自性無性平等無畏。依是修者名住如來形相法身。與三昧俱是眞發心。以少功用獲大成就（云云）此經宗依持誦行而得六無畏。持誦是觀音所主故。眷屬有毘俱胝持誦母者。又馬梵云●●。與無畏梵語同。故胎藏曼荼羅觀音下有馬頭觀音。是蓮華忿怒明王。與大日下持明院同。是阿闍梨位也。與六無畏相應（矣）又施無畏是觀音稱號號施無畏者。三世最勝心明王經有安慰印。又十心中第八云無畏依。第八地是觀音三昧也。此中於觀世音甚有相關思之。猶是答前心相句者。答前九句問中第四問也。對前六十心及三劫段答心相云猶是也。猶與又通。維摩觀衆生品。天曰。衆生猶然。無沒生也。唐譯經猶字作亦。韵會猶又也。心相者六無畏相續而生也。準前三劫段。亦應云答諸心相及心殊異也。此亦有心殊異義。淨菩提心漸次轉明是殊異義。然今唯云心相。是略説耳。
　　以金剛手下。明金剛手發問來由也。抄有三解（云云）今云金剛手踏前第三劫中眞言門修行菩薩行文以爲發問。六無畏者是眞言行者漸次證入相故。然佛還復約三劫。答之。意爲欲令人易解故。前文云。復次祕密主眞言門修行菩薩行諸菩薩。無量無數百千俱胝那由多劫積集無量功德智慧。具修諸行。無量智慧方便皆悉成就。疏釋云（乃至）今此敎諸菩薩則不如是。直以眞言爲乘超入淨菩提心門。若見此心明道時。諸菩薩無數劫中所修福惠自然具足。
　　問。世尊下正明問相。是問六無畏處漸次證入相也。
　　佛還下明答意。約三劫者。謂欲明眞言行漸次證入無畏處相。以離直申故還約三劫而爲差降。前以三劫門寄齊常途而顯故。其相易知。今亦約三劫而對明也。差降若謂六無畏差別階降也。第三（十七）云。漸次證入者。如初無畏時。以聲字觀修曼荼羅行。第二無畏於有相觀中修曼荼羅行。第三無畏於唯蘊無我心中修曼荼羅行。第四無畏。於法緣心中修曼荼羅行。第五無畏。於無緣心中修曼荼羅行。第六無畏。於平等心中修曼荼羅行。離垢地（已去）各於自地觀心中修曼荼羅行（文）。
　　梵音下釋無畏處名義。初擧梵名。以如人下明蘇息相也。妄想業煩惱等者。妄想者根本無明。煩惱卽根本支末諸煩惱也。
　　亦如下。約無畏義釋也。廣險惡道者。卽法華化城喩品意也。三劫六無畏所經之路。卽是所云五百由旬。初劫度三百由旬。第二劫度四百由旬。第三劫度五百由旬。具如上辨。無畏處者卽如彼止息處也。法華云。唯有一佛乘息處故説二（文）其心泰然。法華（譬喩品）云。皆於四衢道中露地而坐無復障礙。其心泰然歡喜踊躍（文）。
　　佛言下明第一無畏也。愚童凡夫者。上經云。無始生死愚童凡夫執著我名我有分別無量我分（文）上疏云。一者愚童薩埵。謂六道凡夫不知實諦因果。心行邪道修習苦因。戀著三界。堅執不捨。故以爲名（文）害不善法者。不善卽十惡也。害者第十八（二丁）云。菩薩害其慳者。害是對活義。如言永害隨眠。今亦如是害彼慳結也。又十九（二十）四云。云何不離生死乎。害是損傷義。亦是衰耗義也。第十一（三十四）云。聲聞害者此歎聲聞之德。謂害隨眠等也。又解。蘇羅多是害煩惱者也（文）。
　　善義下。釋善義。抄有二解。今取初義。通於淺深者。六無畏處皆是善也。於中有六種淺深。故云通於淺深。今是修十善法故。名爲善無畏也。
　　如世人下釋不善法義。卽是愚童凡夫相也。南本涅槃經第九（十二丁）菩薩品云。流轉生死無有窮已（文）。
　　後得順世下。釋修諸善法義。兼明害義也。不善是外道違理心。修諸善法卽順世八心。上經云。愚童凡夫猶如羝羊。（違理心）或時有一法想生。所謂持齊（云云。順三十八心）對前愚童云後得也。此中抄出二解。一順世八心外八心也。漸受三歸者內三歸也。二八心三歸俱約內敎。具如抄辨。今取初義。何者世八心中第八無畏依正是歸依三寶心（世間三寶）然今云。得順世八心亦漸受三歸等。明已歸世間三寶。亦遇內善知識而歸依內三寶也。故上疏云。又如行者於第八心（外第八也）求生死無畏依時（外三寶也）若遇善知識（內敎）爲説三寶眞歸依處（內敎）由彼漸識現世因果故。卽能信受（文）。
　　於無量下。釋當得善無畏文。生人天中等者。正明得無畏處義也。準上疏明內敎世間八心中。歸依三寶爲種子心。今無量世等者當第七受用種子。具引文辨之。上疏云。復次行者歸依三寶（內三寶也）隨順如來律儀。於一日中受八齊法。乃至信賢聖所行數數修習。是名初種子。爲令此善增長而修諸善乃至（從二心至第六心）由戒淳淨決定生天。後至涅槃。是名受用種子（云云）依此釋。第八無畏依已下小乘七方便故。當次身無畏。今善無畏者但是世間所歸佛法。凡夫十善業道是世間善中之極故。上云受用種子也。生人天中者。五乘中人天乘。由歸依三寶力故。常生人天中而免三途苦。是卽無畏處也。後至涅槃者。今受用種子者。果復爲種故。展轉增勝終入出世間。故云後至涅槃。此有二義。近至小乘涅槃。遠至大乘涅槃也。上疏云。又於此中（第八心）殊勝住有求解脫惠生（殊勝心）思惟觀察生決定想。從此卽發聲聞初種子心（小乘涅槃）皆應準例前文廣分別説。乃至三乘一一地（大乘涅槃）皆具十心。迄第十地亦具種子牙疱葉花果等。自求佛地智生。觀畢竟空得金剛際也。
　　若眞言下。明能寄齊心相也。初入三昧耶者。第十五卷所釋五種三昧耶中第三三昧耶。彼云。第三見曼荼羅及印位。并作諸事者。謂阿闍梨首至末爲此人而依曼荼羅。乃至諸尊及印等一一告示。又授眞言手印一一行法皆敎授之。此是第三也（文）是受明灌頂。亦名學法。學法亦名弟子灌頂。具如下辨。依三密供養等者。第三（十七）云。如初無畏時以聲字觀修曼荼羅行（文）聲字觀者四種念誦中第一意支念誦。有形音義三種。聲字者觀字觀聲也。第三觀義卽次身無畏也。此三種總名世間念誦。具如世品記辨之。問。第一無畏爲當何位耶。答。演密云。卽當十信已前（文）今按。是當小乘五停心觀。今具出圖。
<PIC>T60068901.GIF</PIC>

　　經云。若如下。第二明身無畏也。抄云。修四念處觀治四顛倒。今且約初立名。故云身無畏也（文）愚按。此位當小乘總別相念處位故。觀四念處然名身無畏者。今對本尊衆相現前故名身無畏。雖當觀四念處。意要在循身觀。故云於身抳縛得蘇息處也。如實知我者。問四念處小乘三賢位所修故。是有漏智而非無漏。何云如實知乎。答雖是有漏所修知身實不淨。乃至法實無我。故簡凡夫四倒云如實知。故智度十九（十丁）云。行者觀是樂受以實知之無有樂也。但有衆苦。何以故樂名實樂。無有顛倒。一切世樂受皆從顛倒起無有實者（文）問四念處中觀身不淨治於淨倒。我是第四觀所治。今何云如實知我爲身無畏乎。答抄及指心等皆約總緣合觀辨之。若是總緣應云如實知淨苦無常我。云何唯云我乎。今云四倒本依我而起。我爲本故總云我。故次下云得離不觀我性四種顛倒（文）華嚴大疏三十六（上二十二）云。此身等四前三卽三蘊。而合想行爲法念者。爲明我所依事我受用事我自體事我染淨事故。抄今初對蘊開合。爲破我故。我有四類故合爲四。卽是釋前所緣之境故雜集云。念住所緣卽身受心法。上已略明。又云。復有四事。謂我所依事等。疏但列名。論主釋云。由顛倒覺。愚癡凡夫多分計我依止有根身故。卽我所依事。受用苦樂卽我受用事。所了境相卽我自體事。由貪等染汚。由信等清淨。卽我染淨事。是故最初爲正觀察眞實事相故。建立此四種事爲所緣境（文）循身觀者。吉慶第七賛云。怛布嚩●●●（無侶反）囊●（苦行處也）釋云。苦行處梵音正翻云循身處（文）具如第八卷記辨之。俱舍二十三初云。經説於身住循身觀名念住。餘三亦然。諸循觀名唯自惠體。非惠無有循觀用故。何緣於惠立念住名。毘婆沙師説。此品念增故。是念力持得轉義。如斧破木由楔力持。理實應言惠令念住。是故於惠立念住名。隨惠所觀能明記故。由此無滅。（阿那德）作如是言。若有能於身住。循身觀緣身念得住。乃至廣説。世尊亦説。若有於身住循身觀者。念便住不謬（文）光記云。經説於身至循觀用故引答。可知。何緣於惠主念名者問自性是惠。應名惠住。何緣於惠立念住名。毘婆沙師至由楔力持者。答。斧由楔持能破於木。惠由念持於境得轉。此間從因爲名。理實應言至便住不謬者。論主釋云。理實應云惠令念住。從果立名。是故於惠立念住名。隨惠所觀念能明記。引論及經皆由惠觀念便得住（云云文）解云。四念住惠爲體故。惠循身等所緣境而轉名爲循身等也。又華嚴大疏三十六（上三十一）經佛子菩薩住此第四地觀內身循身觀。勤勇念知除世間貪愛。觀外身循身觀勤勇念知除世間貪愛。疏今初觀身自有內等三觀。此三智論瑜伽廣顯其相。今略擧一兩。瑜伽云。內自有情色爲內身。外非情色爲外身。他有情數爲內外身。初卽自身我愛愛故。次卽資具等我所愛故。後卽眷屬妻子彼我我愛我所愛故（乃至）所以有此三者。破三種邪行故。有人著內情多捨妻財以全身。有著外情多貪財表身爲妻捨命。有二俱著破此三邪成三正行。此約三人對治各別。若約一人起觀始終。謂先觀自身求淨等不可得。或當外有次便觀外復不可得。便生疑云。我觀內時於外或錯。觀外之時於內或錯。次內外俱觀亦不可得。初二是別。後一是總。以此二釋明知。俱合前二爲內外身。次循身觀者。總顯循相。智論云。尋隨觀察知其不淨等。然循有二義。一尋義五種不淨遍尋求故。二隨義。謂雖冥目了見身之影像。隨順本質相似性故。前標內身卽是本質。今云循身卽是影像。此雜集意（文）見此身下。明不淨相也。三十六物者。智度四十八（二丁）云。須菩提。菩薩摩訶薩觀內身。從足至頂周匝薄皮。種種不淨充滿身中。作是念。身中有髮毛爪齒薄皮厚皮筋肉骨髓脾腎心肝肺小腸大腸胃脬尿屎垢汗淚洟涎唾膿血黃白疱痰癊肪𦙽腦膜。譬如田夫倉中隔盛雜穀種種充滿稻麻黍粟豆麥。明眼之人開倉卽知。是麻是黍是稻是粟是麥是豆分別悉知。菩薩摩訶薩亦如是。觀是身從足至頂周匝薄皮。種種不淨充滿身中。髮毛爪齒及腦膜。如是須菩提。菩薩摩訶薩觀內身勤精進。一心除世間貪愛不可得故（文）又三十六物及五種不淨。皆如演密出之。惡露充滿者。惡穢露水。謂血膿等也。淫水云不淨露。義亦同也。終不爲此等者。光記二十三（四）云。或謂。諸欲貪於身處轉故。四念住觀身在初。然貪身由欣樂於受。由欣樂受故觀受第二。欣樂於受由心不調故第三觀心。心之不調由惑未斷。惑是法攝故第四觀法（文）不觀我性者。我性謂無我。凡夫不知一切法無我。故起四倒也。俱舍二十三初云。如何修習四念住耶。謂以自共相觀身受心法。身受心法各別自性名爲自相。一切有爲皆非常性。一切有漏皆是苦性。及一切法空非我性名爲共相。光記云。次觀身念住觀共相者。謂觀身上與餘有爲俱無常性。與餘有漏俱苦性。與餘一切法俱空無我性。又上經云。祕密主彼不觀我之自性。則我我所生也。疏釋云。若彼觀察諸蘊皆悉從衆緣生。是中何者是我。我依何所爲卽蘊異蘊。相在耶。若能如是諦求。當得正眼。然彼不自觀察。但展轉相承自久遠以來祖習此見。謂我在身中能有所作。及長養成就諸根。唯此是究竟道。餘皆妄語。以是故名爲愚童也（文）於身諸抳縛等者。今對衆相現前故。唯約身明。所以名身無畏也。抳縛者。卽四倒離四倒故得無畏處也。身卽無畏持業釋也。十四本作於身之抳縛。今諸字寫誤。
　　若眞言行者下。明能寄齊。於意支念誦中第三觀句。所云諸佛勝句也。本尊三昧等者。海會現前也。第十（二十八）云。又句中義者。卽本尊之體。先想本尊明了。次卽自觀己身。同於本尊。令內外明了也。字眞言觀（第一）卽是眞言身。聲眞言觀（第二）卽是眞言主。句義觀（第三）卽是眞言之體。卽眞言心也。句是義趣。所歸趣處也。卽本尊心也。身語意淨三事清淨平等猶如內有明眼外觀淨境。又無暗障三事等故明了現前。以此三事等故身口意皆住一見。衆緣具故則有成就之果也。此三事等明見本尊。以三事等故名世間成就也。爾時本尊及諸菩薩。隨想而現。隨念而至。隨問而答。然後入修學出世眞言之行（前持誦法）不如此者。徒指其功無有益也（文）第三當知。卽諸佛勝句。又第六（二十丁）明世間無相及大空三種三昧中云。復次瑜伽行人若蒙諸佛威神加被故。乃至於三昧中具十方佛刹土微塵數等無量聖衆。三種密印互不相離。或復一心不亂轉成自身。雖則奇特離思。尚以有相有緣故名爲世間三昧（文）與此齊也者。當小乘別想念處。總相念處卽三賢順解脫分位也。演密云。當十信位也。是有相觀故。與彼齊故。第三卷云。第二無畏於有相觀中修曼荼羅行。第七云。行者初住有相瑜伽。則是世間三昧（文。五種三昧道中第一世間三昧也）。
　　經云若於下明第三無畏也。取蘊者。俱舍第一（五云）論曰。此何所立。謂立取蘊亦名爲蘊。或有唯蘊而非取蘊。謂無漏行。煩惱名取。蘊從取生故名取蘊。如草糠火。或蘊屬取故名取蘊。如帝王臣。或蘊生取故名取蘊。如花果樹。光記云。火從草糠生名草糠火。蘊從取生故名取蘊。取因爲名。煩惱取能執取故。依主釋也。臣屬於王名帝王臣。蘊屬於取故名取蘊。從屬爲名。樹生花果。名花果樹。蘊能生取故名取蘊。從果爲名。述記第一（末十一）云。薩婆多中一切煩惱皆名爲取。蘊從取生。或能生取。故名取蘊。今者大乘如對法説。欲貪名取。唯貪爲體。染希五蘊。蘊能生取。蘊從取生蘊立取名也。所集者論次文説有漏衆名中云。此有漏法乃至亦名爲集。能招苦故。光記云。此有漏法亦名爲集。招苦果故。論指上取蘊云此有漏法。謂此有漏取蘊由煩惱所招苦果故。云取蘊所集我身。我謂能依。身是所依。卽五蘊也。意明。於取蘊所集我所依身。又解。所蘊所集者。由煩惱所招苦果卽我所依。我身者謂我體也。身有體依聚三義故。唯識云。體依聚義總説名身。捨自色像者。明唯蘊無我義。約初擧色。具應觀三科法。故疏云陰界入等也。像謂影像卽喩我也。
　　謂觀唯蘊下。釋中先總明唯蘊無我觀也。是諸部小乘通計也。中論疏第一（末二十二）明小乘三失。中云。一者同失。如同計有五蘊。謂決定有。佛説五陰意在破我不在於法。而諸部不領無我而取著於法。與佛意乖也（文）種種分折等者。謂折法空也。上疏（一末十三）云。復次如聲聞入。初觀陰界入時卽陰求我。離陰求我。皆不可得。相在亦不可得。爾時於八直道中遠塵離垢正法眼生（文）。
　　捨此自色下。樹喩五陰影卽喩我。樹梵有多種。或云●●●。或云●●。或云薩擔婆。華嚴大疏第十四（二十五）云。經若見大柱。當願衆生離我諍心無有忿恨。疏大柱者。舊經云大樹。梵云薩擔婆（去聲輕呼）此云樹也。薩擔婆（八聲重呼）此云柱也。由此二物呼聲相濫。古今譯殊。柱有荷重之能。一舍由之而立。翻此願離我能之諍。忿恨何由而生（文）俱舍第一明取蘊次文云。此有漏法亦名有諍。煩惱名諍。觸動善品故。損害自他故。諍增隨故。名爲有諍。猶如有漏（文）有諍卽取蘊故。今樹梵云恐是薩擔婆。薩擔婆名樹者。卽有漏五蘊也。故今蘊喩樹也。又論釋取蘊云如花果樹蘊有樹義思之。又薩擔婆恐與●●字體同。上疏云。忍樂修行堅持不捨義也。又戀著三界堅執不捨名愚童薩埵遠離三界樂求涅槃名有識薩埵。今捨愚童我入有識正位。卽唯蘊無我觀也。
　　今五蘊下合法也。都無自性者。蘊是聚義。從緣生故云無自性。求是法體空故名無自性也。故上疏釋寂然界五喩中明湛寂寂然不同云。聲聞經中雖説此五喩而意明無我。今此中五喩意明諸蘊性空（文）如上所説者。上經云。如是湛寂一切外道所不能知。先佛宣説離一切過（文）我之抳縛者。我卽抳縛故。無我卽無畏持業釋也。若眞言下明能寄齊也。瑜伽境界指前本尊三昧衆相現前。
　　一切分段下正明當位。下皆準知。一切分段者一切有爲法都也。上疏（一末十一）云。初句云謂若分段者。是總擧從緣生法。以法待因緣成。必有差別相故。行者當知。如是觀察。今此分段中何者是心。乃至分折推求都不可得。卽知此心出過衆相離諸因緣。以知心性常如是故。爾時一切法自然不異於心也（文）又（十三）云。次復説十八界十二處乃至一切分段中求不可得陰界入義。阿毘曇中廣明。此三法已攝一切法復云。乃至一切分段中求不可得者。卽是摩訶般若中歷法廣明者是也。如於陰界入分折求心心不可得。當知。六度萬行乃至總持三昧門中種種求心亦不可得。以心不可得故是心常樂我淨非常樂我淨等相。亦復如是不可得也（文）觀心不可得者。行者初觀心本不生。分知心不可得理寄齊於小乘無我觀。故名唯蘊無我。卽是眞言行者出世間心之初門也。上疏云。學摩訶衍人初得出世初心與小乘見通適齊。然不墮聲聞正位。所以爾者。由彼從初發心知心性但爲我倒所覆未得現前。爾時觀陰界入等（一切分段）悉從緣生無常變異。是中何者是神耶。如是推求卽了神本不生（心不可得）度無量見網淨菩提心少分增明（文）不生愛慢者。抄出二解。恐皆不可。今云。於前本尊三昧衆相現前位。不生取著心云。不生愛慢。生取著者亦名我慢定故。第六（十八）若見異境界以爲殊妙。而取著之名爲我慢定。亦名慳執定（云云）第十一（十五）云。行者初修出世間觀方便時先觀本尊。依畫像善觀已初時閉目而得明了。其後漸開眼。亦顯現明了無有陰昧。此是末等引。若以得如是事故。其心倍生信樂（第二無畏）由此信故其心清淨漸當不取著（卽不生愛慢也）等心無二（第四無畏）此無二亦除無有中邊差別之見（第五無畏）除諸心緣萬法平等。爾時名等至相也（第六無畏。等引地也）又解。愛謂愛著。慢卽增上慢。未得爲得也。維摩第六（二十八）云。舍利弗言。天女汝何所得。以何爲證。辨乃如是。天女曰我無得無證。故辨如是。所以者何。若有得有證者則於佛法爲增長慢（文）。
　　經云。若害蘊下。明第四無畏也。害蘊者對治前唯蘊著也。住法者住蘊空觀也。攀緣者疏以觀察言釋。華嚴大疏十二（五七）云。苦諦衆名中或名攀緣。攀緣者進求苦也（文）觀察者卽進求義也。俱舍光記二十七（三十二）云。復有呪術名伊刹尼。持此便能知他心念如他心通。伊刹尼此云觀察（文）華嚴大疏第十七（六）云。觀察者以惠推求故（文）以惠推求卽攀緣也。維摩第五（問疾）云。從有攀緣則爲病本。什曰。心有所屬名爲攀緣。攀緣取相。是妄動之始病之根也。肇曰。攀緣謂妄想微動攀緣諸法。淨影云。攀者是手。緣者是足。心法取境似手似足。故曰攀緣。心住蘊中者。明前唯蘊觀。是取治也。上經云。彼出世心住蘊中。有如是惠隨生（寂然界）若於蘊等發起離著當觀察聚沫浮。泡芭蕉陽焰幻等而得解脫（云云）欲令發起離著者釋害義。離著卽害。謂對治也。
　　爾時下。釋住法等義。法謂幻等五喩也。上疏釋寂然界云。大乘行者了達諸蘊性空故。於一切法中都無所取。亦無能取。雙離違順八心我蘊兩倒業煩惱網（文）觀察諸蘊者。觀察釋攀緣謂惠推求卽攀緣義也。得離違順者。前唯蘊位以斷我故離順世八心。今害蘊故雙離違順八心。是初能越心故也。
    然離蘊之抳縛者。前第三中雖達無我還住唯蘊。住唯蘊卽是抳縛。今以五喩觀住於蘊空名爲法無畏。法卽無畏持業釋也。法謂十緣生句者。抄辨五喩十喩義（云云）今云。前初劫中約所寄齊故唯説五喩。今約能寄齊眞言行者故云十緣生句。眞言行人初從凡夫直約十喩故。下十喩段亦明三種十喩。又第六卷明出世三昧中亦云十緣生句。皆是此義也。
　　若眞言行者下。明能寄齊也。前位於一切分段中觀心不可得。今此位覺。前瑜伽境界畢竟空寂如鏡像水月等。第六（二十）明世間三昧畢云。若此三昧（世間三昧。卽本尊觀也）現前時行者觀察十緣生句（卽五喩也）淨除一切妄想戲論與空寂相應。卽悟如是曼荼羅海會皆悉從衆緣生。如鏡像水月乾城等。觀無性相名出世間三昧。然尚以空病未空故未得名爲大空（文）空病未除者。寂然界離蘊之扼縛尚住蘊空。是云住法。是以未知不空故云空病。上釋他緣乘中云。今大乘不可得空相。空相亦不可得（文）第二劫已上知不可得空。故對此云空病也。又第三卷明第二劫卽心之幻云。二者以心沒法中故等。法卽十緣生故。卽是前所謂住偏眞理偏眞理卽空病。故云心沒法中也。
　　經云若害下。明第五無畏也。害法者。上云。法謂十緣生句。今卽對治於前住空寂故云害法。謂識外見空。空卽有緣。有緣卽空病名法扼縛。今還除之也。住無緣者。萬法唯識故。識外無法。如空亦不可得。故云住無緣也。卽是無緣乘者。依上疏釋此有智悲兩義。今約智釋。無緣乘心者卽實智也。法無我性者。智所證理。如智證如。能證所證不二平等義。具如上辨。心外有無影像者。於初劫中初遣我存蘊。次遣蘊存空。初觀存有影像（唯蘊）次觀存空影像（蘊空）皆心外見有空故云影像也。第二劫中住唯識觀。而知心外無法故。不取心外之影像。是云無所得也。又二乘執人我空。寂然界執法我空。今知空亦不可得故。云智都無所得也。唯識第七（二十二）云。我法非有。空識非無。離有離無故契中道。述記（七末十六）云。謂心外所計實我法非有。眞如理空。能緣識非無。或空卽其理。識卽俗事。初離有後離無故契中道（文）上疏云。大乘不可得空相。空相亦不可得。雖觀諸法無所有。然亦於諸法無所空故。須離有無道觀法無我性（文）智都無所得者。離有無故云無所得。無所得卽中道。是卽無緣心義也。唯識第九（十二）云。若時於所緣智都無所得。爾時住唯識。離二取相故。論云。若時菩薩於所緣境無分別智都無所得。不取種種戲論相故。乃名實住唯識眞勝義性。卽證眞如。智與眞如平等平等。俱離能取所取故。能取所取相俱是分別有所得心。戲論現故（文）。
　　心王自在下。明覺心乘也。經唯明無緣乘。略覺心乘。今疏主依上第二劫文加釋之也。上經云。彼如是捨無我心主自在覺自心本不生（文）捨初劫中人法二無我云捨無我。無我卽法之扼縛。故知。正離扼縛在覺心乘。故疏主得經意而釋出也。得離法等者。釋法無我無畏義。法卽初劫十緣生。前爲能治今還爲所治。所治卽空病。故云扼縛。今觀空亦不可得。對治空病。是離義也。若眞言行者下。明能寄齊也。於瑜伽道中等者。明第二劫持誦相也。是第十一卷所明影像成就住也。心得自在者。謂心王自在義。若約所修瑜伽行。謂於瑜伽中廣歛卷舒得自在用也。義釋第八（二十九）云。乃至如是知世間萬法畢竟不出阿字門。今觀圓明種子亦復如是。以見初起時極微細故。則知。但從心生畢竟無住無本。以知無住無本故。後雖修習增廣乃至彌綸法界。卽知不異初起時。是故學此觀者要旋微小漸至光大（已上明無緣乘心）復次所以從小至大攝大歸小者。欲令行者心自在故。由彼心力卷舒無礙。漸能以一微塵包含無量法界。以無量法界內一微塵中。若深祕釋者。此是般若經中諸佛微細惠。以出過一切心量不可示人。然亦自在心持無所不見。是故義云微細。非細少之謂也（已上明覺心乘也）又第十一卷明影像成就中有二未等引地。如次明他緣覺心二種持誦。文廣往見。
　　經云若復下。明第六無畏也。一切蘊界處等者。明第六無畏如上所説一切扼縛皆悉除遣也。蘊界處者擧三科法。是第三無畏所滯唯蘊等諸法也。能執所執等者。凡夫外道所計我我所也。上疏（一末十二）云。已説觀諸法實相。次明觀於我相。故云若我若我所若能執若所執若清淨。如上於諸陰中種種方便觀心而不可得。何況我人壽者等法。從本以來但有假名。而於其中有心可得（云云）又上釋能執所執計云。謂有外道言。身中離識心別有能執者。卽是眞我。能運動身口意作諸事業。或有説言。能執者但是識心。其所執境界乃名眞我。此我遍一切處（文）及法者。第四無畏所滯十喩觀也。無緣者第五無畏所滯。且擧無緣攝覺心也。如是扼縛皆悉淨除也。或可。一切蘊界處等者。是上經所説一切分段中求心不可得義也。如是觀時。懸悟心本不生際爲第六無畏也。空自性無性者。正明第六無畏。於中是初明空性心。謂上諸段中遣我住蘊。害蘊住空。害法住無緣。皆是取捨不平等見。今此中悟如是諸法畢竟平等自性無性不出阿字門。謂之空智生。空智生卽入心實際。上疏云。行者初觀空性時。覺一切法皆入心之實際。卽此義也。
　　當得一切下明極無自性心。具如疏釋。
    謂觀下初釋空性觀也。觀自心畢竟空性者。謂觀心本初不生也。第六云。知空等虛空者。本來不生卽是畢竟空（文）我與之蘊者。經蘊前我後。疏約外道二乘次第故前却文也。皆同一性者。謂如上五種無畏淺深雖異皆不出阿字門。故云。比同一性也。自性無性者。自性謂諸法本性。無性卽空義。空卽本不生。故上疏云。行者得如是微細思（空智）時觀一切染淨諸法。乃至少分猶如隣虛。無不從緣生者。若從緣生（自性義）卽無自性（無性）若無自性卽是本不生。本不生卽心實際（空性）心實際亦復不可得（極無）故曰極無自性心生也。此空智生者。指自性無性。卽空性無境觀惠。故云空智也。卽是時極無自性心生者。謂空智生時自知心實際亦復不可得不住實際。此時極無自性心生也。於業煩惱下。釋當得已下文業煩惱等者釋一切法義。等攝苦道。卽擧三道攝一切法。卽擧第三劫文釋自性平等義也。無縛無脫者釋自性平等義。上疏云。本自無有縛。令誰解脫耶。謂縛擧體本自不生。縛外無解脫。是云縛解不二。縛解不二卽自性平等義也。謂煩惱業苦卽十二因緣。十二因緣卽生死迷法。因緣實相本來不生。法住法位性相常住。何名爲縛。縛已不可得。亦何有脫。無縛無脫卽是自性平等義也。理趣釋第二段云。卽説一切法自性平等心●。釋此字云四出生字。又云。此四字是毘盧遮那自覺聖智。四種智解脫。外現四大轉輪王菩薩（文）第十一釋●●等四字云正等覺眞言（文）今自性平等無畏者。極無自性心生義也。上經明極無心云正等覺顯現。卽●字出生義●字卽心蓮華藏。故花座種子亦●字也。心蓮花藏卽摩訶薩意處。證此心時云正等覺顯現也。又除蓋障種子●字。第十三眞言釋云。除凡夫二乘及菩薩四垢入清淨位也（文）四垢卽當段所謂離蘊界處能取所取等是也。清淨位者。卽得自性平等位也。又傍二點除義。引點卽金剛三昧（除蓋障三昧）能斷智也。本體阿字卽四垢也。亦卽清淨位也。約淺略則除四垢而入清淨位。若約深祕則●字爲障。亦爲清淨位。煩惱卽菩提。縛解不二。是此宗實義。謂之除蓋障三昧。卽是自性平等無畏也。又二點極也。●無自性也。引點卽能觀心。●字卽極無自性心也。又本體字菩提心因句也。上點大悲萬行卽根句也。傍二點是二轉妙果。卽方便究竟。三句卽極無自性義也。
　　爾時下釋蘇息處義。謂無所縛故離有爲界。無所説故離無爲界。於此二處得無畏故名自性平等。自性平等卽無畏。持業釋也。第三卷云。第六無畏於平等心中修曼荼羅行（文）涅槃（梵行品）第十五。初地云空平等地。千臂千鉢經第七（八）云體性平等地。平等卽初地稱號。初證平等法界故以爲名也。卽是下明自性平等無畏體性也。上疏云。若通論信解地。則是初地菩薩得此虛空無垢菩提心時。自然於十無盡界生十大願（云云）虛空無垢等者。卽大空生亦云大乘生。亦云佛樹牙生。卽是心佛顯現。初地菩薩證此心。名爲淨菩提心也。然此心等者。已上逐文消釋畢。此下明於無相心辨於心相也。淺略深祕二種法門是此經大意也。是初明無相心也。理趣釋云。清淨法界本來不染與無量雜染覆蔽。異生無明住地其性亦不減。預聖流證佛地其性亦不增（文）畢竟無相者。上疏云。以如是淨菩提心出過諸觀離衆相故。於一切法得無罣礙。譬如虛空之相亦無相故。（云云）又云。若瑜伽行人正觀三法（煩惱業苦）實相。卽是見心實相。心實相者卽是無相菩提亦名一切智智（文）以如來五眼等者。述成無相義。謂菩提心本自無相。無相可見。五眼尚不能見。而況凡夫肉眼豈能見之乎。中論疏二（本十二）云。問。世諦破此性。實生滅是性空義。以不。答。卽是性空也。以如是等性畢竟空寂五眼不見故。名性空（文）。
　　今所以下明建立心相也。意明。此心畢竟無相。言斷心滅更無由進趣是以擬儀六無畏外迹。以明無相心修證之淺深也。上已等者。上疏（二末十二）釋六十心相中云以心法微細難知。但觀彼所爲事業。必有相彰于外。譬如鑒煙之狀貌則火性可以比知（文）但知下明第六無畏表示也。心垢盡處者。心垢卽六無畏外迹。所謂三種妄執。又當段所謂蘊界處能執所執等是也。盡處者謂第六無畏。卽云離蘊界處等是也。戲論不行者。戲論卽差別之見。前五無畏中捨劣得勝。次第進趣皆是差別之見名戲論。今至第六平等無畏悟此等諸見畢意平等不出阿字門故云戲論不斷。戲論不斷卽自性平等也。上疏云。卽悟此心性本自無生無滅畢竟常淨。戲論雲披譬如珠力故水清。水清故珠現定不從餘處來也（文）又戲論不行卽是虛空無垢菩提心。上疏云。虛空無垢執金剛者。卽是菩提心體。離一切執諍戲論。如淨虛空無有障翳。無垢無染亦無分別（云云）無畏依者。問。至此無畏何云依乎。答。第六無畏正證虛空無垢淨菩提心。淨菩提心者卽一切智。一切智爲萬法依。故云無畏依。上疏釋無相菩提云。以如是淨菩提心出過諸觀離衆相故。於一切法得無罣礙。譬如虛空相亦無相。故萬像皆悉依空。空無所依。如是萬法皆依淨心。淨心適無所依（文）又解。若以常途十地配屬十心。則第八地卽第八無畏依。彼第八地當此初地。初地卽無畏依故云也。
　　享保八年歲次甲辰正月二十有五日擱筆
　　沙門曇寂
　　同十四年巳酉夏再閱正治
    元文二年歲宿丁巳初夏七日重正治擱筆寶曆十三年辰霜月三日善住師以御本書寫了
　　順庸

　　大日經疏私記第二十

　　             沙門曇寂撰
　　住心品第一之餘（十緣生句）
　　經云祕密主等。自下釋十喩經文也。十緣生者。帶數得名。又從緣而生故。因緣之生。亦依主釋也。青龍疏上二（初）云。言緣生者。緣謂衆緣。生者起也。諸有爲法皆從緣生（文）第十一（二十三）云。雖復生此有爲方便。然卽了此分別之法本性常空。如是因緣起法離生滅斷常一異去來。但如幻化不異中道。若捨離此而未無爲別體不可得也。以無爲之性卽不異有爲。了達如是甚深緣起法。故能以此有爲卽成無爲之果也（文）第十九（六）云。緣起者謂觀心八葉之花。花上圓明同於淨鏡之類。初時未卽明了（因義）以羅字惠眼方便故（緣起）漸自明了。乃至於圓鏡中見自身。卽同一切佛等。如是法生（生義）卽是從因（自心）緣（方便）起（生義）。若從緣起者觀此不生門。卽入法界體性也（文法界作性卽阿字義。可如緣生法者。卽阿字法界義）今按。用緣生者卽阿字三義。亦卽三句義也。空是因義。有卽緣義。生卽不生。如次因根究竟三句也。又阿等四字攝三句者。初阿字菩提心也。次行爲根第三四卽二轉妙果。是究竟句也。三句五轉開合之異。卽因緣生義。因緣生者亦曼荼羅義第四（二十九）云。曼荼羅者是發生義（緣起）。今卽名發生諸佛曼荼羅也。下菩提心種子（因義）於一切智心地中潤以大悲水。照以大惠日。鼓以大方便風。不礙以大空空。能令不思議法性牙次第滋長。乃至彌滿法界（根緣）成佛樹王。故（究竟生）以發生爲稱。○次答義中。梵音曼荼羅是攅搖乳酪成蘇之義。曼荼羅是蘇中極精醇者浮聚在上之義。猶彼精醇不復變易復名爲堅。淨妙之味共相和合。餘物所不能雜故。有聚集義。是故佛言。極無比無過上味是故説爲曼荼羅也。以三種祕密方便（緣也）攅搖衆生佛性之乳（因義）乃至經五味卽成妙醍醐。醇淨融妙不可復增（生義）一切金剛智印同共集會於眞常不變甘露味中爲第一。是爲曼荼羅義也（文）第三（十三）云。次明入曼荼羅行法。具衆緣支分及所要眞言皆於此中廣明。譬如已知乳酪有醍醐性。卽敎令具諸器物方便攅搖。以從緣起故。當知不異十緣生句也（文）此五味者如次五種阿字。五種阿字橫談則爲中胎藏（入中惡字。卽五字具足也）卽五智五佛也。竪言則四重流現。卽四阿義。具如第二十卷抄記中所明。以要言之。則一經始終不出于三句四阿因緣生義耳。眞言門者是明第三重十喩。故云眞言行。與前第三劫段復次眞言門修行菩薩行義同也。通達作證者。第十九（八）云。通達是證果義。至於所至處也。此通達當言證也（文）又見道云通達位卽此義也。作證者初地已上證知位故云也。
　　是略下釋中先明文來由也。是答九句問中第七問也。愚按。前第六自性平等無畏者卽極無自性心。故疏云。此空智生卽是時極無自性心生（文）極無自性心生者。正是第三重深修觀察成就之心。此心成就必依十緣生修行。故及此文來也。
　　如下文下。總明是修行句之大意也。下文者正指具緣品。兼指餘品中明修行方便文也。上疏（釋九句問中）云。如下文入大悲藏曼荼羅（具緣品）等（餘品）卽是答修行句（文）具緣品疏云。此品次明入曼荼羅行法。具衆緣支分及所要眞言。皆於此中廣明。譬如已知乳酪有醍醐性。卽敎令具諸器物方便攅搖。以從緣起故。當知。不異十緣生句也（文）又世間成就品明四種念誦。出現品説三月持誦。成就悉地品明●●●●四字觀等。皆是修行方便也。廣指此等諸品云下文也。第三（十三）釋住心品畢云。從是已下明進修方便及悉地果生也（文）具緣以下諸品廣明修行及證果。其中修行皆依十緣生句也。
　　然統論下。抄（云云）今助一解云。此品者總指住心品。於此品中明十喩觀略有三種。淺深雖異同用十喩。然上經文初劫説五喩。第二劫説六喩者。約所寄齊而明。若能寄齊眞言行者。從初至此皆觀十喩。是故初劫疏云。法謂十緣生句。第三劫中云。此中十喩望前十喩（指第二却六喩）此等疏文指五喩六喩云十喩者。皆約能寄齊而云也。故知。此中亦唯約眞言行者而統論於十喩淺深。故總云十緣生句也。略有三種者。抄出簡略攝略二義（云云）今出前後文明簡略義。上釋寂然界五喩中云。聲聞經中雖説此五喩。而意明無我。今此中五喩意明諸蘊性空。又次明深修觀察云。得淨心（初地）以去乃至方便究竟（佛地）其間（十地）一一緣起皆當以十喩觀之（文）廣論之。則一一地皆用十喩。今且略明三種也。
    一者下明初劫十喩也。以心沒蘊中者明湛寂心。是所離也。上疏釋湛寂心云。然未度法障。未名眞淨菩提心。如蓮花已離濁泥（無我）尚未出水（唯蘊）故經云。彼出世間心住蘊中也。以行者於瑜伽中。湛寂之心已雖明顯。然涉事。根塵識等猶尚當心由厭怖有爲故著無爲法。然以菩提心勢力自然不由他敎也。有如是惠隨生。能於蘊等發起其心。修離著方便。於五種譬喩觀無性空。（云云次明五喩也）又明寂然界云。證此寂然界時漸過二乘境界（堪寂心）如蓮華雖未開敷。而稍出清流之上（出蘊）行者亦爾。不復心沒蘊中。故名出世間心（云云）對治實法者。謂對治唯蘊著心。蘊卽實法。上經云。若害蘊住法攀緣（五喩）當得法無畏是也。如前所説者。指初劫五喩。上疏云。行者如是觀察時從無性門達諸法卽空。得離一切法倒了知心性。如是不爲蘊處界能執所執之所動搖。故名證寂然界（文）。
　　二者下明第二劫觀也。心沒法中者初明所離心。寂然界菩薩害唯蘊執還沒空法。法卽十緣生句也。欲對治下明能除觀也。境界攀緣者。境界謂喩伽境界卽十緣生句。住此不捨一心繫緣云攀緣。攀緣卽觀察義（如上辨之）卽是寂然界作證義也。如前所説者。上釋無緣乘心云。又無緣乘者。此僧祇始能觀阿他那深細之識。解了三界唯心（文）又釋第五無畏云。於心外有無影像智都無所得（文）對上卽空云卽心也。謂彼未了三界唯心故。著心外空法。今悟空亦不可得。心外無法故云卽心之幻也。
　　三者下明第三劫十喩也。抄云二解。初解不可也。心沒心實際中者明所離心。卽是遣空性心沈空也。具如上辨。欲離下明能除觀也。離有爲無爲界者。是明以中道正觀。離二界也。謂空性心捨有爲界沒無爲界。今欲總離二種界故。住中道正觀。爾時悟心實際亦不可得。極無自性心生。是云離二種扼縛也。上疏云。以此中道正觀（十喩）離有爲無爲界。極無自性心生。卽是心佛顯現（文）如前所説者。指第三劫文。疏釋云。行者解脫一切業煩惱時。卽知一切業煩惱無非佛事。本自無有縛。令誰解脫耶（乃至）若住此不思議解脫時卽是眞阿羅漢。不著有爲無爲。一切世間應受廣大供養（文）又云（乃至）以蒙佛敎授故轉生極無自性心。乃至心之實際亦不可得。雖解脫一切業煩惱。而業煩惱具存。至此不思議地乃名眞離二乘地也（文）今解。業煩惱有也。解脫空也。具依中道也。卽空卽假卽中故云不思議幻。不思議幻卽中道正觀也。摩訶般若中等有人設一解（云云）今按。第三卷（二十一）云。善巧修行般若波羅蜜者。卽是深修觀察十緣生句。見甚深中道照不可得空。是事如摩訶般若中廣説。若行者於文字及觀心中善得通達離於見著。乃應爲人作世間阿遮梨。復次初劫智惠於與二乘共行非深般若。二劫智惠尚與二乘共聞。亦非甚般若若第三劫等虛空心無邊智惠。一切二乘不能思議。乃名甚深般若。堪作祕密行阿闍梨也（文）般若卽十緣生句義。證於此智有三種別。共行共聞及甚深般若。故云含三意也。又下釋通達三乘文云。十緣生句攝般若。是明三種十緣生句攝共行共聞及甚深般若。故云含三意也。
　　今此中下。正釋深修觀察義。此有正釋復次二門。由此二門深字有異。今此中對淺明深。下復次中於深中辨深。至下可知。意明。第三重者對初二淺云第三重。故對淺顯深。是正釋意也。何者接上第六無畏明深修十喩。故正明初地觀相。上第六無畏雖明深修觀察成就之心。而未明其觀相故今明之。故知。約初地爲正釋也。
　　且如下明深觀相也。此中初明甚深因緣生義。自心爲感者。是因義也（因句也）佛心爲應者是緣義也（根句也。佛心者大悲義故）卽時下明生義（究竟句也）毘盧遮那者是本地身。現所喜見等者是加持身。由感應因緣見海會現前。卽是生義也。然我心等者明不思議因緣義。淨謂淨法界。因是法界。緣是法界。因緣所生法亦是法界故。云畢竟淨也。若望我心等者。我心佛心俱淨法界。淨法界中豈有自他差乎。而今於無自他中。辨於自他。卽不思議因緣也。
　　今此境界下。明四生推撿畢竟不可得也。第九（四）云。當知。此像不從鏡中生。不從外質生。不共生。亦非無因緣有。種種戲論皆不相應。亦復不可執取。但屬衆因緣耳（文）具如抄引中論辨之。今此境界者擧所觀境。是瑜伽中所現境界。卽上所云所喜見身也。而形色宛然者。上云我心亦畢竟淨等者。明因是法界緣是法界義。此中明因緣所生法亦是法界義也。形謂所喜見身。聲卽所宜聞法也。此三種相（自心佛心所現形色）同一法界。全法界而緣起故。卽不思議也。
　　論幻卽幻下抄。有二解。今取後義。論幻者約所現身。此形聲從因緣而生故畢竟不可得。故云幻也論法界者約自心爲感義。此所現身不離自心故云法界。自心實相卽是法界故。論遍一切等者。約佛心爲應義。此所現身不離佛心故。佛心者卽毘盧遮那遍一切處義也。此三種無二故。隨擧一時三種並存。不異而異故三種差別。不同而同故都不可得。卽是不可思議。今論幻故云不思議幻也問。今何故取幻義耶。答今瑜伽境界觀自性無性畢竟不可得。故且論幻也。復次言源等者。抄云今云。上約三劫明深修義。是對淺而辨深義也。此下約十地明深修義。是於深中亦論深故云所證轉深也。此中有三句。初地爲因。二地至七地爲根句。八地已上卽方便也。
　　且如四諦下。擧例明十喩重重無盡也。演密云且者不盡之辭。如卽指付之語也。法數誠多且擧四諦。世界無量且示娑婆。蓋取一隅耳（云云）娑訶者經音二十二曰。索河娑各切。舊言娑婆。或作娑訶。此云堪忍。亦云雜會世界也。愚按。●●通同。故新舊爲異。且如藏梵云揭訶●●或云蘖羅婆●●●之例。●●風也。●卽風大種子。其義相通可見。已有無量等者。此中總依華嚴四諦品意釋。引文如抄。大疏第十二（五二）云。然此經中雖彰名異卽表義殊。以名必召實故。是無量四諦義也。約一界一諦卽有十千。娑婆四諦有四百億小千名義。而文義包博言含性相（文）。
　　又況下廣明。法門無盡也。謂今且約娑婆四諦明無量無邊義。若約無盡法界談豈有限量。故云何可窮盡也。
    今行者下以塵沙四諦結歸深修觀察不思議幻也。此下總明通達相也。一念淨心者卽是初地也。淨心之名廣通諸位。且約最初證得此心。初地名淨心地。華嚴大疏三十四中（四二）云。集功德卽論經淨心。淨心卽初地。由集功德故抄淨心卽初地者。證心離染故言由集功德故者。會經同論經論經云爲十淨心。論言淨心。卽所成初地。今經云集功德卽能成因故（云云）。
　　空則下。約於三諦觀塵沙四諦也。三大卽●字三義。●字卽不思議故（不思議梵云阿眞底）擧不思議三諦。以顯不思幻義也。三諦相卽擧一全收三法無定相。名爲不思議也。謂論空卽三諦悉空。故云畢竟不生。論有卽三諦悉有。故云盡其性相。論中卽三諦悉中。故云擧體皆常。又四諦卽三大。苦集有也。滅卽空也。道爲中道。三大卽三句。三句卽因緣生。緣生卽阿字。阿字卽不思議字。故云不思議幻也。以三法無定相者。明擧一全收也。
　　如四諦者下。例同諸餘一切法門也。耳異本作爾字。承和古本朱註云。證本作耳。與爾通。不空羂索經第十四（三右）云。善法中疑爲惡中惡。疑故不勤求。二諦諸勝法喩商賈者海遇眞寶。疑惑無識解。不釆無價珍。遇斯不空法疑惑亦復耳。蘇婆呼童子經下（八右）衆生亦耳。（異本作爾）唯識述記第二（四八）極微聚集足成根境。何用果爲故知耳也（文）。
　　是故下明深有重重唯至佛而盡其深也。故下釋漸次大乘句云。如入大海漸次轉深。乃至（十六重淺深）毘盧遮那以上上智觀方能盡其深底。故曰漸次大乘句（文）。
　　此經所以下。明今釋文大意也。初明次第六無畏説十喩之意也。意明。於是處説十喩故。包括三劫六無畏始終。綜該十地諸位也。觸緣成觀者。意云。或於寂然界（乃至）初地及十地觸緣成觀。其一一相不可緌説。今且依智度一相明其大度歸趣耳。經云云何下正釋十喩。於中初牒文。牒文中初列名。次云何爲幻下釋義也。問云何用十喩觀耶。答爲遣於行者係著心也。且如本尊衆相現前時。不知是從自他因緣而生故假而非實。自係著則還爲戲論。又如第三劫住心實際生法愛心。爲遣如此著心故用此觀也。智度第六（初）云。是十喩爲解空法故。問曰。若一切諸法空如幻。何以故諸法有可見可聞可嗅可嘗可觸可識者。若實無所有不應有可見（乃至）可識。復次若無而妄見者。何以不見色閏色。若皆一等空無所有何以有可見不可見者。如一指第一甲無第二甲亦無。何以不見第二甲獨見第一甲。以是故知。第一甲實有故可見。第二甲實無故不可見。答曰。諸法相雖空亦有分別可見不可見。譬如幻化象馬乃種種諸物。雖知無實然色可見聲可聞。與六情相對不相錯亂。諸法亦如是。雖空而可見可聞。不相錯亂（文）華嚴大疏四十四（四）云。設有一法過涅槃者。我亦説言。如夢如幻。涅槃雖眞從緣顯故。遣著心故。抄有難云。妄法緣生可許如幻。涅槃眞實又不從緣。如何同幻。故牒釋之。釋有二意。一明雖眞而從緣。雖非緣緣生。而是緣顯亦空無性。二明涅槃非幻。爲破著涅槃心云如幻耳。
　　佛説藥力下。作釋中初釋第一幻喩也。釋中有二。初擧藥術喩顯幻事從緣而有。次又如藥術下正釋幻喩。抄解爲正釋復次者恐不得文意也。如人以藥等者。明藥力不思議相。是世間本有呪術爲種種不思議事。又依此經世間成就之時而有此事也。如上疏出五通仙化土石類爲金寶喩是也。又第十二（二十二）云。謂種種藥物以法成之。能得聞持一聞不忘乃至力通明行皆得善成。於大空而得自在。若出世義如是。隨其成就之時。能滿一切所願（文）不空羂索第十八（二十二）云。若加持香水油和藥塗身熏衣。入阿修羅窟鬼神窟皆得自在不相嬈害若入水底水不能溺。若入火中火不能燒（云云）隱形者安怛陀那法也。諸軌中住往在焉往見。
    此事下明藥力不思議相也。亦非下明非思議所及故不可生疑也。
　　又如藥術下。正釋幻喩也。能造所造者。抄有二解（云云）今云。能造所造俱約幻化。謂化人亦現化化人是能造所現卽所造也。華嚴大疏四十五（五丁）云。然緣亦從緣故。緣果俱幻也。中論云。譬如幻化人復作幻化人。卽斯意也。
　　雖於衆緣中下。釋惑自眠等文。五情卽五根。具如上解。經且約初云惑自眼也。疏釋意明無而假有是正幻義也。
　　雖展轉下。釋展轉相生等文。展轉相生者。述明能所造義。化亦生化故云也。非去等者。如一化人本依術現無有實體。豈有去來。故云非去。然眼現見其去來相故云非不去也。此事不思議。故云亦非籌度等也。釋論云者。第六論也。文甚廣博。今略引之。佛問有二。初別次總。別亦有三。一約內外問。二約三世問。三約幻體問。三問皆明幻無義也。內謂幻師身。外卽藥術也。
　　實有一法下總問。如文可知。
　　佛言如頗下。明幻假有義也。
　　佛言若幻下。明幻中道義也。謂幻無實故非有。而可聞見故非無。卽是中道也。十四本作幻相法爾耳。今疏恐脫。
　　佛言無明下合法也。無明合幻。諸行合幻事。無明盡行亦盡者。猶如幻人滅故所作舞等亦滅。惠影疏第二云。幻息所作亦息者。顛倒分別心若盡。妄分別法亦自無。非是除䔽萬物已方乃致無。如無明盡業報則盡。故言知諸法如幻也（文）。
　　今此眞言下。釋何以故已下文也。是正明瑜伽中幻喩也。如下文廣説等者。具緣已下往往明緣起義。別如世間成就品悉地出現品所明。依三蜜修行等者。明因緣和合有此事也。三密行喩幻術。所謂夢眞言行卽是天台所謂空花萬行也。不思議事以喩幻事也。第十五（二十八）云。如有人言。此眞言事相之法云何能成無相見諦眞實之法。然此眞實之相實不離於因緣。卽觀此緣生實相不思議境界也。如如意殊在於幢頭能滿一切人願。隨心所欲叶彼所求心而至。今觀是彼從玉得生耶。從人心生耶。若從珠出。何故一切時不出要待人心希願方出耶。若從人心出則人心得何不自求而待珠耶。當知不從珠出。不從人心出。不共不無因緣。但和合有耳。今悉地不思議神變亦如是。但於眞言觀本尊及身印等緣而成悉地。由眞言故口業淨。觀本尊故意業淨。印故身業淨。三事平等故自然而有不思議業。然亦不可分別無思無爲也（文）奇特不思議事者。釋經見希有事。依三密相應故感見諸佛海會現前。謂之奇特不思議。是歎阿字不思議緣起。奇特梵云●●●。不思議梵云●●●。第十六（十四）云。前偈云奇哉者。梵音卽於初首而有阿聲。此偈已表法已竟也。此卽本不生義。能生一切諸法。謂如來身所示種種形色皆從阿字而生也。時出種種形竟還入佛身支分。又復還入如來不思議法身之中。各隨所生之處而入。故經云又復入如來祕密法身不思議。此不思議梵音阿眞底。亦有阿聲。意明。從阿而出又從阿而入。此兩頭上下指兩阿字明一切法出入卽同法界之體也（文）離於四句者。謂以自他共無因四句推撿。終不可得無性相可見。故云也。法爾如是者。釋經本性義●●●云自性。亦云本性。本性卽法爾也。又華嚴大疏生三十四中（九）云。達磨駄都此云法界。亦云法爾（文）法界法性法爾皆眞如之異名。本性淨亦眞如義故。本性法爾其義卽一也。不異淨心者。釋經淨義。意明從心因緣而生不離自心。謂行者心畢竟淨。佛心亦畢竟淨。行者心爲因。佛心爲緣。於瑜伽中而感見不思議事。皆依感應因緣故。云不異淨心也。自在神變者。上云形聲宛然。謂由感應因緣。現身説法了了分明故云。不謬也。神變義具如第一記解。
　　此事下。對上此事非諸論師等能建立因量。出其所由故云亦也。是結奇特不思議事也。獨有方便等者。方便卽三密加持妙行。是明唯獨自明了餘人所不見義。第十（二十九）釋世間成就相云。由三業平等清淨能見諸佛相。淨菩提心與念佛三昧相應。明了無礙唯獨自明了。餘人所不見也。第二十（十一）云。然行者於身印眞言及觀本尊。此三事和合故。本尊卽自降臨道場。而來加被也（乃至）但由彼佛菩薩等先立誠言大誓願故。若有衆生依我此法而修行之。不虧法則者。我必冥應。或雖不來而遙加護之。若行人法則如法而不應赴。卽是違本所願故不得不應也（文）。
　　經云下第二明陽焰喩也。依上五喩。陽炎喩想。智度第六（八）云。聲聞法中想如野馬（文）俱舍云。想取像爲體。此中經云。依世人妄想。疏云見諸佛海會等海會卽像。行者心想於此現像。而生取著。則爲戲論。故在陽炎觀以遣之也。日光風動等者。惠影疏第一云。陽春之日如日光動塵西國名爲陽炎。此間名爲野馬。無智見之執言是水。而實非水（文）此釋中除風字。若依此義動卽風也。當讀爲風動。不可讀動塵也。謂日光風動及塵以三合故生陽炎也。動如野馬者。野馬本出莊子。郭注野馬者遊氣也（文）今陽炎是體。野馬。卽喩。遊氣之形似野馬。故以爲喩也。
　　衆生亦爾下合法也。結使者大乘義章五本曰。隨逐繫縛稱之爲使。結集生死目之爲結。結縛衆生亦名爲結。以結使卽煩惱也。日光動者論無動字。華嚴大疏四十四（六十六丁）引論作熱氣。煩惱熟惱以喩日熱氣也。諸行塵者。諸法造作以喩動塵也。俱舍云。除前及後色受想識。餘一切行（五十八法）名爲行蘊。頌疏云。造作遷流二義名行。據此義邊色等五蘊俱合爲行。謂由行蘊攝法多故遍得行名（文）。今下云陰界入性空法等。卽五蘊等名行義也。邪憶念風者。第十（三十）云。經中所云命者所謂風。風者想也。想者念也（文）想梵云●●（唐梵）●●風也。意明。緣生法本來不生。於中起種種邪想。計我我所云邪憶念風也。總意明。由明具煩惱故起種種邪想。緣蘊等法而計我我所。由此生死不斷故云於生死廣野中轉等也。無智慧下明能迷相也。是一向明迷相也。復次下迷悟相對而明。是述釋上無智人初見之爲水意也。水相喩人法二執按●是水義。與縛●通同。二執卽縛義。出生無邊門（八丁）云。嚩字愚夫法聖人法隨入無二（文）此中二執是是愚夫法。二無我卽聖人法也。俱●字義。
　　如是遠聖下。明無智相。聖法者般若敎法。般若是智惠。故知。遠聖法者卽無智。無智故不知二無我也。無我者人空。諸法空卽法空也。
　　於陰界入下明執相。謂無脫故起執見也。性空者。陰界入等因緣生故自性無性。故云性空。生人想等者。論云生人相男相女相（文）若準論文。想當作相。若隨今疏。想卽妄想也。華嚴大疏引論亦作人想男想女想。俱是異本。意云。諸法實相出過衆相。然遠般若聖法者。起於妄想於無相法中見男等諸相也。
　　若近下明悟相也。意云。近般若聖法者達諸法實相故離入法二我。故云種種妄想盡除也。
　　此經下正釋今經也。如世人等。釋彼依世人等文。遠望曠野等卽妄想也。強立假名者。釋經成立已下意也。求其實事等者。釋經性空二字也。此中有名相及想三字。名相可知想卽分別故。是五法中前三也。名相或爲遍計攝。或爲依他攝。俱明非實有。今陽炎相擧體是空。徒依妄想分別成立假名。呼爲陽炎。求其實事都不可得也。瑜伽七十四（初）云。問。三種自性（相名分別）相等五法。初自性（遍計）五法（相名分別正智眞如）中幾所攝。答。都非所攝。問。第二自性（依他）幾所攝。答。四所攝（除眞如）問第三自性（圓成）幾所攝。答。一所攝（眞如）倫記二十一（初）曰景云。今此論初自性五法不攝。第二自性攝於四法。第三自性唯攝眞如。舊乃佛性第二亦云。第一性五法並不攝。以無體故。第二性攝四法。第三性唯攝如如。又三無性論第一卷亦云。第一性無有體相。非五藏所攝。若法是有不出五藏。問若爾。楞伽又云相名是第一性。分別是第二性。正智如如是第三性。又中辨論第一性攝名。第二性攝相及分別。第三性攝眞如及正智。如是等文云何會釋。解云。文雖有異義不相違。所以者何。説第一性攝名相者據執空性名相畢竟無體與第一性無體義同。故得相攝因緣名相從心而生。不離心故總名分別。故云分別攝依他性中邊論中相及分別據因緣法攝依他性。名據橫計。無體義同攝第一性。正智一種依此論及佛性等。卽依他也。以是有爲依因緣故。以體變異非圓成實。楞伽及中邊論。如如正智俱攝第三性者同據不顛倒義屬圓成實。又依攝釋分。正智亦屬圓成實性。若解向來所辨通塞。世人不應輒起難詞（云云）顯揚第六（六丁）同瑜伽説。中邊論中（五丁）四卷楞伽第一（二十六）如倫記會釋。又十卷經第三（初）七卷經第二（十三丁）皆説往見。
　　第十五（二十九）云。云何是有相耶。當知。世間種種有相之法取是形相。名之爲相。因由此
   （见附图）
<PIC>T60070101.GIF</PIC>

　　分別而爲立名。名之爲名。如是名相之法皆同十喩。但從因緣故有。因顛倒生。故説其實無生無性卽同法界。如如性也。若能如是觀者。卽是與一切如來同會一處（云云）如眞言下釋如是眞言想等文也。按疏及義釋牒文作眞言相。又檢高麗及明藏經本皆作想字。若依疏釋意作相者是。然諸經本皆作想不可輒改耳。眞言相者於瑜伽中所現諸佛三密。故疏釋云諸佛海會無盡莊嚴。無盡莊嚴卽三業化用。具如第一卷所釋。殊特境界者。第六（十八）云。行者修習瑜伽或觀本尊。或觀祕密印。或觀眞言時有種種境界現前。不與本觀相應。皆是邪觀也。如於定中或見日月衆星光明粲麗。或見大蓮華王遍滿空中。或見寶樹樓閣殊勝莊嚴猶如天宮乃諸淨刹。或復豁然不復有身心相。或見諸佛菩薩無量大衆。或聞種種異聲。或見懸崖巉絕至無間獄。以不依本所緣故皆不應取。但如常一心作意雖得與定境相應。須深修觀察十緣生句不應味著。若見異境界以爲殊妙。而取著之名爲我慢定。亦名堅執定。但與正觀相應時自然得見俱胝佛刹。此中佛謂百千衆事。刹爲淨處也。如是相應時卽知承前已來種種事相非無因緣。以如是如是因緣故有如是如是事相。不由他悟而無所罣礙也（文）乃至者等世天及菩薩金剛。卽外三重也。諸佛者中胎八葉。總明四重流現。謂之無盡莊嚴也。
　　爾時應作下。釋唯是假名四字也。離於慢著者。慢謂未得已得增長慢也。著卽味著。味著於所現境界也。轉近心地者。今有二解。一影像成就位。心地者初地淨心地。第二正覺句也。影像成就隣於正覺句。故云轉近。法界焰者。法界謂行者自心。焰卽影像。第十一卷所明。自身圓明中觀本尊像。本尊圓明中見自身相。互相照見無有障礙。是名影像成就。如是影像知自心現。故云法界焰也。問焰之與影其義不同。答第二劫疏引莊嚴論二光顯現文。改作一影。焰與影像無體義同故通用耳。二初地淨菩提心也。心地者究竟佛果。毘盧遮那心地也。初地尚信解分齊。故云轉近。第三（二十八）云。大信解者。此信解梵音阿毘目底。謂明見此理心無疑慮。如鑿井已漸至泥。雖未見水必知在近。故名信解也（文）法界焰者。鏡曼荼羅第二正覺句。見此心佛云法界焰。是知心實際亦不可得故。深修觀察不證作於心實際故云也。第七（十四）云。修瑜伽者有種種不思議事。或面見十方諸佛普現色身。亦是心之影像。以心本不生故當知。影像亦無所生（乃至）若了知心如實相時。影亦如實相。故不可得也（文）此釋與上疏所云影像不出常寂滅光同也。今悟如是影像不出自心實際。故云法界焰已知焰則不味著也。
　　經云復次下。第三明夢喩也。晝日等者明夢所經之時節也。晝日者一日二日等也。牟呼栗多者晝夜六時中之小分時也。俱舍第十二云。刹那百二十爲一怛刹那。六十怛刹那爲一臘縛。此臘縛爲一牟呼栗多。三十牟呼栗多爲一晝夜。有時增有時減有時等。三十晝夜爲一月。總十二月爲一年。於一年中分爲三際。謂寒熱雨。各有四月。十二月中六月減夜以。一年內夜總減六（云云）光記云。牟呼栗多此云須臾（文）刹那者時之最少。俱舍云。何等名爲一刹量。衆緣和合法得自體頃。或有動法行度一極微。對法諸師説。如壯子一疾彈指頃六十五刹那。如是名爲一刹那量（文）歲者謂一年十二月也。時者卽三際。或云四時也。釋論云者。論總有四復次。今此下引第一文也。論意夢喩無明也。華嚴大疏四十四（七一）云。謂要在覺時方知是夢。正夢之時不知是夢。純昏心故。設知是夢亦未覺。故覺時了夢知實無夢。然由夢方有覺故。辨夢覺時若。離於夢夢覺斯絕（文）得道覺時者。道謂如如。覺卽如智。如智證如卽始覺也。是明無間道。覺亦下卽解脫道也。自笑者歡喜大笑也。三昧耶笑尊眞言●●（笑聲也）●●（喜也）經云。獲如來微妙笑（文）微妙聲者卽歡喜大聲也。起信論云。謂以一念相應惠無明頓盡（無名道）名一切種智（解脫道）。
　　又如下合論第二三復次而引也。論云復次夢者。眠力故無法而見有。人亦如是。無明眠力故種種無而見有。所謂我我所男女等。復次夢中無喜事。而喜。無瞋事而瞋。無怖事而怖。三界衆生亦如是。無明眠故不應瞋而瞋。不應喜而喜。不應怖而怖（文）。
　　故今下正釋今經。如文可知。如夢中等者。釋如夢中所見等文。有種種國土等者。釋種種異類等文。
    覺時下釋覺已都無所見文也。覺時但一念間耳者。第十五（二十八）云。如是瑜伽睡眞言行者住眞言行過于一劫及其夢覺。乃少時頃耳。彼人不捨此身不往彼天。但猶眠法之心有此不思議事也。不可以心識而能測其所以。今成就悉地者遊諸世界亦如是。但以瑜伽夢因緣得有此事成種種事。宛然不無。然知彼皆如十喩。不生取著也。眠法因緣者。謂無明爲因行等爲緣生三界苦果謂之眠法因緣也。又智度第四復次中。説五種夢論云復次夢有五種。若身中不調。若熱氣多則多夢見火見黃見赤。冷氣多則多見水見白。若風氣多則見飛見黑。又復所聞見事多思惟念故則夢見。或天與夢欲令知未來事故。是五種夢皆無實事而妄見。人亦如是。五道中衆生身見力因緣故見四種我。色陰是我。色是我所。我中色色中我。如色受想行識亦如是。四五二十。得道實智慧覺已知無實。問曰。不應言夢無實。何以故。識心得因緣便生夢中識有種種緣。若無此緣云何生識。答曰。無。亦不應見而見。夢中見人頭有角。或夢見身飛虛空。人實無角。身亦不飛是故無實（文）。
　　而夢事下。釋如是夢眞言行等文。此中明夢假有義也。依經現文唯明夢無實義。然疏主自得經意。欲顯加持境界從因緣而有故。釋出此事也。
　　今此眞言下合法也。須臾間者指瑜伽中時也。備見無量等者。明世間成就。心外見尊故云見加持境界等也。
　　不起于座下明出世成就。是初地果相。第七（三十）釋到於修行地授不思議果文云。乃至此瑜伽者能不起于座至此是諸佛會中。亦能次第詢求諸善知識。故云初地菩薩化滿百佛國也（云云）又上釋第三劫中云。又此菩薩能於畢竟淨心中普集會十方法界諸佛菩薩。亦自能普詣十方供養諸善知識。詢求正法唯獨自明了諸天母人莫能知由此因緣復名祕密（文）此事諸衆等者。意明四句推檢畢竟不可得。但從行者自心而生。故云不出一念淨心也十四本作此事於諸等。今疏脫於字。諸是明辭。
　　然亦下。明雖是不可得從因緣有也。故云分別不謬。是了了感見瑜伽境界也。
　　行者下結釋也。初結有義。謂依內外因緣見不思議境故。不可云是無。故云當不疑怪等也。亦不下結無義。是因緣生故擧體卽空。故云亦不生著也。
　　卽以普現下。明中道也。卽空故云普現色身之夢。卽有故云作無盡莊嚴。有而空空而有。不思議中道。是云深修十句也。
　　經云下第四明影喩也。此鏡像喩由三密方便所得悉地果也。攝大乘論云。云何無義淨不淨業愛非愛果差別而生。爲此説鏡像（文）此中下。明智度有光影與鏡像之二種喩。今取鏡像而非光影也。
　　彼論下。約四生明像無實義也。惠影疏第二云。此（文）破四種邪因。非鏡作者破自因義。外道執言。自有一我能作得果。是神我自作。神我自受。故名自因也。非面者破他因義。外道執言。梵天喜時衆生受樂。梵天瞋時衆生受苦。今日衆生所以受苦樂等。者並是梵天所作。非是衆生也。非持鏡人作者。破共因緣。若言我與梵天共作者本有我。云何得有神我共作衆生。所以受於苦樂皆由往業因緣。造惡得苦。造善感樂。云何説言由共。是故破共因也。非無因緣者。要須有鏡有面持鏡人等和合有像現。故言非無因緣也。明諸法因緣故有非是自然。論中五句義以自然爲一。無因緣爲二。此二同破無因義（文）三論玄義云。問。云何名爲無因。答。復有外道。窮推萬物無所由籍故謂無因。而現覩諸法。當知有果。例如莊周魍魎問影。影由形。形因造化。造化則無所由。本旣自有卽末不因他。是故無因而有果也。問無因自然此有何異。答無因據其因無。自然明平果有。約義不同猶是一執。難曰。夫因果生猶長短相形。已其有果何得無因。如其無因何獨有果。若必無因而有果者。則善招地獄惡感天堂（文）此二計雖有少異實是一執。俱背因緣故以因緣生義破斥之也。何以非鏡作等者。已下有五徵釋。皆如文可知。第五徵釋中云應常無者。抄云。或本作若常有（文）義釋亦同今疏作常無。按作常有者是。何者上應常有者先定彼計。次若常有已下正難。若除鏡等者。是難常有義。此中無常無難。故知異本爲好（矣）。
　　當知下合法也。以我不可得等者。明以有三所以非自作也。以我不可得故者。彼所計我但是妄計實不可得。我不可得何能自作。故知非自作也。又我是自在義。一切法從緣生故。非是自在。不自在故。非自作也。又諸法繫屬因緣故。已待因緣知非自作也。
　　若自無下。明非他作。是初明非他作所以也。意云。對自故有他。自已無他何有。故云也。故非他作者。正明非他作。謂他體旣無。何有作義。故云非他作也。
　　若他作下明他作過也。意云。若是他作而非自業所感則惡者得樂善者得苦。非是自業故。卽失罪福力也。論全文云。若他作則失罪福力。他有二種。若善若不善。若善應與一切樂。若不善應與一切苦。若苦樂雜以何因緣故與樂。以何因緣故與苦（文）。
　　亦非共下明非共作也。論云。若共有二過故。自過他過（文）二過者計二共故。過亦有二。卽前自作他作二也。中論第一（五）云。共生則有二過。自生他生故（文）。
　　亦非無因下明非無因也。此中攝略文句。或前劫交雜。用者往見。先世業因等者。依唯識論第二（十四）種子熏習義有三師異。一本有家（護月）二新熏家（難陀）三新古合成（護法）具如述記第二未（百丁）釋。今此中與護法義同也。業因者是本有種。行緣卽新熏。卽是種子生現行。現行熏種子。三法同時展轉相生義也。論云。一切諸法必有因緣。愚癡故不知。譬如人從木求火。從地求水。從扇求風。如是等種種各有因緣。是薰和合因緣生。先世業因。今世若好行。若邪行緣。從是得苦樂。是苦樂種種因緣以實求之。無人作無人受。空五衆作空五衆受。無智人得樂婬心愛著。得苦瞋恚。是樂滅時更欲求得。如小兒見鏡中像心樂愛著。失已破鏡求索。智人笑之。失樂更求亦復如是。亦爲得道聖人所笑以是故説諸法如鏡中像（文）以愚癡故不知者。指四生執計云愚癡。不知因緣故名爲愚癡。卽喩小兒也。
　　今此下正釋經文。此中文難解故。抄及指心皆作會文未盡解。不可依也。今云。經云面緣於鏡。疏釋意。鏡喩本尊身。面喩自修行。鏡中面像喩悉地果。謂自己修行爲因。本尊大悲爲緣。生於悉也果也。鏡中像因緣者。因緣卽因義也。第十五（終）云。然由身口意業淨因緣而得生。而得生此無生無性也。又次下。引智論云乳是酪因緣。卽是也。又解。因緣者所以義也。上疏云。言彼法者離此無相菩提心外更無一法經中次説因緣云。何以故虛空相是菩提。無知解者亦無開曉（云云）演密云。因緣者所以義也。若行者下。明行位有淺深皆用此喩觀也。悉地成就者。明世間成就也。卽是第一（聲字觀）二（諸佛勝句）無畏也。具如世間品記。乃至起五神通等者。乃至言攝略第三四五無畏也。起五神通等者。明第六無畏也。第十二（成就悉地品）云。從此次思惟轉此囉●字門。邏●字大空點。此之囉字是相義。上有點大空三昧。所謂無相之法諸相本空也（大空三昧卽初地。如第六卷釋）置之於眼位。見一切空句得成不死句。若欲廣大智。或起五神通。長壽童子身成就持明等。眞言者未得。由不隨順之。又云。如神通有多種。若行者以心離相無著故。乃至能得二乘五通。若更深修乃至能得菩薩五通。此五通卽是入地菩薩自在之用。比於二乘之用如用日光等彼螢火。持明者謂持誦人得妙成就成就之果卽能遍遊一切佛土。供養諸佛成就衆生也。若不觀此離一切相本來空寂法門（●字）此仙亦不可得（世仙）此卽是入於菩薩地也。長壽謂於壽得自在。常住世間利益衆生。親近諸佛。童子謂壽無量。常如十六童子容色鮮妙。亦是持明仙也（云云）。
　　從自下。明如是悉地相四生推檢都不可得也。初若謂下推檢自生他生二句也。若共下明共句。何以故下徵釋二過相也。如文可知。我心爲因者。上云以自三密修行爲因。今云我心爲因。卽菩提心爲因義也。衆緣者以自三密修行及如來大悲爲緣。故云衆緣。疏中往往有此二義文雖有異義無違也。此中皆取智度意釋。論第六（十三）云。問曰。鏡中像從因緣生。有面有鏡有持鏡人有明。是事和合故像生因是像生憂喜。亦作因亦作果。云何言實空不生不滅。答曰。從因緣生不自在故空。若法實有是不應從因緣生。何以故。若因緣中先有因緣無所周。若因緣中先無因緣亦無所用。譬如乳中若先有酪。是乳非酪因。酪先有故。若先無酪如水中無酪。是乳亦非因。若無因而有酪者。水中何以不生酪。若乳是酪因緣乳亦不自在。亦從因緣生。乳從牛有。牛從水草有。如是無邊皆有因緣。以是故因緣中果不得言有。不得言無不得言有無。不得言非有非無諸法從因緣生無自性如鏡中像。如偈説。若法因緣生。是法性實空。若此法不空不從因緣生。譬如鏡中像。非鏡亦非面。亦非持鏡人。非自非無因非有亦非無。亦復非有無。此語亦不受。如是名中道（文）。
　　然是下明非無因緣義也。故知論云等者。蹈前起後。蹈上從自生他生耶已下云故也。非有者空也。空故非自生也。亦非無者有也。有故非他生也。非有無者非共生也。此語亦不受者。破無因義。不共生故終歸因緣。從因緣生故非無因也。因緣生卽中道。故云如是名中道。又解。卽空故非有卽假故非無。卽中故非有無。中亦不可得故。云此語亦不受。卽是不思議緣起也。上疏云。復從衆因緣生故。卽空卽假卽中。遠離一切戲論至本不生際。（文）。
　　如作如是觀下總結也。
　　經云下。第五明乾闥婆城●●●喩也。演密云。梵語乾闥婆此云尋香。乾闥名香。婆名爲尋。西土樂人尋香（飮食之香）求乞造作戲城。從人爲名名尋香城（文）謝肇淛五雜俎第三（二十四）云。登州海上有蜃氣。射結爲樓臺。謂之海巿。余謂此海氣非蜃氣也。大凡海水之精多結而成形散而成光。凡海中之物得其氣久者皆變幻。不獨蜃也。餘象海濱。毎秋月極明。水天一色萬頃無波。海中蚌蛤車螜之屬。大者如斗。吐珠與月光相射。倐忽吐成城巿樓臺。截流而渡。香香至不可見方沒。海濱之人亦習以爲常不知異也至於蚌蝤蚶蠣之屬。積殼厨下時中皆生光。尺許就親之。熒熒然其爲海水之氣無疑矣。又卷四（四十三）云。萬曆乙未。淅師劉炳文提舟師從海道移登州。以備倭。四閱月始至。其記中云。過福山懸入龍山港。至栲栲島乃雲晴雨止。轉泊八角山則斜曛凝耀。磯嶼烟籠始若樓臺。錯列繼若城郭周圍。俄而人馬縱橫。又俄而旆幟掩映出沒無定。變換不常。或告曰。此海巿也。又第九云（三十四）爾雅曰。蜃小者珧是以蜃爲蚌屬。羅願曰。蜃大蛤也。故海中車螯亦有謂之蜃者。然古人蛟蜃同稱。若蚌蛤屬豈能變化爲人害。陸佃埤雅云。蜃形如蛇而大腰以下鱗盡逆。一曰狀似螭龍。有耳有角噓氣成樓臺。然則蜃有二種。而海所蜃樓及許遜所誅。愼卽者必非珧蛤明矣。又雉入大水爲蜃。雉本蛇所化。晋庫中雉飛而得蛇蛻是也則其入水爲蜃亦從其類耳。而羅氏以爲蛤屬。俱誤也（文）愚按下釋城喩中云。如海氣日光因緣。邑居嚴麗層臺人物燦然可觀（文）依此釋疏主亦海氣之説也。千文城云●句●吒。唐梵文字宮云●●。第一云。摩醯首羅智處城。義釋云宮。依此等文城之與宮同梵異翻也。乾城喩身心非實有。故智論云。復次揵闥婆城人心想爲城凡夫亦如是。非身想爲身。非心想爲心也（文）今悉地宮者。卽悉地果又宮云●●。與賴耶字體同也。淨治於類耶心地。卽是成就悉地宮也。
    釋論云下。如文可知。
　　饑渇悶極下。論具文云。次有合法文。今引甚略。論云。無智人亦如是。空衆界人中見。吾我及諸法。婬瞋心著四方狂走求樂自滿。顛倒欺誑窮極懊惱。若以智慧知無我無實法者。是時顛倒願息（文）謂凡夫計我。二乘執實法。今離人法二執故知身心無自性。正是乾城喩之意也。
　　聲聞經中下。全文云。復次一切聲聞法中無揵闥婆城喩。有種種餘無常喩。色如聚沫。受如泡想如野馬。行如芭蕉。識如幻。乃幻網經中空譬喩。以是揵闥婆城喩異故此中説（文）。意明。大乘具明二空故用此喩。聲聞經中唯説生空不説法空。故不用此喩也。惠影疏第二云。聲聞經中但説生空不得法空。不無陰體猶在不無成城因緣。揵闥婆城因緣并無。是故不説。今曰。大乘生法并空。所以得明也（文）。
　　又以城下。明聲聞法中亦有城喩。是古德所云土木城也。謂土木等所集成之城以喩五蘊假成身也。説此衆緣實有者。喩蘊法體實有。是明不了法空也。但城是假名者明城相假也。謂五蘊聚集身是假無實。故以喩城假相也。是爲破人我。上疏云。今此五蘊尚從緣生都無自性。何況此積集中而有我耶（文）卽此之謂也。
　　菩薩下明簡土木城用乾城喩之所以也。謂菩薩知法空故用此喩也。寂然界菩薩旣離蘊之扼縛故。云離一重法倒。是以成實論説乾城喩。今是正明大乘菩薩觀喩也。
    此中下釋悉地宮義也。上謂密嚴等者。瑜祇經云。一時薄伽梵金剛界遍照如來。以五智所成四種法身。於本有金剛界自在大三昧耶自覺本初大菩提心普賢滿月不壞金剛光明心殿中。乃至唯此佛刹盡以金剛自性清淨所成密嚴華藏（淨花敷地義）以諸大悲行願圓滿。諸有情福智資糧之所成就。以五智光照常住三世。無有慚息平等智身（自心所具五智五大爲密嚴花藏也）理趣釋云。其宮殿大樂不空金剛薩埵大曼荼羅。皆從毘盧遮那福智資糧出生大樂金剛五寶（五智五大）所成金剛峯寶樓閣（文瑜祇經亦云金剛峯樓閣瑜祇經。思之）密嚴經中（十）云。常住密嚴刹。此之清淨處瑜祇安樂宮（第十六二十六瑜伽座者阿字義。應知瑜祇宮卽阿字義。卽無垢識也）又（十六）云。復告大衆言。密嚴微妙土是最勝寂靜。亦是大涅槃解脫淨法界。亦是妙智境及以大神通。修諸修行者所依之妙刹。不斷亦不壞常住無變易水亦不能濡。風亦不能燥（文）又下卷（二丁）有阿賴耶卽密嚴品（廣説淨阿賴耶。爲密嚴也）又（八右）云。覺者常明見。如酪未鑚搖酥終不可得。是故諸智者鑚酪而得酥藏識亦然。諸識所纒覆。密嚴法諸定者覲觀乃能得。密嚴是大明妙智之殊稱。佛子勤修習生於此刹中（文）彼經始終阿賴耶識爲密嚴土。卽淨賴耶無垢識也。卽是此經所説中胎藏心亦卽內心妙白蓮干栗太眞言心。瑜祇及釋經亦此義也。所云如實知自心心自證心者。密嚴佛國上品悉地也。今解密嚴名義者。密謂祕密。嚴卽無盡莊嚴。所云祕密曼荼羅也。謂淨治阿賴耶心地。成就於如是無盡莊嚴。名爲祕密嚴佛國也。第十六（二十一）釋入祕密曼荼羅品云。彼佛入三昧時。彼佛土等如是。等者等同也。猶如手掌平正。所謂地平者。以三昧而言。卽是得見淨國莊嚴。其地平正無有瓦石諸山及沙礫等也。然此卽是淨菩提心之義。以信力故平其心地也。除去所有阿賴耶之所含藏。沙礫株杭等類。唯除畢竟平等淨菩提心體性之地。若能平淨此地卽可成就大悲胎藏佛會莊嚴（云云。廣説往見）又菩提心義第二（本二十八）云。供養次第法云○此菩提心能包藏一切諸佛功德法故。若修證出現則爲一切導師。若歸本則是密嚴國土。不起于座成一切佛事○此文云。密嚴者是妙覺實報土。故密嚴經云。密嚴佛土是大智惠大定靜（云云）大日義釋悉地宮中云。上品悉地密嚴佛土。中品悉地十方淨嚴。下品悉地諸天修羅宮（云云）彼文密嚴同今密嚴。彼文十方淨嚴是他受用土。有方便故。諸天修羅宮得長壽住利生。是下品悉地（文）出過三界者。密嚴經上（初）云。一時薄伽梵住於超越欲色無色無想。於一切法自在無礙神通足力通之所遊戲。密嚴世界。而此世界非彼外道聲聞緣覺所行之境（文）。佛地論第一云。如是淨土爲與三界同一處所。爲各別耶。有義各別。有處説在淨居天上。有處説在西方等故。有義同處。淨土周圓無有邊際。遍法界故。如實義者實受用土周遍法界。無處不有。不可説言離三界處。亦不可説卽三界處。若隨菩薩所宜現者或有色界淨居天上或西方等。處所不定。如是淨土方所周圓。已超三界異熟果地。如涅槃等。應無有因（業）若有因者應三界攝（文）今按。若淺略釋者。其實報土在三界外。故云出過三界。若深祕解者。三界者三毒也。第十（十九）云。所謂三世者世名貪瞋癡。降此三毒名降三世（乃至）復次三世者名爲三界（云云）今離三毒至三平等地。卽莊嚴心佛國也。第一云。此經諸菩薩眞語爲門（乃至）嚴淨心佛國（文）又密嚴云。密嚴佛土是大智惠。是大寂靜（文）智惠謂正智。寂靜卽如如。智證于如。卽是自受用正覺密嚴佛國也。十方淨嚴十四本云。十方嚴淨土。諸天修羅宮者。卽世間悉地。所謂入阿修羅窟等事也。今按。三品悉地配釋於曼荼羅從因至果義者。第二十卷云。且如最外院八部等世天。卽是前八心中從初解守齊已去（乃至）受用果等也。然有善根開發與正道相應。卽是大悲胎藏華臺之因也。如來以方便而引導之（乃至）令成世間八心以來卽是外院之位。次漸漸向裏。及二乘亦在此內（諸天修羅宮也）次又知有勝法無上心。稍進引入第二第三。皆是大悲句也（十方淨嚴）次成佛果入中胎。卽是方便句也（密嚴佛國也）若約三劫。初劫下品。二劫爲中。第三劫上品也。
　　若行者下明辨觀相。如文可知。勝妙五塵者。謂菩薩知如是境界因緣生無自性故。卽於五塵中無所罣礙。還以此爲佛事及衆生事。若深釋者。出現品云。令得見法安樂住發歡喜心（疏法喜卽初地也）或得長壽五欲嬉戲而自娛樂。爲佛世尊而作供養（云云）第十一（二十四）釋云。或得長壽者。謂得無數劫恒覩佛眞也。或得淨好五欲而自娛樂。又能供養一切如來（乃至）然此中以心自在説爲長壽。如是壽量卽是如來法壽之命也。五欲者謂四無量及菩提心。一切聖人以此現法而自娛樂供養如來。卽是眞法供養法身佛也。若行者依佛方便甚深緣生得世法成就。卽於此中觀本性空。卽是無爲成就也（文）此等釋皆約上品成就。若約中下者。十方淨土實報莊嚴及諸天等淨妙五欲也。
　　經云下。第六響喩也。釋中初引論文。如文可知。峽胡夾切。山峭夾水曰峽。以語言聲相擊者。論云若語聲若打聲（文）打聲卽拍手等聲。俱舍明八種聲中云。有執受大種爲因聲者。謂言手等所發音聲。頌疏云。有情身所發音聲名有執受。謂言手等也。就中語業名有情名。能詮表故。拍手等聲名非有情名。不能詮表故（文）咽口中有風等者。問。憂陀那在于臍下。何云咽口中等。答。憂陀那風上在口等中。亦名憂陀那。故論次偈曰。風名憂陀那。觸臍而上去。是風七處觸。項及齗齒唇舌咽及以胸。是中語言生（文）觸頂者論作項。今疏恐寫誤矣。愚人不解等者。全文云。愚人不解此。愚著起瞋癡。中人有智惠不瞋亦不著。亦復不愚癡。但隨諸法相曲直及屈申去來現語言。都無有作者。是事是幻耶。爲機關等人爲是夢中事。我爲熱氣悶有是爲無是。是事誰能知。是骨人筋纒能作言語聲。如鎔金投水。以是故言。諸菩薩知諸法如響（文）隨諸法實相者。謂愚人聞好聲而著。聞惡聲而瞋。智人卽知好惡之聲本來不可得不出實相。故不起三毒也。
　　眞言行者下正釋經也。經云以響喩解了眞言聲者。瑜伽中所發違順之音。皆從三密衆緣而發。故云眞言聲也。八風違順者。謂利衰毀譽稱譏苦樂。四是順。四是違也。第十（二十八）云。如是一緣之時假便有種種障起。或作大可畏像。諸散心人見者狂亂或作大聲。假便山王亦可破碎。有如是事時。行者住勇健菩提心。一緣不動無有取捨。名住於一見（文）第三（二十七）云。住勇健菩提心者。勇健是雄猛無怯弱義。取以須此心者。以眞言行者未見眞諦以來。當有違順境界。或現種種可畏形色。或作異聲（乃至）震動大地或有大力毘那野迦現作留難。爾時安心不動無有退屈。依於法敎而淨除之。猶行者見此淨菩提心有大義利故。自然出生入死無怖畏相。彼彼魔事不能留礙（乃至）又當以十緣生句觀之。心不取捨。但當勇進行菩薩道（云云）。
　　或諸聖者下。明順音也。所謂説法摩頂等是也。第十明世間成就相云爾時本尊及諸菩薩等隨想而現。隨念而至。隨問而答（云云）是瑜伽中順境界也。
　　或由舌根下約行者釋。法華（法師功德品）云。是人舌根淨終不受惡味（乃至）以深淨妙聲於大衆説法。以諸因緣喩引導衆生心。聞者皆歡喜設諸上供養。諸天龍夜叉及阿修羅等皆以恭敬心而共來聽法。是説法之人若欲以妙音遍滿三千界。隨意卽能至（文）妙音卽一音也●字有妙及一義故。又一音者阿字義第十一（十二）云。以一音聲四處流出。謂是阿字出三字成四字。此四合爲一遍布一切處也（文）此經宗明六根淨。總有二種。一世間成就品疏所明。是所云相似六根也。成就悉地品所明。初地已上究竟六根也。今此中含二種義也。
　　遇此境界下明用觀也。
　　但從三密下明觀意也。三密衆緣者。且約世間成就而言。依形音義三種而有此事。謂之三密衆緣。第十（二十八）云。字眞言觀卽是眞言身。聲眞言觀卽是眞言主。句義觀卽是眞言之體。卽眞言心也。句是義趣所歸趣處也。卽本尊心也。身語意淨。三事清淨平等猶如內有明眼外觀淨鏡。又無暗障。三事等故明了現前以此三事等故身口意皆住一見。衆緣具故則有成就之樂也。此三事等明見本尊。故當於自處作也。又自觀其身亦同本尊。以三事等故名世間成就。非生者空義。非滅者有義。非有非無者是中道本不生義卽阿字三義。此三義卽八不也。今約阿字而出三義。故次云戲論。戲論卽八不也。上釋住無戲論云。謂觀緣起實相。無生無滅不斷不常。亦非去來一異。是處諸戲論息法如涅槃。音聲惠法門者。諸法無行經下云。若菩薩摩訶薩入是音聲惠門者。縱使有人於恒河沙劫惡口罵詈誹謗毀訾。是人不生葉恨。若人於恒河沙劫。以一切樂具供養不生愛心。譬如漏盡阿羅漢。一切愛處不生愛心。一切瞋處不生瞋心。善男子入是音聲惠法門菩薩於利衰毀譽稱譏苦樂等八法。已惠心不傾動。譬如須彌山王（文）入音聲惠法門者。卽入阿字門也。阿字是音聲惠體。上引第十一疏云。阿字一音聲四處流出等。一音卽音聲惠也。第七（十一）云。經云。謂阿字門一切諸法本不生故者。阿字是一切法敎之本。凡最初開口之音皆有阿聲。若離阿聲則無一切言説。故爲衆聲之母。凡三界語言皆依於名。而名依字。悉曇阿字亦爲衆字之母。當知。阿字門眞實義亦復如是。遍一切處法義之中也（文）。悉曇藏第六（二十五）引大品語等字等文畢云。評云。據大日經。此等字義是遍一切處善巧法門。故知。卽是入印經中。遍一切處入音聲惠之法門也（文）又無行經明世間八法不能傾動等。是與勇健菩提心中義同也。阿字卽勇健菩提心故。故知阿字卽音聲惠體也。第九云。阿是金剛不動義。加一點是遍一切處。又云。不動者眞淨菩提之心（文）又不動尊是曼荼羅三角。三角卽大勤勇印。應知。阿字卽不動。不動卽勇健菩提心也。第三（三十三）云。復次淨菩提心安住諦理。堅固不動八方大風不能震搖（文）意明。入阿字門故知三毒聲與佛音聲平等無異。皆空如響。是以於違順聲其心不動。是云入音聲惠法門也。
    經云下第七明水月喩也。釋論下是明大乘法性緣起相也。眞實法性月者如如智也。如如法性虛空者如如也。凡夫心水者八識妄心也。是明凡夫不解法性緣起故。妄計我我所也。如如智卽一心眞如。眞諦三藏所翻決定藏論九識品云。第九阿摩羅識。三藏釋云。阿摩羅識有其二種。一者所緣卽是眞如。二者本覺卽眞如智。能緣卽不空藏（大智惠光明等卽月輪也。是阿字中有義也）所緣卽空藏（阿字空義）若據通論此二並以眞如爲體。釋曰。此二卽起信一心二門。本覺在生滅門。一心卽眞如故。故論云。唯是一心。故名眞如（出花嚴大疏十九上五十丁）又菩提心論云。猶如滿月潔白分明。何者爲一切有情悉含普賢心。我見自心形如月輪。又云。其圓明普賢身也（如如空藏又。干栗太也）亦是普賢心也（如如智不空藏。卽質多也）如如法性者。智度三十二（五）云。諸法如有二種。一者各各相。二者實相。各各相者。如地堅相水溫相火熱相風動相。如是等分別諸法各自有相。實相者於各各相中分別求實不可得。不可破。無諸過失。如自相空中説。地若實是堅相者。何以故。膠䗶等與火會捨其自性。有神通人入地如水。分散木石則失堅相。又破地以爲微塵。以方破塵。終歸於空。亦失堅相。如是推求地相則不可得。若不可得其實皆空。空則是地之實相。一切別相皆亦如是。是名爲如。法性者如前説。各各法空。空有差品是爲如同爲一空。是爲法性。是法性亦有二種。一者用無著心分別諸法。各自有性。名無量法。所謂諸法實相。如持心經説。法性無量聲聞人雖得法性。以智有量故不能無量説。如人雖到大海以器小故不能取無量水。是爲法性。實際者以法性爲實證故爲際。又如阿羅漢名爲住於實際。問曰如法性實際是三事爲一爲異。若一云何説三。若三今應常分別説。答曰。是三皆是諸法實相異名。所以者何。凡夫無智於一切法作邪觀。所謂常樂實我等。佛弟子如法本相觀。是時不見常是名無常。不見爾是名苦。不見淨是名不淨。不見實是名空。不見我是名無我。若不見常而見無常者是則妄見。見苦空無我不淨亦如是。是名爲如。如者如本無能敗壞。以是故佛説三法爲三法印所謂一切有爲法無常印。一切法無我印。涅槃寂滅印（文）又云。法性者法名涅槃。不可壞不可戲論。法性名本分種。如黃石中有金性。白石中有銀性。如是一切世間法中皆有涅槃性。又云。實際者如先説。法性名實。入處名爲際（文）。
　　又如小兒下。明計實我實法也。初擧喩也。謂二種我法無有自性如水中月。然妄執欲取。是爲愚童凡夫也。身見故等者。明計實我也。唯識第六（十四）云。薩迦邪見謂於五取蘊執我我所。一切見趣所依爲業。述記六末（九丁）云。薩迦耶達利瑟致（經部僞身見。有部有身見。相宗或僞或有通用。廣如彼明）如顯揚第一説。然俱生中如第七識。計心爲我故。雖不如分別起者。簡擇別緣。蘊亦任運別緣故。然以此我見。爲所依本。諸見得生故名一切見趣所依。趣者況也。或所起處也（文）。
　　無實智故下執實法也。無實智者謂無無生觀惠也。第十五（二十四）云。夫見住者。卽是安住實智惠中。故名實也。猶覺了無性空本性淨故。當知。諸法皆空。空謂離虛妄分別而住諦理。俱是爲實也（文）。
　　復次下。上明凡夫迷相。此下明菩薩悟相也。無明心靜水者。喩無明暗鈍相云靜也。智惠杖者喩實智惠。按杖梵云攞矩吒●●●（雜名）●是無相惠。卽大空三昧（見第十二釋●字中）卽實智惠也。●●俱有催破義。卽實智之用。第十（九中）云。俱●是摧破之義。又（七丁）云。●●殘害也。破障義（文）又杖云野瑟徵（二合）華嚴七十六。唱●字時。入般若波羅蜜門。名普光明。息除煩惱（文）普光明卽智惠義也。又●字般若無知義。具如第七卷釋。虛空藏所問至一（十四）云。以智惠器杖出諸魔境（文）。 
　　持明行者下。正明瑜伽水月也。此中有二。初時諸佛海會現於行者心水。次行者自身亦現於衆生心水。卽自利利他。所謂得除蓋障三昧（自利）現曼荼羅身（化他）是也。持明行者者。卽眞言行者。第九（十九）云。持明者梵云陀羅尼。持明謂總持一切明門明行（文）三密方便者。上所云供養行修行從是初發心是也。自心澄清者。謂瑜伽心水澄徹清淨。卽初地淨菩提心也。諸佛密嚴等者。祕密莊嚴寂光海會現於心水中也。上疏云。又此菩薩（第三劫）能於畢竟淨心中普集會十方法界諸佛菩薩。亦自能普詣十方。供養諸善知識詢求正法。唯獨自明了諸天世人莫能知。由此因緣復名祕密（文）第十六（二十六）云。以於行者自心之中而具佛會大海。十方道同爲一佛土。唯獨自明了他所不見。故名祕密曼荼羅也（文）。
　　或自下明化他相也。如意珠身者卽普賢色身義也。第九（十二）云。前已開示普門身曼荼羅。今復顯示普門語曼荼羅。如意珠寂然無心亦無定相而能普遍一切皆令稱悅其心。故名巧色摩尼。從巧色摩尼身出巧色摩尼語示巧色摩尼心。普雨法財滿法界衆生希願。如是應物之迹常遍十方三世。以無量門植衆德本無窮已（文）。
　　爾時下明水月觀相也。此亦有二。初約自證以四不生觀之。從我下破自生。從佛下明他生。自他實相下明共生計。意明。共生者自心爲因佛心爲緣。卽是因緣。因緣性是空。故云實相也。對次無因云尚自等。謂因緣實相尚自不生。何況無因計耶。何況下明無因計。相違因緣卽是無因也。
　　又如下。次化他相不生義也。如文可知。
　　故當下。勸示無自性義也。依上所引智論意而釋。謂普現色身皆從心因緣而生故。自性無性。故云便知無實。
　　旣能下釋彼持明者等文。是總結也。旣能自靜等者結自利義。謂智住如心自證心不見心外相故。云靜其意也。
　　復當下結化他義。不動實際而爲利益故。云如如不動等也。最勝王經（三身品）云。復次善男子。一切諸佛利益自他至於究竟。自利益者是法如如。利益他者是如如智。能於自他利益之事而得自在。成就種種無邊用故。如是依法如如依如如智。説種種佛法。説種種獨覺法。説種種聲聞法。依法如如依如如智一切佛法成就。是爲第一不思議。乃至如是二法無有分別自在事成。善男子譬如日月無有分別。亦如水鏡無有分別。光明亦無分別。三種和合得有影生。如是法如如·如如智亦無分別。以願自在故衆生有感現應化身。如日月影和合出現（文）。
    經云下第八明泡喩也。聲聞經下辨喩説不説也。智度第六（八）云。聲聞法中（乃至）色如聚法。受如泡。想如野馬。行如芭蕉。識如幻（文）般若下。明般若中亦受喩泡也。大品二十二（六度相攝品）云。佛言。菩薩住禪那波羅蜜觀色如聚沫。觀受如泡。觀想如野馬。觀行如芭蕉。觀識如幻。作是觀時。見五衆無堅固相。作是念。割我者誰。截我者誰。誰受。誰想。誰行。誰識。誰罵者。誰受罵者。誰生瞋恚。是爲菩薩住禪那波羅蜜取羼提波羅蜜（文）雖無下明智度十向中不説泡喩也。雖無實性者。浮泡從雨水與河水因緣而生。其體是假。故云無實性。此泡所生因緣二水本是實法。故云因緣實法。聲聞法中約折法觀。泡喩人空水譬法有。故法喩相應。今般若中明人法俱空故。此喩不感。是以般若十句中不説此喩也。
　　今此經下明此經説泡喩義也。今喩卽心之變化故。與般若意不同。故云復殊也。如夏時下明喩也。雨水喩佛心。河水喩行者心。能化身有佛菩薩及天等種種差別。以喩渧之大小也。泡喩種種變化。變化亦種種差別。故云種種浮泡也。水性一味者謂雨水河水其性是一。河水爲因雨水爲緣而生浮泡。譬之佛心自心其體是一。故云水性一味等也。四句下明浮泡無自性義也。無別所生之法者。謂水外無有別泡。泡擧體是水故。
　　是故下明泡無自性相也。此泡從二水因緣而起。故云擧體從緣。從緣卽無自性義也。泡起等者約法解者。變化起卽是自心起。變化滅卽是自心滅。故以泡喩卽心之變化也。
　　如行者下合法也。自心作佛者。上疏云。卽心修萬行。見心正等覺（文）又上疏云。空性卽是自心等虛空性。上文無量如虛空。乃至正等覺顯現。卽喩此心也（文）又出現品所説第二正覺句。於鏡曼荼羅自見心佛等是也。還蒙心佛示悟者。卽是空性心警覺義也。還便也。轉入無量法門者。上疏所謂以蒙佛敎授故。轉生極無自性心是也。入無量法門者卽滿足一切佛法義也。具如上除蓋障三昧中所釋。
　　又以心下。約化他釋也。以心爲曼荼羅者。上疏所云於畢竟淨心中。普集會十方諸佛菩薩是也。第四（三十一）云。曼荼羅者名爲聚集。今以如來眞實功德。集在一處。乃至十世界微塵數差別智印。輪圓輻湊翼輔大日心王。使一切衆生普門進趣。是故説爲曼荼羅（文）謂心自證心時諸佛海會於中顯現。卽是爲曼荼羅身也。此境者卽指曼荼羅。謂心中集會諸佛菩薩還與自心爲緣。緣卽大悲。是如來加持力也。心者以我功德力也。如來大悲與行者心。因緣相會故。能作種種變化現曼荼羅身也。
　　是故下示用喩觀意也。如從二水因緣而生泡。由心因緣。開見心佛。由心因緣現曼荼羅身。皆不離自心因緣。因緣生法畢竟無自性故。了知此義故不生取著也。
　　釋論云下。引論文明彼變化與泡喩同也。今具出文。論（十四丁）云。如幻者十四變化心。初禪二。欲界初禪。二禪三。欲界初禪二禪。三禪四。欲界初禪二禪三禪。四禪五。欲界初禪二禪三禪四禪。是十四變化心。作八種變化。一者能作小。乃至微塵。二者能作大。乃至滿虛空。三者能作輕。乃至如鴻毛。四者能作自在。能以大爲小。以長爲短。如是種種。五者能有主力（有大力人。無所下故。言有主力）六者能遠到。七者動地。八者隨意所欲盡能得。一身能作多。多身能爲一。石壁皆過履水蹈虛。手捫日月。能轉四大。地爲水。水爲地。火爲風。風爲火。石作金。金爲石。是變化復有四種。欲界藥草寶物幻術能變化諸物。諸神通人力故。能變化諸物。天龍鬼神輩得生報力故。能變化諸物。色界生報修定力故能變化諸物。如化人無生老病死。無苦無樂。亦異於人生。以是故空無實。一切諸法亦如是。皆無生住滅。以是故説説法如化。復次化生先無定物。但以心生。便有所作皆無有實。人身亦如是。本無所因。但從先世心生今世身。皆無有實。以是故説諸法如化。如變化心滅則化滅。諸法亦如是。因緣滅果亦滅。不自在如化事。雖實空能令衆生生憂苦瞋恚喜樂癡惑。諸法亦如是。雖空無實能令衆生起歡喜瞋恚憂怖等。以是故説法如化。復次如變化生法無初無中無後。諸法亦如是。如變化生時無所從來。滅亦無所去。諸法亦如是。復次如變化相清淨如虛空無所染著。不爲罪福所汚。諸法亦如是。如法性如如。如眞際自然常淨。譬如閻浮提四大河。一河有五百小河屬是水種種不淨入大海中皆清淨（文）今解論文。大分爲二。初十四變化下明變化體。次如化入下明變化無實義。初亦三。初明十四變化。二作八種下明十四變化各有八種。三是變化下明四種變化。是總明變化異類也。又有三復次。第一明從心生無有自性。第二明無初中後。第三明變化清淨。如文可知。今疏所引中初出變化體。次如化生下明。無自性義。初出體中。初略明十四變化。天龍鬼神下。於四種變化出第三文。引文雖略。意明修定報得二種變化也。次如化生下。略攝第一第三復次文而引。引此二文者。意爲合二種泡喩也。修定者。者論無此語。今爲明變化必從定生故云也。頌疏二十七（十五）云。如所依定得者。如得初禪定必得初禪化。乃至得第四禪定必得第四禪化。以果化心與取依定俱時得故。又云。此十四能變化心。從定修生。無記性攝。四無記中通果無記也（文）十四變化者。頌疏云。從神境通生變化。總有十四。謂初定果有二。二定果有三。三定果有四。第四定果有五。且依初定有二化心。一欲界攝。謂初禪作欲界化也。二初禪攝。謂初禪作初禪化也。第二靜慮有三化心。二種如前。加第二禪化也。第三靜慮有四化心。三種如前。加第三禪化也。第四靜慮有五化心。四種如前。加第四禪化。諸果化心依自上地。必無依下。如初禪化。依初禪名自。依二禪等名之爲上。二禪等化不依初禪。故無依下。下地定心不生上果者。謂勢力劣故（文）天龍鬼神等者。明報得化也。頌疏云。若修得通唯人天趣。能入定故。生得除人通餘四趣。皆有生得。呪藥二種通人天鬼種。占相唯人也（文）。
    如化下意明變化從心因緣生故空無實也。先無定物者。總明無自性義。但以下別明無自性相也。謂能化心生便有所化境。但從心而生滅。畢竟無自性也。是法無下引第二復次也。謂變化唯從心生故。空無實。旣是空。豈有來去相乎。故云無初中後也。
　　復次如實下引第三復次也。變化清淨者。以喩諸法畢竟清淨。與如法性不異也。譬如下擧喩。四大河等以喩諸法相。入大海中者喩與法性不異也。與泡喩意同者。此有二意。一論化生先無定物等者。與自心作佛義同也。謂由心因緣開見心佛。唯是自心。不離心因緣。是與化生先無定物。但以心生便有同也。二論諸法自性清淨譬彼變化。與此中以此爲曼荼羅義同也。謂論清淨如虛空等者。與行者自性淨同。四大河及五百小河與曼荼羅同也。入大海中等者。卽曼荼羅身。是不離自心也。按閻浮提四大河等者。卽曼荼羅義。四大河卽四佛八葉。五百小河者三重曼荼羅。第十一（十二）云。從如來心出此平等妙音。分爲四處。如從無熱大池（中胎）生四大河（八葉）流注無竭（三重也）此眞言依處亦如是。以一妙音能表無盡法界。展轉相生無有窮已（文）。
　　經云下。第九明虛空喩也。經列名中云虛空花。空中花喩衆生壽命等妄見也。謂如眼迷亂故見空中花。心迷亂故生種種妄見也。經無量衆生等者。於十六智見中。且出四種也。十六知見義具如上辨。如虛空者。依俱舍論。虛空者虛空無爲也。今此中以空界爲虛空也。論第一（三）云。虛空但以無礙爲性。由無障故色於中行。光記（三十六）云。虛空但以無礙爲性。容受一切諸有爲法故。正理論云。虛空容受色等有爲（已上論文）雖言容受而不可説虛空體性在此在彼無方所故。如眼識等。問。若不礙故説名虛空空界色性亦不礙。他應名虛空。解云。空界色（影光明暗）性雖非能礙。而是所礙。被餘色障而開避故。其體不生。世言虛空者於空界色説虛空聲（文）此中亦爾。於空界色説虛空聲。故云。如虛空也。非可見法者。法宗源上云。有見無見者有彼眼見故名有見。非有眼見名爲無見。七十五法中色名有見。餘七十四法名無見。雖惠亦名爲見。此中且約眼説（文）轉見縹色者。下所謂空一顯色。至下當悉。縹色者卽青白色。以喩彼我等相也。如小兒者。喩凡夫迷見。有人飛上等者。喩聖人無漏智也。
　　又如虛空下。已上明凡夫著我。此下明二乘偏見。各有所當故。引兩箇論文。至下當知此經云下。釋今經文。心迷亂者。與論遠視故眼光轉見縹色同也。心迷亂者卽遠無漏智也。如人以疾下明迷亂相也。非人等者鬼魅所著等之類也。其心迷亂下。釋生如是種種妄見。此中約違順二境釋。如文可知。若得本心等者。謂離疾病等也。是論所云得無漏心也。十四本作則知此事。今脫也。不染虛空者。虛空無相。設諸相生不能染也。滅時亦非等者。虛空本淨。諸相滅時非始得淨也。不礙虛空者。虛空無相容受萬物。旣是無相。誰能礙之。亦不異於空者。空中諸相擧體是空。故云不異空也。
　　行者下約行者用心釋。種種魔事等者。卽違順境界。具如第三卷勇健菩提心中釋。今種種魔事者。當智論初文。種種業煩惱者當論次文也。如淨虛空者。此亦有二意。一觀魔事等空。如虛空中種種之相畢竟不生也。二觀業煩惱本來清淨。如淨虛空。當準智論二文而解也。雖於無量等者。以今淨菩提心行者配論得通人也。上疏明除蓋障三昧中云。常以四攝方便拔苦衆生。乃至無量無邊阿僧祇劫常在無間獄中。身心精進熾然不息。無有退沒。不辭勞倦。何以故。淨菩提心其性法爾如金剛故（文）此中意云。知如淨虛空卽論所云無漏智。得此智者卽知阿鼻依正全處極聖之自心。故云意無罣礙。
　　如得神通下。明無罣礙相也。空一顯色喩自性清淨心。證此心者卽知地獄天堂同一實際。豈有何罣礙耶。空一顯色者。俱舍第一（六丁）云。言色二者一顯二形顯色有四。青黃赤白。餘顯是此四色差別。形色有八。謂長爲初。不正爲後。或二十者卽此色處復説二十。謂青黃赤白長短方圓高下正不正雲煙塵霧影光明暗。有餘師説。空一顯色第二十一。光記（一之餘初丁）云。有餘師説。至第二十一者。第三叙異説。謂妙高山四邊空中各一顯色（南方青色）名空一顯色。故正理三十四云。空一顯色謂見空中蘇迷盧山所現純色。問空一顯色以何爲體。解云。以空界色爲體。故正理第一云。有説。色有二十一種。空一顯色第二十一。卽是空界色差別。問。若以空界色爲體者。何故識身論第十一云空一顯色此卽如彼青黃赤白。準彼論文。卽以青黃赤白爲體解云。彼論言如彼青黃赤白者。謂妙高山四邊空中各現一色名空界色。如之言似。此空一顯色似彼青黃赤白非卽是也。或可。如之言是此空一顯色。卽是彼青黃赤白（廣説往見）不爲人法等者。經云種種妄見者卽人法二執也。又論初釋明人執。次釋明法執。配彼二文云人法等也。
　　經云下第十明旋火輪喩也。惠影疏云。如旋火輪者。被火燒顯名依火糟。提之急轉遙看似如火輪。其實無輪。萬法亦爾無實衆生遠離諸法實相故。見諸法似有觀之則無色（文）今此中喩於瑜伽中見種種相。此相本從三昧因緣生故無體可見。若爲實有見者名爲戲論。故以爲喩也。又前虛空喩約于顯色。故云見縹色等。今此火輪約於形色。故云方圓等也。其異可知。第十五云。顯形色顯謂諸尊青黃赤白等。形謂坐位大小之事。色相貌也。謂喜笑忿怒寂靜住之類（文）如人下。準旋陀羅尼門釋。今此喩中亦具五字門等義。空中者是●字也。方圓等者如次●●●●四字。大小長短等者其餘諸字門也。
　　眞言行者下合釋也。此中約旋陀羅尼門釋。乃至者今且擧一阿字門乃至於餘諸字門也。旋陀羅尼義具如第七卷（二十五丁）釋文廣不引往見。
　　爾時當造下。示行者觀相也。第六（二十一）云。經云。時佛入於一切如來一體速疾力三昧者。謂入此三昧時證知一切如來皆同一法界智體。於一念中能次第觀察無量世界海微塵等諸三昧門。知如是如是若干衆生於彼彼三昧門中應得入道。知彼善知識已爲若干衆生作種子因緣。未爲若干衆生作種子因緣。或有衆生入如是法門不可得超昇成佛。入餘法門久遠稽留不得成佛。如是種種根性不同。進趣方便皆亦隨異。乃至遊戲其中。次第修習。出入超間於一一門各得能成熟無量衆生。故名一體速疾力三昧。爾時世尊遍觀察已了知種種三昧道同歸一體。皆是佛乘。復爲執金剛説一切三昧道中成菩提印。（次説我覺本不生等五字。謂之成菩提印）又上疏釋●微●吃哩●抳●多（踴躍義遊戲義神變義）云一體速疾力三昧。●●●●卽一體速疾力之異稱。此梵中有大悲義（●●●悲也梵言通也。）大悲卽五字門故。上疏明五大喩中。皆云大悲地界等也。又五種三昧道卽四重曼荼羅無盡莊嚴義。世間三昧及與二乘第三院也。菩薩金剛第一二院也。佛地三昧中胎藏也。卽是五字門無盡莊嚴。如是諸相歸於阿字一實體故。云一體速疾力。故知。一體速疾力者。卽五字門義。五字是轉釋阿字義。故其實阿字一實體義故次上云於一阿字門旋轉無礙等。第十七（二十六）云。一切法門不出阿字門。卽是一道也。又云。言一者此卽如如之道。獨一法界故言一也。第十九（十五）云。以初算法從一起故。一切數法皆不離於一。乃至一萬。卽是萬一不得相離餘一切數可解也。今此一切法不得離於阿字。亦由是也（文）阿字卽速疾神通法門故云速疾。故知。一體速疾者卽阿字義也。今淨菩提心者卽五字門故。第六釋五字云成菩提印。淨菩提心卽一體速疾力。持業釋也。
　　釋論下辨彼此喩有無也。然論影喩中亦擧旋火輪喩。成影無實義。故知。影與火輪其義相似。故下云喩意大同也。如影可見下明影無自性義也。又如影映等者。影喩三道。是初煩惱道喩也。如影映光者。謂有物障映日月光明。則影現也。論次下云。復次實有影有因緣故。因爲樹緣爲明。是二事合有影生（云云）俱舍頌疏云。日焰名光。月星火藥諸焰名明。障光明生於中餘色可見名影（文）。
　　諸結使下合釋也。結使煩惱合影。正見合光明。如文可知。
　　又如影下喩業道也。初喩次法。如文可知。報不斷故下。明果報喩也。謂罪福業熟時。善惡果報隨出生也。
　　然是影下。引論一處文正明影喩與火輪不相違也。論全文云。影異於色法。色法生必有香味觸等。影則不爾。是爲非有。如瓶二根知。眼根身根。影若有。亦應二根知。而無是事。以是故影非有實物。但是誑眼法。如捉火糟疾轉成輪非實若影是有物。應可破可滅若形不滅影終不壞。以是故空（文）。
　　祕密主下。已上釋十緣生名義畢。自下明其得益也。謂了知此者。卽了知如上所明十緣生義也。大乘句等者出十喩異名是此六句大分爲二。初三句明法體。次三句明次位初中第一句總出法體。第二句所證境。第三句能證智次明次位中。初句空性心。次句極無心。第三句從二地至佛地也。又初三句所乘法。後三句能成人。能所合稱云大乘句。故知。大乘句者卽總義也（有人出圖配十住心今所不取也）。
　　此十喩下釋第一大乘句也。摩訶衍人者卽眞言門人。第三（十三）云。摩訶衍中亦以持明爲祕藏（文）又大乘者別名眞言門。如下引第十五卷疏。甚深緣起者對初二劫云甚深。上云此中深修觀察者卽是意明第三重。是也。緣起卽緣生也。華嚴疏三十七（下二六）云言諸緣起者十二非一曰諸。前前爲緣。令後後起。又由煩惱繫縛。往諸趣中數數生起。故名緣起。亦云緣生。生卽起義。亦約果説（文）非聲聞等者。是明第三重深修緣起。故卽離二種二乘。一共行二共聞。卽是明非初二劫人之境界。故云非聲聞等。上所云眞離二乘者卽此義也。安足之處者兼釋句義。上疏釋句云。如人進步擧足下足。其迹所住處謂之盋曇（云云）安足之處卽句義也。今大乘句者是總句也。問。如何十緣生句名大乘耶。答。大乘者空義。空卽緣生也。十二門論云摩訶衍義無量無邊。以是因緣故名爲大。大分深義所謂空也。又第五（四）云。復次離緣業生得大空生。故云大乘生也（文）此經宗空者阿字門不思議空。●字爲大乘體也。又言大乘者曼荼羅之稱也。曼荼羅卽因緣生義。故十緣生句名爲大乘也。又十緣生句要是阿字義。阿字卽法界體性曼荼羅之體也。亦阿字三義卽三句義。三句卽因緣生義（如上辨之）又此六句皆阿字義至文當知。上疏釋大乘七大義畢云。以如是七因緣故。於諸大乘法門猶如醍醐淳味第一。故云最勝大乘也（文。翻梵語。優留曼荼譯曰醍醐。亦云實也。文。曼荼卽醍醐梵名也）乘名進趣。句名止息之處。故云大乘句也（文）第十五（三丁）云。大悲根原從大悲根本生。發大乘無上諸佛祕密者。謂此曼荼羅卽是無上大乘根原也。謂此菩提之心以大悲而爲根本。亦如胎藏。故云根本也。大乘者謂眞言行菩薩事。由是具足方便故行大直道。一向無留難得至於眞實。猶如乘調良之馬行大直道至於大城。此卽諸佛最上祕要之法（文。是指十二眞言王云大乘。十二眞言卽十二因緣義也）。
　　心之實性下釋第二心句也。是明所證境。卽指大乘句體。是與前所明七大中性大同也。上疏云。四者以性大故。謂自性清淨心金剛寶藏無有缺減。一切衆生等共有之（文）心之實性者釋心字。此心卽干栗太眞實心。卽所云自心實際。又干栗太卽阿字義。第十七（十三）云。又復此中眞言心（阿字）者。此心梵音汗栗太之心。卽是眞實心也。又上疏云。本不生際者卽是自性情淨心。自性清淨心卽是阿字門（文）阿字門卽心之實性也。更無一法等者。上經於蘊界處（乃至）一切分段中以卽離相在方便。一一諦觀心不可得。故云也。亦不可授人者。上疏釋一切智智云。如是自證之境説者無言觀者無見。不同手中菴摩勒果（含菴摩羅無垢識義。無垢識卽干栗太自性清淨心也）可轉授他人也。若可以言語授人者。釋迦菩提蒙定光授決之時卽應成佛。何故具修方便要待無師自覺方名佛耶。又如目覩世人爲刀杖所傷。雖復信其受苦無可疑惑。然種種令説終不證知。若自身觸受乃得明了耳。
　　但如是下明無師自覺義也。指前心之實性不可得觀（云云）如是深觀察者。上所云第三重觀智也。上疏云。今眞言行者於初發心時直觀自心實相了知本不生故。卽時人法戲論淨若虛空。成自然覺不由他悟。當知。此觀復名頓悟法門也。
　　如來智惠下釋無等等句。是初釋無等二字。卽能證智也。是與智大同。七者以智大故。謂諸法無邊故等虛空心自然妙惠亦復無邊。窮實相原底。譬如函蓋相稱（文）如來智惠者。自覺自證之智也。第十四（十一）云。此中常明卽是大惠日。此日卽是菩提之心阿字之體。無生無作無有變易。非由造成。如是常住實相之惠故名常明也。於一切法中等者擧所對法也。無可譬類等者正明無等義。第十七（十三）云。眞言智者謂智中之智無上無過也（文）上疏云。今謂一切智智卽是智中之智也。非但以一切種遍知一切法。亦知是法究竟實際常不壞相不增不減猶如金剛（文）一切智智卽如來自覺證智。故云無過上也。又按仁王經（奉持品）云。金剛三昧現在前時。而未能等無等等。青龍疏云。此位（等覺）由劣未能等佛。佛超此位故名無等。佛佛同齊名等等故（文）超此位故者卽無過上義。今智住如平等無二卽佛佛道同也。依此文無等等卽佛智也。又佛智者無相妙惠。第十二釋●字義云。眞言智發起眞實智。是極上。一切諸佛財富者以入覽字門故。離一切諸相卽見如來。卽是平等大惠眞實之智。如是眞言之智於一切法中最在其上。一切諸佛以此爲資財（云云）而心之實相下釋等義也。等謂此智等於如也。言智如於如平等無二云等也。上疏云。以心實相智覺心之實相。境智皆是般若波羅蜜故曰無境界（文。境卽實相般若所云如如也智是觀照般若所云如智也）。
　　若以十緣下釋句義也。十緣生者無性觀智。卽大空三昧。第六（二十）云。及坐道場自證心性時。知如是等加持境界皆是心之實際。爾時心不住相亦不依空。而照見空與不空畢竟無相而具一切相。故名大空三昧。住此三昧者卽是住於佛無礙智。佛説是人一切智智究竟圓滿（文）。了知心處者。心處卽指心句。第十二釋摩訶薩意處云。心處亦可名爲心位。卽指此衆生自心之處卽一切佛大悲胎藏曼荼羅也（乃至）若能自覺心處者。卽知此心自性常淨。如是淨無垢處卽是諸佛大圓滿實相之地也（文）了知者虛空藏眞言釋云。●●●了知也。●●是般若義。卽是能證智。亦是能住也。心處者所證境是所住也。智住於如故云安住其中。安住卽句義也。已上三句依起信論第一句卽離言眞如一法界大總相法門體。論云。所云法者謂衆生心（乃至）依於此心顯示摩訶衍義（文）應知大乘句卽一心門也。第二三句卽依言眞如。於中第二如實空藏。第三卽不空藏。如次所緣能緣也。驗知。第三句卽大乘體也。
　　諸佛以此下。第四釋必定句。是約次位句初空性心也。諸佛以此等者。初明所信敎法。卽必定句也。此位住心與法花涅槃意同故。第三卷云。如説如實知自心名一切種智。則佛性一乘（涅槃）如來祕藏（法花）皆入其中。此十緣生者卽空性無境義。上云此空智生者卽是也。又上疏云。行者得如是微細惠時觀一切染淨法（乃至）少分隣虛無不從緣生者。若從緣生卽無自性。若無自性卽本不生。本不生卽心實際（文）必定師子吼者決定説義。卽必定句也。涅槃第二十五（師子吼品）云。師子吼者名決定説。一切衆生悉有佛性。如來常住無有變易（文）今此十喩阿字門甚深緣起諸佛了義敎故云必定師子吼。如來性卽佛性也。擧涅槃説。涅槃第八（如來性品）云。我者卽是如來藏義。一切衆生悉有佛性。卽是我義。如是我義從本已來常爲無量煩惱所覆。是故衆生不能得見（文）上疏云。今復約眞我明心實相。此宗辨義卽以心爲如來應正等覺。所謂內心之大我（乃至。廣明摸象喩）若瑜伽者開發心明道時。照見心王如來如大明中目覩衆色。則不生如是諍論也（文心明道卽空性心也）按如來性者卽空性也。如來是空義。仁王新經觀如來品舊云觀空品是也。心實相印者擧法華説。方便品云。無量衆所尊爲説實相印（文）上疏云。彼言諸法實相卽是此經心之實相。心實相者卽是菩提更無別理也。
　　若有下明能信智。信解卽信解地。是如實智也。上疏云。今此菩薩以照見心明道故。卽時無礙智生。於一切法皆悉現前通達無有錯謬。猶如明目者於日光中覩見種種諸色。雖無量天魔皆化作佛身各説相似波羅蜜。不能動其少分疑網之心（文）第七（二十七）云。所云決定者。且如阿字門若聲若字擧體不生。聲字之義卽全擧體不生。若證時還只證此不生。中間更無間雜。亦無異路。見此眞實義時。假便十方諸佛同時現前説種種相似波羅蜜。欲令改易其心。然亦不生疑惑。故云決定也（文）此中有二種決定。如來性等是境決定。信解是智決定。境智皆般若波羅蜜謂之必定句也。
　　以此中道下。第五釋正等覺句也。指上必定句云此中道正觀也。謂以空性無境觀住於心實際。卽中道正觀也。上疏云。復觀內身五蘊。亦如聚沫泡炎芭蕉幻化。自求性實尚無所有。況於此中而得有心。如是從麁至細去廣就略。乃至現在一念識亦無住時。又復從衆緣生。故卽空卽假卽中。遠離一切戲論至本不生際。本不生際者卽是自性清淨心。自性清淨心卽是阿字門。心入阿字門故。當知。一切法悉入阿字門也（文）第七（四）云。又不生者卽是一實境界（心實際也）一實境界卽是中道故龍樹云。因緣生法亦空亦假亦中（文）第三（二十一）云。善巧修行般若波羅蜜者。卽是深修觀察十緣生句見甚深中道不可得空。是事如摩訶般若中廣説（文）離有爲無爲界等者。正明極無自性心。具如上解。正等覺句者。卽第二正覺句。具如第十一卷釋。
　　以深修觀察下明第六句。是從二地乃至佛地次第轉深義也。深修觀察者。前所云第三重觀也。是踏前起後。謂以初地深修觀察故。二地以去次第深入也。如入大海等者。海梵云●●●與●●通同。曼荼羅者行者自心。故摩訶薩意處云大悲胎藏曼荼羅處。又曼荼羅者因緣生義。卽十緣生句也。又第三卷釋修行曼荼羅行。作十六重淺深不同。卽此義也。乃至等者略攝二地至十地也。上疏云。復次深修者。得淨菩提心已去（初地因句）從大悲生根（從二地至七地）乃至十地方便究竟（佛果）其間一一緣起皆以十喩觀之。由所證轉深故言深修觀察也。毘盧遮那者明第十一地也。上上智觀者。依涅槃經（師子吼品）聲聞爲下智觀。緣覺爲中智觀。菩薩爲上智觀。佛爲上上智觀。今約曼荼羅者。下中二觀第三重也。上智觀卽第二第一重也。上上智觀卽中胎藏也。上疏釋此四分之一度於信解文云。就前三句義中更開佛地爲上上方便。至此第四心時名究竟一切智地是也。至上上智觀中胎藏時。超八葉絕方所。故云盡其源底也。漸次大乘句者。大乘者如上辨之。卽曼荼羅義。第三卷釋曼荼羅行云。漸次證入者如初無畏。以聲字觀修曼荼羅行。乃至第六無畏於平等心中修曼荼羅行。離垢地已去各於自地觀心中修曼荼羅行。略以行位分之。已作十六重深淺不同（云云）是卽漸次大乘義也。
    當知下明六句次第也。相釋者謂十緣生總名大乘。故云大乘句。大乘者心性爲體。故云心句。此心無相言斷心滅。唯有無分別智。能證此心。函蓋相稱。故云無等等句也。如智證如心自知心名爲信解。故云必定句。此句成就則見心佛。故云正等覺句。此觀次第轉深轉妙故云漸次大乘句也。相生者甚深緣起名大乘句。此大乘句何以爲體。謂心爲體。依大乘句次生心句。心是所證。智能證此。次説無等等句也。智證如故名爲信解。依無等等句生必定句。已斷疑網則見心位。依必定句生正等覺句。此句生時進向後位。依正覺句生漸次大乘句也。有人云準旋轉陀羅尼者不可。旋轉陀羅尼者一多相入順逆無礙等義。與今次第相釋大不同耳。
　　毘盧遮那等下釋當得具足等文也。上經云。了知大乘句等者總明自證。已自證故卽起化用。故次此文來也。毘盧遮那者上云毘盧遮那方能盡其源底。卽是佛自證義。今明化用方便。故先標毘盧遮那也。此十緣生者十緣生卽本不生大空義。大空卽不思議法界也。不思議法界者。諸佛自證三菩提。中胎蓮華藏五字五大萬德具足之體。亦卽衆生本具干栗太眞實心也。毘盧遮那已證此心故。還以此心作無盡莊嚴藏也。第三（十四）云。由具大方便故。乃能説此諸佛自證三菩提。所謂自心自覺不可思議法界。出過一切心地。的無所依也（文）又云。不思議法界卽喩蓮華臺。種種方便道卽喩蓮華葉（云云）又第九（十九）云。阿字是諸法本不生義。卽是法界體性智（文）無盡莊嚴藏者。卽具足法財義也。第十一（三）云。先生謂先覺是法者。若覺此法卽無盡莊嚴。無盡莊嚴定惠力妙嚴之藏（乃至）不久滿足諸財寶。謂法財也。卽此德以嚴身。此先覺者卽曾得如是法。一切諸佛亦皆得此身也（文）。
　　從十世界下。述釋上無盡莊嚴義。此有二種。初此下明所喜見身。次當出生下明所宜聞法也。十世界等者。上疏云。所云十佛刹微塵數者。如來差別智印其數無量。非算數譬喩之所能知。旦以如來十種智力。各對一佛刹微塵以表衆會之數（云云）諸法界門者。中胎藏名爲法界。菩薩金剛等名爲門。從此門而入法界。法界之門依主釋也。上疏云。若行人慇懃修習。能令三業同於本尊説此一門得入法界。卽是普入一切法界門也。
　　當出下。次明所宜聞法也。出生卽加持義。第七（九）云。已知所加持處。如來以何法加持耶。故佛次言。祕密主如來無量百千俱胝那庾多劫積集修行眞實諦語。四聖諦。四念處。四神足。十如來力。六波羅蜜。七菩提寶。四梵住。十八不共法。祕密主。以要言之。諸如來一切智智。一切如來自福智力。自願智力。一切法界加持力。隨順衆生如其種類開示眞言敎者。謂以如來無量阿僧祇劫所集功德而作一切處普門加持（云云）。
　　一切如來下。釋出生種種工巧等文也。是明方便智。故云智業。智業卽工巧大智。第十一云。卽是巧智智之異名也。若非巧智豈能隨一切衆生種種心行現其所樂見身。説其所宜聞法。稱其得解之機皆悉不虛而入一切平等法界。卽是巧中之極巧也（文）由此具足者。內具十方無畏等無量佛法。故由此出生種種巧妙智業。故云由此具足。
　　若於一念下。釋如實遍知等文。明如實知覺知根緣也。上疏云。成佛者具足梵音應云成三菩提。是正等覺正知義。謂以如實智知過去未來現在衆生數非衆生數有常無常等一切諸法。皆了了覺知。故名爲覺（文）第六（二十五）云。以如來無相無分別惠法爾無礙。常照法界根緣。如大海潮終不過限故。一念心中者。起信論證發心章云謂以一念相應惠無明頓盡名一切種智。自然而有不思議業。能現十方利益衆生（文）義記云。前一念相應惠者。是無間道也。名一切種智者。是解脫道也（文）明見十緣等者。明十緣生觀成就故得實智惠也。上云毘盧遮那以上上智觀方能盡其源底是也。上極無盡法界者。明佛自證也。上疏云。法界者廣大金剛智體也。此智所謂如來實相智身（文）第七（十九）云。法界者唯是自證淨心無別法也（文）第七（二十五）云。心之實相卽是一切種智。卽是諸佛法界也（文）第三（十七）云。以如來本行菩提道時。立如是誓願。我當成就一切諸佛法界。悉皆度脫無餘衆生界。今所願已滿。而應度衆生不盡。以衆生無盡。卽是法界亦無盡也（文）其中一切等者。明實智知機之相也。依起信論。窮無盡法界者是無間道。極無盡衆生界者卽解脫道也。又此二句卽無垢眼義。上釋云。無垢眼者如來五眼。以菩提心畢竟淨故（極無盡法界也）以一切種觀一切法。了了見聞覺知無所罣礙（窮無盡衆生界也）又悲生眼眞言。●●●（空也）●●（願也）空卽菩提心畢竟淨。亦卽無盡法界也。願謂一切智願。卽極無盡衆生界也。又解。此中總有三義。卽阿字三義。十緣生者本不生義。上極法界是空義。下窮衆生界是有義。於一念中了達於不思議三諦故。次云卽空卽假卽中也。
　　以皆從緣下。明自證化他法皆從因緣生也。不壞因緣而入法界。卽有而空。故云卽空。不動法界而從緣起。卽空而有。故云卽假。不壞因緣不動法界。卽空時卽中。卽假時卽中。故云卽中也。第七（九）云。雖從機感因緣生而不動實際。雖善巧方便無所不爲然非佛所作。雖普門異説。而但以佛之知見示悟衆生。善行者。於此眞言十喩中。妄見有爲生滅更增心垢。則非如來之本意也。
　　阿闍梨下。擧三藏口説。示觀行大意也。初修觀行等者。第二無畏本尊三昧衆相現前位也。境界現前者。境界梵云●●●。降三世眞言釋云。佛境界者所謂諸法實相也（文）瑜伽中所現境界者。卽實相身也。又清淨云●●●。●●通同故。境界梵中有清淨義。清淨卽所現身也。第十一（三丁）云。如是三有無餘。清淨生者。合云如上所説之行亦同於空。除三有之障令無有餘能生清淨之法。所謂法性清淨妙身之生也。同因外緣等者。上云。且如行者於瑜伽中以自心爲感。佛心爲應感應因緣卽時毘盧遮那現。所喜見身。説所宜聞法（云云）力者卽以我功德力及如來加持力也。自然有緣起智生者。謂不著相而空智生也。義釋第八（初）云。如來以甚深祕密藏不可以言説示人故。假籍世間有爲事相以況喩法界藏中甚深緣起。若有衆生通達此中世諦者。自然以加持力超悟第一義諦。悟第一義諦時則於世間實相倍復明了。故名世間成就也（文）不同常途等者。擧常途義對明優劣也。今第二無畏當于小乘四念處觀。故指彼云常途習定等也。梵本中等者。示梵本中明文生起也。持誦次第者。世間成就品及悉地出現品所明。四種念誦及三月持誦等是也。如法悉地等者。抄出二義。次私解云。私案如法悉地者。指悉地業。如法果者指悉地果。廣引第十五卷（云云）今云。此解爲好悉地業者作成就法。卽世間成就。作是業義故云悉地業。驗知。今如法悉地者總指世間成就品也。第十（世間品疏）云。如是於兩月眞言當無畏者。卽是及悉地義（作成就法也）第十一（二十三）云。眞言所成物是名爲悉地者（種種藥物等卽指成就也）若得如此成就者。是名有分別成就也。以此藥物等事猶是成就之法故。名有分別成就也。第十六（二）云。世間有相三昧猶有業。望報而修。故名成就。得是成就名悉地也。如法果者。指悉地出現品出現卽心佛顯現義。稱之爲果也。演密云。悉地出現品者是所成之果。出現卽是果法顯現。悉地卽出現。持業爲名（文）第十一（二十三）云。以分別藥物成就無分別者。因有分別而得無分別成就也。此能分別爲因也。依此有分別而得無分別者。無爲無相不思議無染之果。雖非因成而以有分別爲因。然成此無得無爲之果也（文）悉地者未起成就。與無表來在身中。念念倍增盡未來際。而不滅義同也。如法果者已起成就。是與依無表功力當來得善果等同也。問悉地此云成就。法流至於現在名爲成就。若如十五卷所明。當此悉地名得。果名成就。相違云何。答未起名成就者。是於得中立成就名（此義具如光記第二所明）故不相違也。已説淨菩提等者。明次品生起也。次品疏云。上品已約種種心相對辨一切智心竟。然此妙果以何方便而能得至耶。故此品次明入曼荼羅行法（云云）又解。是約三句明一經大科。此品爲因句故云已説淨菩提心等也。進趣方便者是根句也。是指具緣品世間品出現品等明修行軌則文也悉地果者泛指世出世間二種果。上疏所云百字果等卽答殊異心及功德句是也。此解爲好。
　　解脫書寫。以此功能囘向菩提實際衆生
　　享保九年歲次甲辰二月初七日閣筆
　　同十四年己酉夏五閱校治
　　沙門達摩扇底
    元文二年歲次丁巳夏四月初十日重正治竟
    寶曆十辰年極月初三日善住師以御本書寫了
    順庸






























































































































































