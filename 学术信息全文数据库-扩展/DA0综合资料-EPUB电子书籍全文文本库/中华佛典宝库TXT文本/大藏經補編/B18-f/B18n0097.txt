大藏經補編第 18 冊 No. 97 歸元鏡


　　淨土傳鐙歸元鏡序

　　近日賢智者㕘禪習教不暇念佛愚拙者應名了事不信西方將迦文苦口丁甯幾成虛設五濁難信豈不然與心師悲之欲使人人咸歸淨域無計可為筏渡因思蓮社中主張淨土者唯廬山永明雲棲三大老其行願精確而事實尤昭著人之耳目爰是搜三祖本傳塔銘一生實蹟敷為四十分借諸伶人當塲搬演音樂問荅出相露布俾三祖公案一朝重新淨土法門燈傳無[聿/皿]嗟乎莊言元旨幾成睡夢久矣唯此熱閙塲中人兢觀聽因是觸目警心感入心肺從此而茹齋戒殺從此而念佛往生豈非火宅中一劑清涼藥哉黃葉止嗁莫此為妙異哉借幻人以傳真諦變瓦礫而作黃金匪但游戲閻浮實迺循循善誘雖然噫嘻可與悲心上智者道難可與法執未化者言也

　　壬辰孟春廣陵嚴而和序

　　淨土傳燈歸元鏡序

　　從來佛法即與情以世法具佛法正理也通乎此者始知三界空花本無定法其中若親朋眷屬富貴功名離合悲歡是非人我不啻一場雜劇耳予是以官味蕭▆隨緣遣日署中無事每〃作蒲團空觀予將解組故人心融師以所搆淨土傳燈歸元鏡實錄稿乞予敘以冠篇首予閱之甚符予意▆▆尚講經喜▆佛會愚夫愚婦動輙千人至詰其所得則茫無所知噫嘻蟻聚終日又何盖於身心性命乎今心師以悲濟之願搆茲實錄俾三祖一生實行載之於紙上者復演〃於當場音樂宣和情景昭着與淨土之水鳥林木又何異哉使人人觸於目警於心或發願徃生或專心念佛或戒殺茹齋或止惡歸善較之於打閧▆法者奚啻倍蓰此真以為幻法門巧設方便見聞者當裂諸見網勿隨情認戲則法〃歸真回生蓮域庶不負作者之本▆云尔

　　　旹維
庚寅萄月哉生明日浙江右布政
　關西孟良胤識

　　歸元鏡規約此錄。專修廬山永明。雲棲三祖。在俗以至出家成道。傳燈實行。其本傳塔銘外。不敢虛誑世俗。此錄本願。專在勸人念佛。戒殺持齋。求生西方。以三祖作標榜。分分皆實義。切勿隨例認戲。但名演實錄。若不以戲視者。其功德無量。此錄情求通俗。上而慧業文人。以至稚童幼女。使無一不通曉。故一切深文奧義。不敢贅入。此錄皆真經真呪。真法真理真祖實事。真心發願。借人顯法權巧化導。故曰實錄。隨喜者詳之。此錄於祖師法諱。或俗名皆不敢直呼。但曰某甲。尊法也。此錄不曰傳奇。而曰實錄。不曰齣。而曰分者。以此中皆真諦。非與世俗戲等。故別之。此錄皆佛祖菩薩。萬勿使彼立演。觀古人為尸之意。益當敬信。如勢有不可者。甯弗演可也。觀聽諸善人。宜坐兩旁。當正心凝慮。靜念隨喜。觀畢。當效法先賢。一心念佛。求生西方。搬演諸善人。當如親身說法。宜齋戒正念。此名以法布施較之以財布施者。等無差別。演法主人。當誠心肅念。香燭列供。如說法等。不得設葷餚。茶食方可。清演無量功德。此錄演完。不得找雜戲一齣。以亂正法勝心。在演法者。亦不得稍去一分。以失祖師真蹟。此錄分四十二分。取華嚴經四十二字母之義。其中曲白。皆本藏經語錄。演法者。切勿以私心臆見。攙入俗語。混亂佛法。後必遭報。慎之。此錄皆大乘方便。絕不同目連王氏等劇。故曲皆佛法。最喜雅調摸寫。介白清楚。低昂激切。使人一見。感悟回心。不在事相奢華。跳舞繁冗。萬勿增入紙劄火器。粧點醜局。反涉惡套也。善男信女。歡喜助資。搬演流通者。現生福壽雙隆。沒世必生淨土。此錄發願利生。方便說法。仰報
　　佛恩。併酬祖意。未嘗輕以臆見邪法惑亂四眾。幸諸善人。勿生誹阻。有乖流通。自棄於淨土也。幸甚。

　　休閑老衲懶融道人識淨土傳燈歸元鏡上卷目次傳燈總敘分第一方便歸元分第二受囑傳燈分第三諸天護法分第四殿開神運分第五羣賢結社分第六真主驅魔分第七訪賢自屈分第八奉旨汰僧分第九發願受囑分第十夢驗佳祥分第十一湖舟放生分第十二公庭鞫認分第十三腸斷聞音分第十四仁賢臨難分第十五恩沾蠲釋分第十六割恩雲水分第十七千里瞻風分第十八指迷護法分第十九拈鬮灌露分第二十開權顯實分第二十一淨土傳燈歸元鏡下卷目次懲奸禮祖分第二十二地獄魂遊分第二十三還陽覓道分第二十四道傳海外分第二十五遺囑傳燈分第二十六暗垂接引分第二十七逗機發愿分第二十八七筆勾塵分第二十九護法搜山分第三十東昌發悟分第三十一衣鉢還元分第三十二病魔雙困分第三十三庵主談經分第三十四恩沾法雨分第三十五請建朱橋分第三十六潮神請旨分第三十七竹窗垂範分第三十八普濟幽魂分第三十九頒囑西歸分第四十彌陀接引分第四十一同生安養分第四十二

　　<<PIC>B18p0232_01.gif</PIC>

　　<<PIC>B18p0233_01.gif</PIC>

　　<<PIC>B18p0234_01.gif</PIC>

　　<<PIC>B18p0235_01.gif</PIC>

　　<<PIC>B18p0236_01.gif</PIC>

　　<<PIC>B18p0237_01.gif</PIC>

　　<<PIC>B18p0238_01.gif</PIC>

　　<<PIC>B18p0239_01.gif</PIC>

　　<<PIC>B18p0240_01.gif</PIC>

　　<<PIC>B18p0241_01.gif</PIC>

　　<<PIC>B18p0242_01.gif</PIC>

　　<<PIC>B18p0243_01.gif</PIC>

　　<<PIC>B18p0244_01.gif</PIC>

　　<<PIC>B18p0245_01.gif</PIC>

　　<<PIC>B18p0246_01.gif</PIC>

　　<<PIC>B18p0247_01.gif</PIC>

　　<<PIC>B18p0248_01.gif</PIC>

　　<<PIC>B18p0249_01.gif</PIC>

　　<<PIC>B18p0250_01.gif</PIC>

　　<<PIC>B18p0251_01.gif</PIC>

異方便淨土傳燈歸元鏡三祖實錄卷之上

　　古杭報國嗣法沙門智達拈頌

　　弟子德日閱錄

　　傳燈總敘分第一　(末扮韋馱上)

　　(〔西江月〕吾乃韋馱天將。神功感應三調。降魔勇健長為頭。護法安僧領袖。○淨土傳燈實錄。蓮宗三祖因由車提公案示真修。普願諸賢參究。今日道場演法。係三位祖師實行。聽咱總道者。〔內齊應介〕)

　　〔絳都春〕　人天普集。把法音演暢。西方宏願。我佛垂慈權巧處。極讚彌陀一卷。遂爾傳燈。蓮宗勝社。首在廬山建。修行捷徑。兼收利鈍方便。○喜得壽祖中興。永明宏道。萬善莊嚴徧。數百年來雲棲祖。重整西方文獻。三祖因緣。平生實行。今日從頭演。千生難遇莫作等閒聞見。

　　釋迦文權開淨土　　　遠法師社建蓮宗
　　永明祖莊嚴萬善　　　蓮大師念佛宏通

　　　我此傳燈記　　　　　當場演實義
　　　見聞諸善人　　　　　切莫認為戲

　　方便歸元分第二　(淨金面舍利弗上)

　　〔點絳唇〕　法鼓頻敲。人天百萬𢩽靈山繞。旃檀烟裊。花散處。知多少。

　　(祇樹巍巍大法堂。五龍旛影徧飛揚。諸人克苦修靈鷲。誰信靈山是歇場。自家非別。舍利弗是也。今日我佛如來。登堂說法。尚未臨座。好一箇道場也〔內問〕怎見得〔舍〕這是舍衛國。祇樹給孤獨園。有大比丘僧。千二百五十人俱。皆是大阿羅漢眾所知識。長老舍利弗〔自指介〕就是老僧居首。〔東指介〕你看這壁廂座上。摩訶目犍連。神通廣大。摩訶迦葉是金色頭陀。摩訶迦旃延。族出婆羅議論無比。摩訶拘絺羅。是吾母舅答問非常離婆多。持一心而不倒亂。周利槃陀伽。誦半偈而反成真。還有一箇難陀。終日放牛。也成了阿羅漢果。〔西指介〕你看那壁廂座上。阿難陀。是如來堂弟。誰似他多聞。羅睺羅。是我佛親兒誰知他密行橋梵波提。有牛呞疾病賓頭盧。用取鉢神通。迦留陀夷。容顏相黑。一見驚人。薄拘羅。相貌端嚴。更多壽命。摩訶劫賓那。善知星宿。阿㝹樓䭾。天眼常明。如是等諸大弟子。併諸菩薩摩訶薩。那東班首為頭的。是文殊師利法王子。阿逸多菩薩。西班首為頭的。是乾陀訶提菩薩。常精進菩薩〔轉身指介〕那角頭。是釋提桓因等一班兒天主。這角頭。是無量諸天大眾俱。盡是享福的凡夫。若說起我佛世尊。歷阿僧祇劫修成三十二相。相相莊嚴。捨千百億身。成就八十種好。種種微妙。洵是天中之天。實乃聖中之聖。真好一箇大道場也。〔內出四天王演勢畢〕〔內擂鼓介〕〔舍〕法鼓早鳴。我佛臨座也。須在此伺候。〔外扮世尊〕〔二天女持旛〕〔迦葉阿難同上〕〔世〕)

　　〔中呂粉蝶兒〕　大事因緣。止為一大事因緣。向今朝一指破。大千齊見。直指歸元。再休論。誰根深。誰慧淺。這的是無上的方便。渡狂波業海舟船。有日裡眾善們。把蓮臺兒坐徧。

　　(大道原無證。迷人苦要修。誰知向上事。只在脚跟頭。吾乃釋迦牟尼佛便是。今日大眾咸臨。都來聽法。我於此法。無得無說。無修無證。決非行住坐臥亦非卜度思量。不在聞見覺知。又不是語默問答。正是鴛鴦繡出憑君看。難把金針度與人。那上根利器。一聞此舉。撩起便行。那中下凡夫。怎生曉得因此展轉躊蹰。動我無緣悲念。適纔想起一箇大權巧異方便門。令一切眾生。橫出三界。不論老幼男女。貴賤賢愚。但得彼一心持名。管教他直登彼岸。這箇方便。汝等知否。〔眾〕諸弟子不知。〔世〕從是西方。過十萬億佛土。有世界。名為極樂。其土有佛。號阿彌陀。今現在說法。你須諦聽者。)

　　〔泣顏回〕　極樂古今傳。十萬程途非遠。西方淨土。彌陀說法歸元。因緣非淺果非常。六八宏深願。駕慈航接引羣蒙。脫離了苦海無邊

　　(〔舍〕仰啟世尊。彼土何故名為極樂。〔世〕其國眾生。無有眾苦但受諸樂故名極樂。那極樂世界。七重欄楯。七重羅網。七重行樹皆是四寶周匝圍繞。還有那七寶池。八功德水四邊階道。金銀琉璃玻瓈合成。上有樓閣。亦以金銀琉璃𤥭𤦲赤珠瑪瑙而嚴飾之。〔眾讚介〕好勝景也。)

　　〔上小樓〕　早聞道周圍四寶廣無邊。七重重羅網樹莊嚴。不枉了名為極樂。眾苦齊捐。七寶池香淺。八德水清漣。俺只見亮煌煌。俺只見亮煌煌。寶池中布得金沙徧。碧沉沉琉璃宮殿。廝瑯瑯寶珠聲。廝瑯瑯寶珠聲。間着黃金串。果然是景致賽諸天。

　　(〔世〕還有池中蓮華。大如車輪青色青光黃色黃光。赤色赤光。白色白光。微妙香潔。功德莊嚴。)

　　〔泣顏回〕　無邊功德妙莊嚴。似車輪偌大金蓮。青黃赤白。颺清風微妙天然。我頻申悲勸。歎無常迅速歸家便。蓮臺上九品標名。證無生永斷煩冤。

　　(舍利弗。彼佛國土。常作天樂。黃金為地。晝夜六時雨天曼陀羅花。還有那種種奇妙雜色之鳥晝夜六時。出和雅音。演暢那菩提聖道〔舍〕彼佛國土。既無惡道。這班眾鳥。從何而至〔世〕你不知是諸眾鳥皆是阿彌陀佛。欲令法音宣流變化所作。〔舍〕有這等妙事。〔世〕還有妙處。彼佛國土。微風吹動。那寶樹羅網出微妙音。譬如百千眾樂。同時俱作。聞是音者。自然皆生念佛念法念僧之心〔舍〕呀。聞如來金口所宣。煞令人欽羨者〔眾〕)

　　〔黃龍滾犯〕　響泠泠天樂盈空。響泠泠天樂盈空。曼陀花飛來片片。約翩翩眾鳥飛翔。約翩翩眾鳥飛翔。一聲聲把菩提暢演。這都是法旨宣流變化傳。聽如來妙旨人欽羨。可知他那些些水鳥花林。可知道那些些水鳥花林。都是俺一生生能仁法眷。

　　(〔世〕舍利弗。彼佛何故號阿彌陀〔舍〕弟子不知〔世〕你不知那阿彌陀佛。光明無量。照徹十方。壽命人民阿僧祇劫。彼聲聞弟子。非是算數所知。那其中菩薩。多有一生補處〔舍〕我想淨土這等莊嚴那薄福羣迷怎生去得。如來有何方便。令苦海眾生。直登彼岸。〔世〕其中原有箇權巧捷徑。久未說明。若有善男子。善女人。聞說阿彌陀佛。執持名號。若得一日。以至七日。一心不亂。即得往生極樂國土〔眾踴躍驚喜介〕。可喜可喜。元來有這箇大方便。忒煞妙也)

　　〔撲燈蛾犯〕　急惺惺從此識根元。願箇箇虔誠把佛念。一心心持名無間歇。熱丕丕猛地把冤親斷。(〔眾〕阿彌陀佛。〔世〕大眾。一心念佛。即得往生。這箇法門。汝等都知道了麼。〔眾〕都知道了。)一塵塵如許大世界。直得箇鬧挨挨齊上般若船。樂陶陶西方妙境。笑呵呵向琉璃地上禮金仙。

　　(〔世〕舍利弗。我見是利。故說此言。若有眾生。聞是說者。應當發愿。生彼國土如我今者讚歎阿彌陀佛。不可思議功德還有那六方諸佛。出廣長舌。同聲讚歎所護念經。〔舍〕呀。如來說所護念經。弟子不知其義敢求如來。一一開示。〔世〕舍利弗。若有善男子。善女人。或受持此經。或持名念佛。皆得不退轉於阿耨多羅三藐三菩提也。〔眾〕)

　　〔上小樓犯〕　歎持經果最圓喜持名效最先。驀忽地洗了塵心。驀忽地洗了塵心。祛了塵凡。離了塵緣。一霎時高步金階。一霎時高步金階。高標名姓。高坐金蓮。也須知自性的彌陀須自念。

　　(〔世〕舍利弗。汝等皆當信受我語。及諸佛所說。〔眾應〕是〔舍〕如來不須憂慮。弟子就此下凡。到南閻浮提傳此淨土法門把此一卷彌陀經。宣揚流布。廣度眾生〔世〕你既有此大願。待功成行滿。那時到法華會上。與你授記作佛便了。〔眾〕)

　　〔叠字見犯〕　疊疊叮嚀囑勸。切切彌陀悲願。滔滔的苦海深。層層的業債牽。鬧鬧喧喧。輪迴了千徧。早早登安養歸船。時時禮古佛垂憐。逍逍遙遙。西方古路。永永住無生國裡證真詮。〔世〕

　　〔尾聲〕　悲心說盡了悲心願。〔眾〕願世世流傳普徧。從此西方路不遠。

　　(〔舍〕弟子別了世尊就此下凡度生去也。〔世〕你少待。還有一箇。拔一切業障根本得生淨土陀羅尼。一併傳授你去。〔舍〕謹領佛旨。〔世合掌念介〕)

　　〔往生呪〕　曩謨阿彌哆婆夜。哆他伽哆夜。哆地夜他。阿彌唎都。婆毘。阿彌唎哆。悉怛婆毘。阿彌唎哆。毘迦蘭帝。阿彌唎哆。毘迦蘭哆。伽彌膩。伽伽那。枳多迦唎娑婆訶。

　　〔舍〕大開方便喜非常　〔世〕直指羣迷覲樂邦
　　〔舍〕但得諸人勤念佛　〔世〕不勞彈指到西方

　　受囑傳燈分第三　(生巾服上)

　　〔臨江仙〕　衣中誰識珠無價。那堪流落天涯。經綸才思剪雲霞。百年春草露。富貴路傍花。

　　(奢肆當年笑五侯。酣花醉錦逞風流。如今聲勢歸何處。孤塚斜陽漫對愁嗟我輩。且休休。世事渾如水面漚。應須覓箇歸元路。打破迷關一筆勾。小生賈某。雁門樓煩人也。雙親早逝。四壁蕭居。幼而好學。且喜博綜六經長任放懷。不覺沉酣莊老。向隨母舅。遊學洛陽。不覺蹉跎。年經弱冠。幾番要取功名。爭奈時遭亂世我想起來。功名雖好。不過一鑊黃梁。富貴雖榮。難躲幾堆白骨。正是生死百年花上露。才名千古路傍燈。到不如早早修行。脫離生死。免三塗之苦報。超六道之輪迴。却不是好咳。只是接引無人。怎知進步。呀。遠遠有一位禪師來也。〔舍扮凡僧一侍者隨上〕)

　　〔甘露飲〕(〔即沽美酒〕)歎閻浮一戲場。笑癡人成妄想。把蝸角蠅頭晝夜忙。日日裡醉華堂。夜夜裡戀紅粧。只道是百年無恙。怎曉得霎時身喪。(俺呵)世事兒曉露春霜。一旦無常。(呀)把一箇好人身。沒在愛河波浪。

　　(自家舍利弗。為傳淨土法門。已到了閻浮世界。呀。那室中。是蓮宗首祖。曾受如來親囑。却被十月血水。浸得一靈兒忘了。不免上前剃度了他。就把念佛法門。教他流傳震旦。永遠傳燈。有何不可。〔上前相見介〕善男子。稽首了。〔遠〕老禪師何來。〔舍〕我來無所來。〔遠〕莫非禪師有所去否。〔舍〕我亦無所去。〔遠〕呀。禪師現有去來。安得說無來去。莫非戲謔弟子麼。〔舍〕唗。這是我佛的元宗。眾生的本體。識得他。大千沙界。總一微塵。覷破了。百億須彌。渾如芥子。你那世智凡心。焉能曉得。〔遠背語介〕這禪師出言奇特。逈異庸流。不免投他出家。有何不可。〔轉身介〕弟子塵心已斷。渴欲修行。正愁接引無人。不料禪師偶遇。願求剃度。永繼門風。〔舍喜介〕汝肯出家。此乃大丈夫之事。非將相所能。汝果發心。直超彼岸。我替你削髮披緇便了。〔作剃髮侍用引磬舍念介〕善哉大丈夫。能了世無常。棄俗趨泥洹。希有難思議。就與你取名慧遠。汝可合掌胡跪。皈依三寶。〔遠跪介〕〔舍〕皈依佛。〔遠〕皈依佛。〔舍〕皈依法。〔遠〕皈依法。〔舍〕皈依僧。〔遠〕皈依僧。〔舍〕自今已後。稱佛為師。更不得皈依邪魔外道。〔遠〕是〔拜介〕〔轉身拜舍〕)

　　〔玉芙蓉〕　稽首法中王。皈命趨三藏。喜六通僧寶非常。願貪嗔永斷無明喪處處興隆樹寶幢。〔合〕消魔障。為伊家舉揚願一心精進。指日到蓮邦。

　　(〔舍〕善男子。既受三皈須持五戒。此戒者。乃成佛之要門。出塵之根本。〔遠〕弟子謹當受教〔跪介〕〔舍〕往昔所造諸惡業。皆由無始貪嗔癡。從身語意之所生。一切汝今皆懺悔。善男子。盡形壽。不殺生。汝能持否。〔遠〕能持〔舍〕盡形壽。不偷盜。汝能持否〔遠〕能持〔舍〕盡形壽。不淫欲。汝能持否。〔遠〕能持。〔舍〕盡形壽。不妄語。汝能持否。〔遠〕能持。〔舍〕盡形壽。不飲酒食肉。汝能持否〔遠〕能持。〔拜介〕〔同舉〕)

　　〔前腔〕　戒律逈超常。功德殊難量。修持者仗彼超方。是毘尼根本功無上。切莫睽違頃刻忘。〔合〕消魔障。為修持舉揚。願一心精進。指日到蓮邦。

　　(〔舍〕善男子。汝雖出家。未知進步。我有彌陀經一卷是如來極讚淨土的契經。直指眾生歸元的捷徑不論貴賤賢愚。但念阿彌陀佛。若得一心不亂。管教七日成功。正是面見彼佛阿彌陀。即得往生安樂國。你聽俺道者)

　　〔前腔〕　古佛寓西方。剎土名安養。為眾生接引垂光。蓮臺九品齊皈向。六八高超願力強〔合〕消魔障。為修持舉揚。願一心精進。指日到蓮邦。

　　(〔舍〕汝今將此念佛法門。建立法幢。廣布流傳。不可斷絕。他日成功。淨土相會。〔遠〕啟問我師前路茫茫。不知弟子棲身何地〔舍〕汝今暫依道安法師。後來因緣在江西地面。就可前去。弗得遲疑。〔遠〕多謝吾師指示。)

　　〔舍〕彌陀方便實中權　〔遠〕直指眾生上法船
　　〔舍〕若得持名心不亂　〔遠〕管教七日坐金蓮

　　諸天護法分第四

　　(〔先虎演勢次猿演勢畢〕〔次扮六丁神將上〕巨斧開山嶽。丁神第一班。自家六丁神將便是。今日舍利弗尊者。法旨傳宣。不知有何使令。只得在此伺候。〔舍上〕)

　　〔掛真兒〕　唯心淨土總非遙。爭奈迷人不曉。

　　(〔眾〕六丁神參見尊者。今日傳召小神。不知有何使令。〔舍〕俺也非為別事。今有蓮宗首祖遠大師。流傳淨土法門向廬山勝地建立法幢尚無殿宇汝等天將各運神力助成勝事功德不小〔眾〕謹領法旨。〔舍〕猿虎二將何在〔猿虎上〕〔舍指虎介〕大師一到汝可接引過溪引到香爐峰下跑定基址不可有違。〔虎點首吼下指猿介〕汝可就山開路。溪上叠橋。栽種樹木。成就勝景。不得悞旨〔猿應躍下〕〔舍〕眾等就此前去。各宜用心。勿得遲延。孤違護法〔眾應介〕)

　　〔金錢花〕　全憑我佛威靈。威靈。傳宣護法丁神。丁神。廬山勝地法筵新從此去。顯真僧。傳淨土。利羣生。

　　殿開神運分第五　(遠公上)

　　〔步逍遙〕(〔舊步步嬌〕)塵勞已謝離煩惱。分外舒懷抱。心中靜悄悄。你看山色溪光。總成元妙(〔內鳥鳴介〕)好鳥弄聲嬌。分明說法在枝頭呌

　　(自別吾師法座食風宿水。不覺又半載有餘呀。好一座山也。只見峰巒翠削。九叠凌空。林簏幽深。白雲繚繞。好箇勝景。但不知何方地界前面有一老者來了動問他便是〔丑扮老樵夫上〕)

　　〔江兒水〕　結屋廬山下丁丁日採樵。(〔遠〕弟子稽首了。〔樵笑介〕你呌我雞子吃酒。有趣得緊〔遠〕問你地面〔樵〕還有細麪。又醉又飽。多謝你。越發有趣〔遠〕這等耳背。〔作高聲介〕問你這箇什麼地方。〔樵〕[口*賀]。問我地方麼。〔遠〕正是。〔樵〕這是江西地面廬山便是。)是潯陽江左廬山道(你隨我走來。)峰回路轉林深㘭。(這一條溪常有老虎往來故名虎溪。)虎溪清淺連飛瀑(〔遠〕我要在此棲身。望求指引。〔樵〕)此處棲身儘妙。(只是多有猛虎。難以存息。)若要幽棲。除是那伏虎禪師來到。

　　(阿呀。不好了。那壁廂猛虎來也〔虎上撲樵〕〔樵慌跌呌喊下〕〔遠喝介〕這畜生。休得無禮〔虎伏介〕)

　　〔香柳涼〕　看猙獰相貌。看猙獰相貌。鐵額班毛。排山震嶽都驚倒。(汝若肯皈依三寶。可點頭三下。〔虎點頭介〕〔遠〕)把雄心盡拋。把雄心盡拋。休得再咆哮。皈依我佛教。(我欲就此幽棲。不知去處。汝可前行。指我勝境。〔虎行遠隨介〕)見清流浩渺。見清流浩渺。且過石梁橋(〔遠作過橋〕〔虎跳溪介〕)林巒果然妙。

　　(〔虎定基址介〕〔吼下〕〔遠〕這虎跑地一方。哮吼而去。莫非就是棲真之地。呀。果然好片地勢。只是尚無殿宇。且是隨緣便了。天色已晚。不免在此松樹下。入定片時。再作區處。〔神將作造殿介〕〔下〕〔遠驚起介〕呀。分明一片平沙。如何有此大殿。此必我佛威靈。宣敕護神造成。就名神運殿罷了。待我望空拜謝則箇〔拜介〕)

　　〔前腔〕　望靈山叩遙。望靈山叩遙。此功非小。神工一夜把精藍造。見巍巍殿高。見巍巍殿高。屋勢聳青霄。結搆天然妙。好安心行道。好安心行道。結社種靈苗。東林有人到。

　　　偶遊勝地欲棲身　　殿宇須臾一夜成
　　　莫道修真無實驗　　果然護法有神靈

　　羣賢結社分第六　(丑匾巾短鬍青直身笑上)

　　〔水底魚〕　踪跡孤浮叢林處處遊。有人道咱。道咱是爛麵頭。

　　(自小生得伶俐。一生不作活計。專好盆裡朱窩又好嘴頭滋味家私賭得精光妻子忍氣而死擔輕負重不能。逃入空門隊裡。全憑兩脚波波。到處打哄騙嘴。不為生死修行。〔笑介〕無極所奈而已。自家胡張三便是。今日聞得眾人。往廬山結社。不免混去隨喜。飽食他一日香齋。有何不可。前面來者。想就是了。〔虛下〕〔老旦扮陶淵明上〕不屑折此腰。甘心棄五斗高臥北窗下。自號羲皇叟。吾乃陶淵明便是。只因晉室衰微。怡清畝畝。近與東林遠公。道士陸修靜。同為方外之友。今日聞東林結社。羣賢畢集。意欲去走一遭。只是沒有酒吃。奈何奈何。也罷。不免到陸道士處。暢飲一番。就邀他同去便了。〔虛下〕〔外扮劉遺民〕〔小生扮周續之〕〔末扮宗炳上〕〔劉〕擾擾浮生盡逐塵〔周〕誰能火宅急抽身。〔宗〕相逢盡道修行去。〔合〕林下何曾見一人〔相見介〕〔宗〕動問老丈高姓。〔劉〕老夫劉遺民便是。〔周〕小弟周續之。〔劉〕動問足下。〔宗〕學生宗炳是也。二位老丈何往。〔劉〕近聞東林遠法師。結蓮宗勝社。同修淨土法門。特去隨喜〔宗〕學生也正欲去入會。〔眾笑介〕正是風前一笑皆知己。都是蓮宗會裡人。〔胡圓揖笑介〕眾位莫非往東林去的麼。〔劉〕正是。〔胡〕小子等候多時了。挈帶挈帶。〔眾〕佛門廣大。同往便了。行行去去。去去行行。轉過流水溪橋。便是東林勝地。此間已是山門了。〔老旦扮知客師上〕〔相見介〕眾位居士何來。〔眾〕聞大師結蓮宗勝會。闡揚念佛法門。特求入社。同志修持。〔知客〕如此同到方丈相見大師便了。〔虛下〕〔遠上〕)

　　〔西地錦〕　自從一得歸元信。慈悲說法東林。隨緣方便利羣生。是法從來平等。

　　(瀑布來青嶂。孤峰臥白雲。清閑無一事。獨坐掩柴門。今喜早飡已畢。正好靜坐片時。〔知進稟〕有眾居士參見。〔三人進參拜〕〔劉〕弟子眾等。自違真性。久役塵勞。幸逗一隙之光。望乞慈悲拯濟。〔遠〕三界無安。猶如牢獄。六根造業。織就輪迴。若能一念回光。即便高超淨域。〔眾〕啟問大師。淨土法門。有何殊勝功德。〔遠〕那西方殊勝。不可思議。你聽俺道者。)

　　〔新水令〕　古今賢聖讚西方。妙莊嚴都在彌陀經上。阿彌陀古佛。是無量壽大醫王。接引慈航。接引慈航。度眾生齊皈安養。

　　(〔劉〕啟問大師。西方何故名為極樂。〔遠〕其國眾生。無有眾苦。但受諸樂故名極樂。那極樂世界呵。)

　　〔北駐馬聽〕　功德非常。網樹重重七寶裝。池開寶鏡。金沙閃爍透波光。(〔眾〕聞說西方有九品蓮華。可是真否。〔遠〕)可知道蓮開赤白間青黃。曼陀花粧點多無量。(那阿彌陀佛呵。)接眾生返故鄉。眾善成行。端坐在金蓮臺上。

　　(〔眾合掌念佛介〕〔遠〕你不知西方。還有白鶴孔雀。演暢法音。風吹林木。皆成妙樂。〔眾〕有這等勝事。真可愛樂也〔遠〕)

　　〔雁兒落〕　可樂他雜色鳥徧飛翔。可樂他演法音聲嘹喨。可樂他七菩提盡演揚。可樂他八聖道都提唱。(呀)更可樂微風吹樹響琳琅。更可樂百千種樂聲相像。肯皈依一念絕無常。斷無明。從此消魔障。思量。怎能彀親到蓮華藏。西方。念何時覲法王。念何時覲法王。

　　(〔眾〕弟子眾等。自憐無始業深。無法脫離生死。不知大師有何方便。令我等直至西方。免受輪迴之苦。〔遠〕那經中說。若有善男子。善女人。聞說阿彌陀佛。執持名號。一心不亂。即得往生極樂國土。〔眾驚喜介〕可喜可喜。原來有這箇大方便也。呀)

　　〔收江南〕　早知道有如此方便呵。何不去早修行。自從今一心發願往西方。把彌陀舉揚。念念兒不忘。一心不亂即還鄉。(〔眾拜介〕)

　　〔甘露飲〕　歎輪迴苦未央。幸我佛接慈航。謝我師把淨土莊嚴細講詳。度羣迷出火坑。五濁內好悽惶。痛三塗悲涼難狀。願箇箇都歸安養。端坐在蓮華臺上。(〔遠〕俺呵。)因此上為眾悲傷。極日宣揚。(呀。)怎能彀把閻浮。化成華藏。

　　(今有一卷阿彌陀經。是往生淨土的根本。今授汝等。若能行持。決不相賺。〔眾〕謹遵慈誨〔遠〕)

　　〔清江引〕　契經功德真無量。勝福皆回向。普願念佛人。時刻休輕放。歸去來。見彌陀。親供養。

　　(〔下〕〔遠吊場〕〔小旦扮陸道士同陶上〕〔陶〕為尋蓮社約。〔陸〕忘却路崎嶇。來得湊巧。正值大師在此松下。〔相見揖介〕〔遠〕蓮社已散。二位來何遲也。〔陸〕為邀弟子。故來遲耳。〔陶〕勝社既散。就此告辭。〔遠〕二位纔來。怎麼就要去了。〔陶〕乘興而來。興盡而返。〔遠〕既然如此。也須相送一程。〔陸〕今日一釋一道一儒。三教鼎立。豈可無一佳句。以紀勝事。〔陶〕共聯詩一首何如。〔遠〕就是陶先生聯起。〔陶〕佔了。儒門釋派道家流。相契忘機物外遊。〔遠〕共蒂不須呈伎倆。同根何必互戈矛。〔陸〕三分岐路千蹊別。全體清虛萬境收。〔陶〕今日分明都註破。〔遠〕好將名相一齊休。〔陶陸〕妙。大師末後句。把三教聖人。都收拾在布袋內了。〔陸〕奇特奇特。大師平日送客。不過溪。怎麼今日過却橋也。〔遠〕果然走過橋了。這是相契忘機。不覺足之所至。〔三人大笑介〕〔陸〕可稱虎溪三笑。就此告別。〔遠〕恕不再送。虎溪三笑後。〔陶陸〕千載播高風。〔下〕〔胡上向鬼門〕多謝了。腹中已飽。不免去聽聽佛法。阿呀。剛剛尋得一飡齋吃。怎麼人都散了。佛法一些不聞。且自由他罷了。)

　　　佛法由他說　　　　香齋我自飡
　　　西方無路到　　　　依舊黑漫漫

　　真主驅魔分第七

　　(〔淨紅面束髮冠甲冑上〕無始從前已結緣威音那畔我為先。有人撥動咱威力燒徧三千及大千。自家非別。無明火部。嗔心魔王便是〔丑花面包巾上〕三塗惡報我為頭。利己傷人不自由。儘力馳求心不厭得休休處不甘休自家非別。無厭大王。貪心魔君便是〔旦扮癡魔上〕六道輪迴我造成。生生死死不離身。常將一絡癡繩子。縛盡娑婆世界人。吾乃愛慾三娘癡心魔女便是〔副淨黑面睡魔上〕夢想場中不暫離。諸人遇俺便昏迷。陳搏一忽千年去。都是吾神一力為。吾乃睡魔神是也。貪嗔癡三位魔王請了。〔眾〕請了。〔睡〕今日不期而遇。好箇勝會也。常欲請教三位本事求得其便。今乃天賜奇逢。試將威力。請教一番有何不可〔眾〕就請睡魔道起〔睡〕還是貪將軍居首。〔貪〕佔了。說起咱們手段。直教世界橫心。色慾隊裡藏身名利場中走動挑唆得五臟。晝夜不寧。哄誘得六根。隨方奔走。人君遇俺管教他社稷都傾。臣宰逢吾。直使彼聲名盡喪。良民做了不良之輩節女做了失節之人。父子因俺不和。朋友教他斷義部下統領着三百六十行盜賊兒郎。橫行世界。徧歷多生〔眾〕好本事也。該嗔將軍道了。〔嗔〕俺與妙明本主。同出山林。却被一陣黑風。將他拋撤雄威一逞。燒翻了六慾諸天。氣焰橫行。鑄就了十八層地獄逢財發火。遇色爭鋒。官司隊裡我為尊。戰陣場中吾作首。一言衝撞。那管他恩愛夫妻半句不投。也不論天恩父子正是投河奔井盡因吾。服毒懸樑都屬咱。統領着八萬四千煩惱嘍囉。好威風也。〔眾〕果然好本事如今請教癡魔了。〔癡〕無始空花結體。隨方幻相為根虛無執着認為真愛慾場中立命。勾攝大千世界。包羅六位精魂。自纏自縛自燒身。都是俺癡繩綑定。部下統領着百萬迷魂淫女混擾眾生。誰人跳得出我這圈子。〔貪〕果然利害到不識你有這般手段〔睡魔作瞌睡介〕〔嗔喝介〕你這人忒也好笑。青天白日。這等好睡〔睡作驚介〕正是正是該我道了。白日潛形匿影。黑夜大展威權。由他豪傑與英賢遇俺閉眸合眼。秀士拋書倦讀。由僧懶去參禪。嬌娥困得翠雲偏。常與醉人兒作伴。部下統領百千萬億睡魔蟲兒。撒向人間好生弄得那世間人。昏昏迷迷。顛顛倒倒。〔眾〕果然好利害蟲兒。〔嗔〕如今問話休提。只說俺們貪嗔癡睡。四大魔王。與人頃刻不離怎奈遠公大師。無故將俺們逐出。教俺們何處安身立命。今日值眾弟兄聚會。不免哀告大師求他收留。有何不可。〔眾〕俺們正欲如此就可前去。〔嗔〕且慢。恐有伽藍神擋路。須各持兵器纔是。〔眾〕說得有理。〔嗔持刀〕〔貪持棒〕〔睡持鎚〕〔癡持繩子〕)

　　〔豹子令〕　追風掣電疾如梭疾如梭。被逐離巢沒奈何。沒奈何。若得大師心意肯。收留依舊復還窠。笑呵呵。只恐祛回請上覆。

　　(〔貪〕來此已是山門了。內有彌勒佛爺。那箇布袋兄利害。難以進去。不免乘空而入。〔眾作入介〕〔末扮招寶神秉劍持錠上〕來者何神。擅入此地〔眾〕吾等乃貪嗔癡睡特來尋覓大師。〔招〕元來是夥劫賊。〔眾〕唗。休得無禮。〔共戰介〕〔貪奪錠〕〔招敗下〕〔小生扮華光上〕吾乃護法華光在此。汝等毛賊。休得無禮〔共戰介〕〔癡繩套去華兵器〕〔華下〕〔眾〕喜得護法神。被俺們戰退。不免尋大師去也。〔虛下〕〔遠上〕心中有佛將心念。念得心空佛也忘。經行已久。少坐片時則箇〔眾急上〕大師稽首了。〔遠〕汝等是誰。因何到此。〔眾〕我等乃貪嗔癡睡。四位親丁。曠劫已來。承值大師。不離左右。今日無故將咱們逐出。沒處棲身。望大師慈悲收留則箇。〔遠〕元來是夥劫賊。我在此修行。貪嗔已斷。癡睡全消。杳沒你存身之所。汝等速退。休得胡纏。)

　　〔駐馬聽〕　地獄因由。為汝牽纏。我若不休。識得你本來面目。從來虛妄。一筆都勾。(〔眾〕望大師慈悲。收留我等。〔遠〕)你癡心休想再收留。我純清絕點全無垢克苦清修。草衣木食。不被你多般哄誘。〔眾〕

　　〔前腔〕　苦苦哀求。望乞慈悲納眾儔。自與你周旋六道。不離頃刻。多少綢繆。如今一旦撇荒丘。恩情此際難分手。沒地奔投。望師笑納。休得憐新棄舊。

　　(〔遠〕你們知罪麼。我與釋迦老子。同為凡夫。他今成佛多時。我尚沉于苦海。皆是你這班業障哄誘。如今識透機關。決不相容。休得再犯。〔貪〕大師。你看這高邊白鏹。何等可愛。我為他忍心害理。百計千方。謀算將來。你今把我貪魔撇了。將利名擔兒。就要一朝歇下。清風高節。終日閒坐。有何好處。〔嗔〕大師。自古道。人爭氣。火爭烟。我替你撑架子。打甲家。奪門頭。撞太歲。都是俺的威風。你今撇了我嗔魔。閒事也不管了。餓氣也不爭了。哈哈悵悵。和氣一團。被人喚作沒用的阿獃。成何體面。已後大師。再不要聽那釋迦老頭兒哄騙〔癡〕大師。從來你貪我色。我戀汝情。恩恩愛愛。逞盡風流。那英雄豪傑。也不知被俺斷送了多少。你今撇了我癡魔。却不長夜青燈。孤幃獨宿。你到得了便宜。只是難為我了。呌我這條癡繩。這把利斧。那里去使。〔睡〕大師。你知道閻浮世界。是一夢場。如今富貴功名。親朋眷屬。都是一場春夢。你今把我睡䰟撇下。却不夢醒了。眾人皆睡你獨醒。却也沒趣。〔遠〕你今怎生哄得我動。速速快走。〔眾〕大師不肯容留。俺們也顧不得大師。各要復回本位也。〔眾欲攢入混擾介〕〔遠喝介〕)

　　〔撲燈蛾〕　休得太相侵。休得太相侵。我本來已清淨。得此修行訣。從今打破機關也。再休思親近。無端強賊忒欺人。管教你喪身失命。須皈正。若能改過即成真。

　　(戒定慧三真何在。〔內扮三菩薩〕〔各披袈裟〕〔一執劍〕〔一持珠〕〔一持鏡〕〔將魔逐散下〕〔遠〕喜得眾魔已散。身心清淨。好生自在逍遙也。但是念佛法門。尚無傳燈法器。且自消停。覓訪便了。)

　　　眾魔已散最消遙　　只為羣生念慮勞
　　　若得英賢宏淨土　　人人念佛出波濤

　　訪賢自屈分第八　(外扮桓元諸將隨上)

　　〔鵲橋仙〕　浩氣干霄。雄威震主。圖成不朽勳名。身居台鼎已非輕。又忝三軍司命。

　　(社稷靴尖上。君臣掌握間。笑他天子貴。不及我威權。下官桓元是也。權操都閫。位列台衡。已司將相之權。實兼殺活之柄。目下奉旨討殷仲堪。兵過潯陽。聞得廬山遠公。身修梵行。胸蘊經綸。雖是出塵之人。實乃棟樑之器。昨已差官入山迎請。借箸前籌。怎還不見到來〔雜扮差官上〕夜靜水寒魚不餌。滿船空載月明歸。差官叩頭。小官已到廬山。遠大師多拜上老爺。有書呈上。〔看書介〕元來一首詩偈。久隔塵囂絕世緣。老僧無力只貪眠。白雲乍可來青嶂。明月難教下碧天。分明呌我進山相見。到是我差矣。古人訪賢。禮宜自屈。怎麼反教他出山見我。諸將暫退。〔眾應退介〕承直的。與我換了公服。就此起馬進山。)

　　〔一江風〕　馬行遲。拂拂風吹袂。一帶山籠翠。謾徘徊翹首烟林。漸入雲深處。雄心不自持。雄心不自持。殷勤訪聖師。誰知吾傚請茅廬事

　　(〔承直〕稟爺。東林已到〔老旦扮知客師〕〔接見揖介〕〔桓〕大師何在。特來拜訪。〔知〕大師在山頂茅庵。註涅槃疏義。若要相見。待告過茶。同上山就是。〔桓〕也罷。正是留雲酣遠客。煮月吸山泉。〔虛下〕〔遠上〕心月孤圓朗太虛。一龕山頂伴雲居。精修淨業蓮花漏。剩得餘功註梵書。老僧卓庵山頂。謝絕人緣。昨蒙桓大人相邀。已曾謝覆。今註述稍暇。少坐片時。〔桓摳衣〕〔知隨上〕〔登山介〕)

　　〔懶畫眉〕　危坡踏盡氣全消。四顧巉巖萬岫朝。(好一派山勢。〔知〕大人。這是香爐峰。這是五老峰。那是瀑布泉。〔桓〕)那堪瀑布響如濤。松篁萬叠烟雲繞。洵是廬山萬丈高。

　　(〔知〕踏盡危坡。此間已是。〔知通報〕〔桓進相見介〕久仰清風。殊深渴想。幸瞻光霽。大慰夙懷。〔遠〕山野庸僧。敢勞垂顧。大人燮理朝綱。為何到此。〔桓〕下官奉旨征討殷仲堪。久慕大名。耑此謁訪。)

　　〔桂枝香〕　逆臣𨁝跳。出師征討。聞師大德宏才。專此入山訪道。望吾師勿吝。望吾師勿吝。元謀大教。助揚廊廟(還求大師出山登仕。丕顯皇猷)佐皇朝。管取身榮貴。勳名萬古標。(〔遠〕)

　　〔前腔〕　山僧野老。遺情世表。為憐三界空花。因此上居山學道。謝君家見邀。謝君家見邀。我甘心潦倒。况病軀難療(三界無安。猶如火宅。百年瞬息。酷似投梭。若能謝絕塵緣。便是孤雲野鶴)最逍遙。我夢魂已付梅花月。肯向金門戀紫袍。〔桓〕

　　〔前腔〕　聞師元要。頓開心竅(佛法必有妙處。可得聞否。〔遠〕大人。)佛法雖尚清修。在世不離忠孝。用心機枉勞。用心機枉勞。一場好笑(勸大人呵。)回頭及早(〔桓〕下官已領吾師深旨。為圖一件大事。若得遂心。即當如命。)肯徒勞。男兒不遂掀天志。霸業雄心未肯消。

　　(下官就此告辭。還有一事相問。朝廷為僧行汙濫。欲沙汰眾僧。下官已將寶山保奏。蒙旨批出廬山道德所居。不在搜檢之列。恭喜無虞。不勞掛念。〔遠〕多謝護法了。)

　　〔遠〕勸君解脫早回心　〔桓〕多感吾師指示深
　　　　　大抵浮生都是夢　　　　箇中難覓是知音

　　奉旨汰僧分第九　(丑扮照磨官左右隨上)

　　〔字字雙〕　讀書滿望要成名。高興。黜退衣衿事不成。怨命。異途博得箇小前程。沒印。衙門雖設冷如冰。守困。

　　(自家姓胡名徒。南康府照磨是也。自幼僥倖黌門。指望支撑門戶。誰想隨羣結黨。縱性施威。朝夕欺壓良民。出入把持官府。紮詐火囤。包攬官司。滅理欺心。無所不做。因此被宗師黜退。轉身進京。就投吏部。當差三年。摸得箇照磨。雖然喜有衙門。却是沒賺錢處。近日部中鈔出。奉旨沙汰眾僧。要經義明徹。戒行精嚴。方可宏化。餘皆還俗當差。昨日行文到府。堂尊委我清查。〔喜笑介〕好造化也。一生發迹。全在此舉昨日出票。呌僧綱司。怎還未到。〔小生扮僧官上〕胡大人請了。〔胡惱介〕你是僧官麼。〔小生〕是。〔胡〕你既是僧官。須知禮體。我奉旨汰僧。堂尊委我。官小權大。你見我大模大樣。官府尚不在你眼皮兒上。那外邊和尚。不知你紮詐了多少明日造冊。就把你頭名汰起。〔僧附耳言介〕胡爺不要發惱。有薄禮獻上。細茶五十觔。白銀壹百兩。〔胡笑介〕我道你是箇知禮的趣人兒。也罷。收了。取各寺冊簿上來查勘。〔胡看介〕我問得南康四百八十寺。多少樓臺烟雨中。怎麼只得七十二寺。〔僧〕胡爺差了。不是南康。是南朝四百八十寺。這是古詩。〔胡諢介〕我要蹉他四百箇寺。元來一字也混不得。這寺中都是什麼僧。〔僧〕俱是應教僧。〔胡〕那應教僧。是葷酒之徒。光頭百姓。有甚戒行。〔僧〕近來都持齋念佛。戒殺放生了。〔胡〕這是你替他遮葢。都要還俗當差。本寺產業。入官充餉。〔僧又附耳介〕每寺斂銀三十兩奉上。〔胡搖頭〕不彀。〔僧〕再加二十兩。望胡爺一應周全。〔胡〕還虧我做官清廉。撞着別人。地皮都掘光了。還有一說。速速將外邊庵堂小院。一應遲方募化。老年殘疾等僧。都要火速赴府查驗。〔僧〕都在衙門首伺候久了。〔胡〕你去罷。〔僧〕從今安枕睡。無事到公庭〔下〕〔淨扮遊方僧〕〔副淨扮募化僧〕〔老旦扮年老僧〕〔末扮𨈷跛僧上〕〔喝門介〕眾僧進。〔眾〕眾僧即頭。〔胡〕都在一邊聽點。〔間遊介〕你是什麼僧。〔遊〕是遊方僧。〔胡〕掛搭何寺。〔遊〕東門外破落院。〔胡〕有何本事。〔遊〕自小不習經懺。坐禪却也不慣。只會十字街頭。粧十八尊羅漢。〔胡〕你且粧一箇與我老爺試看。〔遊高立粧降龍伏虎二勢日念二偈〕〔眾和佛介〕〔胡〕一剗胡柴。煽惑男女。蓄髮當差。趕出去。〔遊下〕〔胡問募介〕你是什麼僧。〔募〕是募化僧。〔胡〕有何本事。〔募〕只為當初債逼。因此逃入空門。不知念佛與看經。全憑口嘴度命。殿主時時請我。領他鈔化沿門。焦行隊裡我為尊。丟鈸說書高興。〔胡〕怎麼一箇化法。也要當堂勘驗。〔募〕夥計們。把菩薩擡進來。〔內扮神亭擡上〕〔募〕把鼓鈸敲起來。〔眾〕〔敲鼓鈸介〕〔募念介〕古佛莊嚴妙善身。香山昔日去修行。至今端坐潮音洞。雪自鸚哥紫竹林。〔眾和〕觀音聖尊。〔又敲鼓鈸介〕〔募〕南海如今殿未成。菩薩親自至門庭。若有檀那心喜捨。灾難消除福壽增。〔眾如前鼓鈸眾和介〕〔募出緣簿化介〕南海普陀山。啟建大殿。缺少錢糧。〔扯住胡介〕老爺請上尊名。隨緣樂助。〔胡作驚怕躲介〕〔左右白介〕老爺不要驚慌。他試演一箇化法與老爺看。〔胡〕我見了這箇化簿。十分害怕。果然利害。可惡可惡。哄誘人家男女。蓄髮當差。趕出去。〔募下〕你這二僧。有何本事。〔老〕)

　　〔黃鶯兒〕　從未到叢林。只單丁過一生。結緣念載在南康郡。(〔胡〕你結什麼緣。〔老〕爺爺。我一生捨茶。到今日呵。)霜華鬢侵。腰酸背疼。耳聾眼暗身多病。〔合〕告仁人。慈悲憐愍。赦我過殘生。

　　〔前腔〕〔疾〕總是父娘形。恨前生業障深。身𨈷足跛多薄命。(〔胡〕為何落髮。〔疾〕咳。爺爺。我沒奈何。)空門度生。(〔胡〕曉得念經麼。〔疾〕)何曾念經。隨緣度日家如磬。〔合〕告仁人。慈悲憐愍。赦我過殘生。

　　(〔胡怒拍案介〕)

　　〔猫兒墜〕　吾今奉旨。沙汰眾多僧。王法森嚴不順情。(〔眾哭介〕望老爺超生。〔胡〕)汝今休得望超生。須聽。准備着歸家蓄髮為民。

　　(〔眾求介〕望爺爺可憐。筆下超生。〔胡〕左右趕出去。〔眾哭介〕呵呀爺爺。)

　　　　　公庭懇乞發慈悲　〔胡〕斷送多僧一筆揮
　　〔眾〕當權正好行方便　〔胡〕惟我平生不肯為(〔胡下〕)

　　(〔二僧吊場哭呌龍天介〕〔老〕我想起來。若還蓄髮。衣食何來。年老氣衰。終歸餓死。到不如先投水休。〔疾〕老師莫要性急。我聞廬山不在搜檢之列。何不去投入蓮宗勝社。一心念佛。求生西方。豈不是好。〔老喜合掌介〕阿彌陀佛。元來有這箇去處。我聞此言。愁心頓解。幾時去。〔疾〕事不宜遲。就此同去。〔老〕若無漁父引。〔疾〕怎得見波濤。〔下〕)

　　發願受囑分第十　(遠大師白鬚眉拄杖上)

　　〔山坡羊〕　急忙忙浮生如電。痛煞煞輪迴千徧。浪滔滔苦海無邊。一心心誰肯把彌陀念。最堪憐。無端愛慾牽。無常一到只恐風箏斷。四大分離眾業纏。(那時節呵。)冤愆。泥犂苦萬千。(〔大哭介〕眾生眾生。那西方慈母。日夜望你歸家。)他懸懸。極樂慈尊眼望穿。

　　(咳。只為眾生。因迷受苦。不覺動我無緣之悲。我社中念佛諸人。大半歸西謝世。你道我因何不去。也只等箇傳燈的法器。把此念佛法門。付囑於他。那時我願方遂也。〔老疾二僧上〕)

　　〔前腔〕　脚波波歸心若箭。喜孜孜來投禪院。一程程永遠山遙。氣吁吁走得我殘軀顫。轉憂煎。怕他們不見憐。此行得遂歸投願。薄命重生感上天。(〔疾〕老師。我見此法僧之苦。)他年。願作人王護法堅。(〔老〕師兄。我只是一心念佛。求生西方罷了。)西蓮。願萬行莊嚴淨土緣。

　　(來此已是東林了。不免進去參見。〔參拜呌苦介〕〔遠〕看你二人。殘疾衰年。理宜靜守。惶惶到此。却為何來。〔眾〕咳。大師。一言難盡〔老〕)

　　〔啄木兒〕　我年衰邁。〔疾〕我疾病纏。自恨前生業障牽。驀朝廷沙汰多僧。却教我蓄髮歸田。(我等殘疾衰年。終歸餓死。)懨懨一命懸如線。遑遑到此投禪院。望乞容留結勝緣。

　　〔前腔〕〔遠〕聞伊道。宿世冤。逆境相遭豈偶然。(我此門中。只要一心念佛。若得念念無間。即便往生。)若能彀精進修持。管教你穩坐金蓮。(還有一大事因緣。度生宏化。)誰人肯發菩提願。茫茫苦海行方便。把箇淨土門風作渡船。

　　(〔老〕弟子聞師深誨。情願專修淨業。萬善莊嚴。廣度羣生。同登極樂。〔遠〕善哉善哉。汝發此心。頓超四果。)

　　〔簇玉林〕　吾心慰。爾誓願堅。結無生萬善緣。(這卷彌陀經呵。)是如來苦口頻申勸(那西方大聖呵。)慈悲接引心無倦。(粉骨碎身。佛恩難報。五濁難信。誰肯酬恩。〔老〕弟于蒙師救拔。誓當累世。不負師恩。)報恩艱。他生累劫永不負師言。

　　(〔遠〕善哉善哉。非汝久熏淨業。不能發此宏願。汝今年老。不能行道。可別換房兒。待修持堅固。結果在吳越之界。那時大轉法輪。功成行滿。與汝淨土相會也。切記吾囑〔老〕弟子謹領。〔遠問疾介〕汝何所愿〔疾〕弟子見此汰僧之苦。願為國王。護持佛法。〔遠〕汝愿如此。結果亦在五代之後。作一邊海國王。就與你師兄護法。棄位出家。同生淨土便了。〔疾〕多謝吾師授記。〔遠〕吾年八十。形與運頹。一向佛法無人。故爾遷延浮世。今既有託。明日吾西歸去也。〔眾〕大師何出此言。〔遠〕)

　　〔尾聲〕　形神頹老難支遣。幻迹虛生八十年。從此逍遙證涅槃。

　　〔遠〕八十年來瞬息過　　一期方便度娑婆
　　〔眾〕仁師大德恩難報　　救拔吾儕出網羅

　　夢驗佳祥分第十一　(外扮吳越錢王領眾上)

　　〔小重山〕　提封半壁控三吳。挹勝湖山。鼎建名都。元元百萬壯雄圖。有日須教。旺氣歸吾。

　　(浩氣英風壯斗牛。爭王逐霸未甘休。提兵一定江東亂。虎踞東南十四州。自家吳越錢王便是。出身草莽。際會風雲。感上天顧命之恩。作半壁安民之主。目今建都杭郡。築殿吳山。左江右湖。不減上游天府。龍飛鳳舞。真是禮樂名邦。富饒中國。雄甲一方。且喜雨順風調。民康物阜。〔笑介〕也不愧男兒氣槩。昨夜三更。得一奇夢。夢一金甲神人。口稱有肉身菩薩。將來化導此方。汝宜謢法。永矢弗諼。將手中寶杵。望吾一指。不覺醒來。方知一夢。未知吉凶若何。好生放心不下。不免宣占夢官到來。占驗吉凶。有何不可。傳旨宣占夢官。〔傳介〕〔未扮占夢官上〕舉世皆成夢。誰為大覺人。占夢官見駕。願吾王千歲〔錢〕寡人夜來。得一奇夢。未知吉凶若何。特此宣卿占驗。寡人呵。)

　　〔泣顏回〕　繡榻睡初濃。忽無端一夢難窮。(〔占〕殿下可見些甚麼。)〔錢〕見依稀天將。現金身甲冑乘空。(〔占〕他口中有何言語。〔錢〕)他言詞雄勇。(他道。不日有一肉身菩薩。化導此方。汝宜謢法。將手中寶杵。望吾一指。)意驚惶。醒却方知夢。望卿家仔細推詳。免教我禍福朦朧。

　　(〔占〕以臣愚見。此乃韋䭾菩薩。現身入夢。)

　　〔五供養〕　韋䭾感貢。冀吾王造福施功。若依臣鄙見。聖壽享無窮。(〔錢〕卿有何高見。〔占〕臣仰觀天象。見列宿拱南。必有聖僧。代佛宣化。殿下可於三寶處。盡情謢法。庶幾福國佑民。皇猷丕振。豈不美哉。)願王勿恐。兆分明有吉無凶。封疆應有福。靈異自天鍾。急降覃恩。勿違佳夢。

　　(〔錢〕元來如此)

　　〔川撥棹〕　疑何用。頓令人喜氣濃。〔合〕感神僧千古難逢。感神僧千古難逢。宏輔佐無為化功。喜封疆自此隆。願清平熄戰鋒。

　　(〔錢〕敕諭內外臣僚。凡一應三寶情分。悉宜恭敬護法。〔錢〕〔占〕)

　　〔尾聲〕　慈恩普徧雍熙共。永樂唐虞聖寵。願此山河成一統。

　　〔錢〕天神入夢太權奇　〔占〕物外鍾靈兆更微
　　　　　禍福昭昭元不爽　　　　細推不必更驚疑

　　湖舟放生分第十二　(小生儒巾扮王稅司上)

　　〔掛真兒〕　長夜茫茫何日曉。那堪役役塵勞。須信人生。雙丸如駛。莫待閻君符到。

　　(忙忙烏兔疾如梭。百歲光陰有幾何。甚日得酬方外志。一龕明月伴烟蘿。小生王某。別號沖元。餘杭人也。椿萓早逝。祖業凋零。止存兄妹二人。寄寓杭州勝地。昔日曾為華亭鎮將。日今權管江漲稅司。雖然稅務煩勞。且喜身家安樂。咳。只是我志尚清修。心甘淡泊。止有好生一念。未嘗暫撤。故凡遇魚蝦。必然買放。所恨家無餘蓄。常用官錢。雖知國法無情。且自由他罷了。今日喜得春光明媚。意欲西湖放生。聞得妹子要同去隨喜。早晨已差人僱船買生。怎還不見到來。〔老旦扮老院子上〕一心忙似箭兩脚走如飛。稟爺。船已僱下。生已買完。請爺上船。〔永〕接小姐出來。〔院〕小姐有請。〔旦上〕)

　　〔意難忘〕　香靄熏籠。歎東風料峭。寒氣猶濃。夢醒春欲曉。嬌鳥怨啼紅。

　　(〔相見介〕〔妹〕哥哥萬福。〔永〕妹子少禮。今日湖中放生聞妹子要同去隨喜。船已僱下。可就此同去。〔妹〕既然如此。待小妹暫時收拾。同去便了。香奩寶匣重添豔。〔永〕叠嶂重湖暫一遊。〔下〕〔丑扮舟人上〕)

　　〔山歌〕　山外青山樓外樓。西湖歌舞幾時休。煖風熏得遊人醉。直把杭州作汴州。

　　(自家西湖舟人是也。湖名西子。般號浮園。若說起船中器皿。色色精奇。更可羨湖上風光。般般豔麗有的是圍綦象綦。隨心消遣。更有那牙牌雙陸。任意抒懷。樽前賽色呼慮。酒後投壼擲箭。百花前繡簾高捲。垂楊下彩鷁斜停。六條橋上馬如飛。十錦塘中人似蟻。笙歌聒耳。夕陽簫鼓幾船歸。羅綺盈眸。馥馥樽前人似玉。說不盡湖山媚景。尋不了桃李陽春。正是一派湖光明鏡裡。四圍山色畫圖中。今日稅司王爺。湖中放生。早已把船僱下。只得在此伺候。〔永妹院梅香同上行介〕)

　　〔窣地錦襠〕　買舟問水過湖濱。柳綠桃紅處處春(〔內呌介〕岳墳搭船去〔又〕茅家埠搭船去。)舟人邀客喚聲頻。錯認作尋芳拾翠人。錯認作尋芳拾翠人。

　　(〔船家〕船在這裡。候久了。請爺上船。〔作上船介〕〔永〕院子烹茶來吃。〔院應下〕〔永〕稍子開船去罷。〔稍子作開船介〕畢竟西湖三月中。風光不與四時同。侵衣楊柳條條綠。映面桃花朵朵紅。)

　　〔錦堂月〕　瀲灩湖光。千層翠繞。四圍山色尤妙。一帶垂楊。嫩綠滿隄春草。最堪憐千古江山。閱盡了幾多年少。〔合〕人易老。須及早回頭。莫待漏曉。〔永〕

　　〔前腔〕　堪笑醉寵酣嬌。名羈利擾。到頭有日冰消。(〔妹〕哥哥。)你看山色湖光。對景且抒懷抱。(〔永〕咳。妹子。)你只圖歡眼底風光。怎知道無常暗耗。〔合〕人易老。須及早回頭。莫待漏曉。

　　(〔永〕到什麼所在了。〔院〕已到永明寺了。〔永〕此處正好放生。把生盡行放去。〔永提籠〕〔淨挑魚担上呌介〕王爺買生放。〔院〕生已買足。俺這里不用了。〔永起介〕呀。既有生來。眾生之命。豈可不救。是什麼生物。〔末〕我這一籠。是上好的畫眉黃頭兒。〔淨〕我這一頭。是白蛤蜊。一頭是金鯉魚。〔永〕要多少銀子。〔末〕我鳥要紋銀五兩。〔淨〕我這一擔。要紋銀四兩。〔永〕明日都到稅課司來取便了。〔二人應下〕〔院稍作放鳥介〕)

　　〔僥僥令〕　開籠翔野鳥。〔放魚介〕涸轍轉波濤。飛者飛騰躍者躍。展雲翎。上九霄。入深淵。脫網逃。

　　〔尾聲〕　悲心始遂開顏笑。魚躍鳶飛脫禍苗。願從此昇天須及早。

　　(〔永〕妹子。我上崖訪一禪師就回。把船停泊在此。仙舟臨古剎。信步訪賢僧。〔下〕〔稍子〕爺。吃茶。我們要壺酒呷呷。〔院〕船中無酒。與你酒肆中吃一壺去罷。〔同虛下〕〔妹吊場〕〔副淨扮公子上〕)

　　〔風馬兒〕　惱人春色太無聊。難遣悶人懷抱。

　　(小子趙公子便是。讀書湖上。今日先生回去。倦讀無聊。因此湖隄閑步。〔望介〕呀。那舟中分明是箇女子。𧰚粧素服。美麗無雙。獨坐憑欄。如有所約。〔作樂笑介〕小子何緣。得此奇遇。且喜舟中。並無一人。不免跳上船去。看他如何。〔跳船介〕〔妹驚慌背立介〕〔梅罵介〕〔妹〕雖是舟中。各有內外。無故跳上孤舟。好生不達禮體。〔趙揖介〕小生趙公子。父為一品之官。家有百萬之富。讀書湖上。偶遇仙姬。莫非夙世姻親。望乞片時歡聚。)

　　〔二犯桂枝香〕　看你丰姿嬌俊。念我無聊納悶。柳隄邊忽見芳容。頓使我神魂不定。(小姐)你須聽。行權與你傚晉秦。(况此奇逢。莫非天數。)乍相逢天定婚。(小姐呵)願垂嬌愍。敢忘大恩。裴航奇遇。今朝效嚬。百年琴瑟今朝定。這段姻緣天作成。

　　(〔妹怒介〕這狂徒。好無禮也。〔趙覷諢介〕〔梅罵諢介〕〔妹〕)

　　〔前腔〕　時遭顛釁。停舟孤另。忽然間遇着狂徒。平白地將人凌併。芳名。梅花雪壓香更清。蟾蜍被掩光自明。(這狂徒快走。〔趙〕罵便憑小姐罵。只要成就小子。死亦瞑目〔妹〕)聞伊言心自驚。(我乃良家處女。清白家風。豈是路柳牆花。直任胡言亂語。好可惡也。)我冰清玉潔。堅貞自凜。你邪思妄想。人面獸心。休將九烈三貞女。錯認作桑間濮上人。

　　(〔趙戲逼介〕〔妹慌急介〕你若近前。我即投湖而死。那時哥哥與你。決不干休。〔永院急上〕〔永問妹介〕這是何人。〔妹〕不知何處狂徒。驀地上船。十分無禮。〔院打趙介〕〔永〕這是狂徒。不須與他計較。推他上岸。開船便了。〔院推介〕)

　　〔院〕無端賊子太胡行　〔妹〕非禮侵人幾喪心
　　〔永〕得放手時須放手　〔合〕得饒人處且饒人〔下〕

　　(〔趙吊場介〕呸。我道是誰。元來是王稅司。我想此人。尃用官錢放生。係監守自盜。律該處斬。當今臨安府尹。是吾年伯。不免寫封書去出首。害了他性命。却不是好。且住。那許年伯。是箇仁慈長者。恐不肯害人性命。不免一邊首明上司。一邊具稟到府。兩處夾攻。怕他不死。好計好計。正是計就月中擒玉免。謀成日裡捉金烏。〔下〕)

　　公庭鞫認分第十三　(外冠帶執事隨上)

　　〔西地錦〕　聲蜚五馬臨安郡。何慚黃郭威名。口碑四野頌棠陰。且喜民康物盛。

　　(國泰天心順。官清民自安。明良喜起日。莫作等閑看。下官許自新。臨川人也。職授臨安府尹。自蒞任已來。喜得物阜年豐。民歌鼓腹。今乃放告日期。放投文的進來。〔吆喝介〕投文人進。〔雜扮院子投書介〕趙尚書府中。小主趙生員。有稟帖投上老爺。〔許看介〕元來是趙年姪的書。辱承老年伯。推先父之愛。屋烏培植。感不去心。所有切鄰王某。職司稅務。私用官錢。恣取肥家。國課乾沒。此係錢糧重情。恐後事發。罪坐兩鄰。今不首舉。噬臍何及。耑此布告。伏惟台照。不宣。我曉得了。外邊伺候。〔雜叩首應下〕〔許〕[口*賀]。元來王稅司。私用稅錢。係監守自盜。律該處斬。待勘問明白。然後定罪。左右。拿王稅司。立刻到府。鞫審無違。〔雜應下〕〔永上〕)

　　〔北四邊靜〕　急煎煎離家來至。(方纔有人說。太爺呌我。)心驚意駭。舉步難移。這事蹺蹊。(我想起來。)這禍事深無底。(〔差上〕老爺正來呌你。立刻要審。快走快走。〔永〕)煞甚猜疑。情難料理。呀。莫不是走露了那椿私事。

　　(〔差〕稟老爺。王稅司拏到。〔許〕王稅司。你可知罪麼。〔永〕卑職不知罪。〔許〕本府聞得你。監守自盜。私用稅錢。可是有的麼。〔永〕沒有見證。〔許〕現有趙生員出首你。〔永〕呀。這是冤業到了。)

　　〔耍孩兒〕　前生冤業今遭際。禍起南屏泊柳隄。(那日卑職與妹子。泛舟湖上。舟泊南屏。卑職上岸訪客。不料有趙公子突至。他見舟中無人呵。)將身跳入孤舟內。狠心瞥地生奸計。無法無天把女眷欺。百般言語相調戲。(那時卑職。偶然撞到。)一時間將他叱退。他便公挾讎私。

　　(〔許〕我不問你。公挾私讎。單問你私用稅錢。可是實的麼。〔永〕)

　　〔二煞〕　大丈夫男兒氣。事到公庭怎敢欺。自身自作心無愧。官錢私用非虛事。雪化終須要見屍。(〔許怒介〕這是果真了。朝廷委你稅務。有何虧你。你只顧肥家利己。全不想國法無情麼。〔永〕)我用官錢不為圖家計。(〔許〕你不圖家計。却為何來。〔永〕咳。大人。)也只為眾生苦惱。一念慈悲。

　　(〔許〕我且問你。既盜用稅錢。慈悲個甚麼。〔永〕咳。大人。我所用稅錢。盡行放生。凡遇生靈。必然買放。)

　　〔三煞〕　我放生靈百萬餘。把家私。盡數賠。行權暫用朝廷稅。(〔許〕你把錢糧用過多少了。〔永〕)算來也有三千貫。也只為一念慈悲任意為。(〔許〕這是朝廷國課。該處斬了。〔永〕)料來一死難逃避。一心替眾生活命。便斬首何辭。

　　(〔許〕那鱗甲羽毛。這是天生的異類。原是生來與人喫的。你何苦捨命。定要救他。〔永仰天笑介〕咳。大人。你不知那鱗甲羽毛諸品類。眾生與我心無二。只為當初錯用心。致使今生頭角異。水中遊林裡戲。何忍將來充日計。須臾活捉在刀砧。口不能言眼還覷。或槌搕。或刀刺。牽人滾湯深可畏。推毛拔羽割皮鱗。剖腹剜心猶吐氣。美君喉。誇好味。勤子勸妻同噉嗜。只知恣性縱無明。不懼陰司毫髮記。命纔終。冤業至。面對閻王爭敢諱。從頭一一報無差。那時節呵。爐炭鑊湯何處避。)

　　〔四煞〕　痛諸人。苦自迷。任無明。縱性為。殺生害命全不懼。殺他一命還一命。古往今來放過誰。冤冤相報何時已(今生或遭殺劫。或天命而亡。皆出前世殺業太多。故有此報。)勸諸賢。今生戒殺。那一世長壽何疑。

　　(〔許〕聽你說來。果然言言實義。句句真情。但稅務錢糧。係朝廷重犯。難以救你。如何是好。〔內扮投公文上〕按院有公文一角。投上老爺。〔許看介〕為欽奉聖旨事。稅司王某。盜用稅錢。依律擬斬。決不待時。明日午時斬首眾安橋示眾。即着本府官監斬無違。事完繳。呀。賢契不好了。那趙公子。先各上司首告。朝廷已知。按院奉旨行文下來。明日將你處斬。如何是好。〔永〕大人。不須憂慮。以卑職一人之命。活數百萬生靈之命。含笑入九泉矣。何懼之有。)

　　〔煞尾〕　打開生死門。跳出紅塵外。一身清淨西歸去。(生靈生靈)願將此功德呵。速到西方上品會。(〔押下〕)

　　(〔許〕難得難得。分付地方。打點法場。不得違悞〔左右應介〕〔許〕正是閻王註定三更死。定不留人到四更。)

　　腸斷聞音分第十四　(妹上)

　　〔夜行船〕　昨日匆匆離別去。到今朝未見兄歸。窗外鴉鳴。心中縈繫。凶吉未知何事。

　　(公庭一去杳無音。骨肉同胞繫念深。恰似和針吞却線。刺人腸肚繫人心。昨日哥哥。被府中喚去。未知消息。到今日尚未回家。好生牽掛人也。早晨着院子打聽消息。怎麼還不見到來。〔院急上〕)

　　〔不是路〕　急報因由。兩脚如飛汗雨流。(呀。小姐。不好了。〔妹〕怎麼說。)〔院〕事堪憂。(那趙公子呵。)挾恨分明捏報讎。把書投。臨安府裡親出首。(〔妹〕他首甚的。〔院〕他首老爺呵。)私用官錢把國課偷。(那太爺呵。)深追究。公庭鞫審多時候。(那太爺到有憐憫之心。不料按院行文下來。要依律處斬。〔院哭介〕老爺呵。)在今朝梟首。今朝梟首。

　　(〔妹哭介〕阿呀。哥哥。)

　　〔前腔〕　驟聽添憂。禍到如山不自由。淚雙流。平白身家一旦休。(哥哥。早知如此。悔不當初。)禍臨頭。霎時變起如何救。控訴無門怨氣浮。(〔哭倒介〕〔院〕小姐。快甦醒。)你休僝僽。(那老爺在法場上呵。)親人眼望多時候。(小姐。)你快須急走。快須急走。

　　(事不宜遲。快到法場。相會一面。若再躭擱。永不相見矣。〔妹〕我骨折心驚。這苦幾曾經慣。)

　　〔香柳涼〕　喘吁吁氣衰。喘吁吁氣衰。舉步難抬。(〔作跌倒介〕〔院作扶介〕小姐。你莫非跌壞那裡。〔妹〕)我金蓮踢損無如奈。〔合〕淚悽惶滿腮。淚悽惶滿腮。恨殺那喬才。平白將人害。禍從天降來。禍從天降來。若要重回。今生難再。

　　(〔院〕小姐。可快行幾步。〔同〕)

　　〔前腔〕　過長街短街。過長街短街。休得徘徊。法場重犯難擔待。好傷心痛哀。好傷心痛哀。這苦實難捱。〔妹〕同胞永割愛。〔合〕禍從天降來。禍從天降來。若要重回。今生難再。

　　〔院〕無端衰禍一時侵　〔妹〕痛殺分離手足情
　　〔合〕當權孰肯行方便　　　　提出天羅地網人

　　仁賢臨難分第十五　(小旦扮觀音大士上)

　　〔聲聲慢〕　法力圓通。慈悲普度。大千沙界廣無邊。到處聞聲救苦。

　　(自家觀音大士便是。今有永明禪師。為法忘軀。身臨王難。想他修行時節已到。不免將我普門品中。金剛三昧。示現法場。教他脫離苦海。剃度修行。亦是權巧方便。正是從今伸出拏雲手。救取蓮宗會裡人。〔下〕〔永花挷〕〔丑副扮劊子押上〕)

　　〔園林好〕　我臨刑身心泰然。[打-丁+棄]一死甘心九泉。也只為廣行方便。原不敢負龍天。原不敢負龍天。

　　(來此想是眾安橋麼。〔劊〕正是法場上了。本府太爺。尚未到來。且在此伺候。〔妹院上〕)

　　〔前腔〕　一路裡悽惶淚漣。戰驚驚魂飛九天。(〔院〕小姐。前面就是法場了。〔妹〕)到法場看看不遠。心好似熱油煎。好教我痛難言。

　　(〔妹院相見大哭介〕〔永〕妹子。你自宜珍重。再不要啼哭我。〔妹〕)

　　〔江兒水〕　一見肝腸裂。教人苦怎言。霎時禍起蕭牆變。(那賊子呵。)無端平白將人陷。連枝手足今朝斷。(〔哭介〕哥哥。)似夢裡相逢難見。撇得我舉目無人。更有誰人看管。(〔院〕)

　　〔前腔〕　主僕情深重。相看苦萬千。這場冤業誰憐念。從今永訣難留戀。將身代死心情愿。(小人情愿將身替死。〔永〕這是我自作自受。你怎生替得。〔院哭介〕)教我含悲負怨。若要相逢。除是他生再見。

　　(〔永〕你二人呵。)

　　〔玉交枝〕　不須悲怨。死和生。分明在天。臨刑何必容顏變。須當效古聖先賢。(你二人。我死之後。速速修行。脫離了苦海。)修行及早莫遲延。西方與你重相見。〔妹院〕承屬付。敢忘至言。痛手足。何時再見。

　　(〔內吆喝〕〔劊催趕介〕太爺到了。快走快走。〔妹院哭介〕)

　　〔川撥棹〕　難留戀。妹兄情從此斷。霎時兒身喪黃泉。霎時兒身喪黃泉。料今生無由再圓。念音容魂夢牽。脫紅塵證寶蓮。(〔妹院拜介〕)

　　〔尾聲〕　臨刑拜別肝腸斷。(〔永〕)你不必悲啼兩淚漣。(〔妹院〕)多應是前生緣分淺。

　　(〔院妹下〕〔許執事上〕)

　　〔西地錦〕　森嚴王法果無情。立見魂消幻影。

　　(王稅司。非是我不救你。奈國課重情。朝廷主意。况期限逼迫。難以申救。今日之事。我也不忍。〔永〕深蒙大人垂念。足感高情。大丈夫視死如歸。曾不動念正是生死本來空。臨刑一笑終。將頭臨自刃。一任斬春風。〔許〕咳。果然難得。〔劊〕稟老爺午時三刻到了。〔許〕既是午時。起鼓開刀。〔內擂鼓介〕〔觀音立雲端雜扮金剛神繞場介〕〔鼓絕行斬刀仵三段介〕〔劊稟介〕呀。老爺不好了。分明是箇妖怪。一刀砍去。火光直冒。刀拆三段。〔許〕有這等異事。待我看來。呀。果然三段。)

　　〔撲燈蛾〕　今朝事太奇。今朝事太奇。五彩祥雲聚。仔細翹瞻望。(〔眾〕那空中。可不是觀音菩薩也。〔拜介〕)分明菩薩臨凡也。都至心頂禮。慈悲廣大果非虛。一霎時把人救濟。快鬆伊。從今釋放他歸去。

　　(〔許〕左右。把挪鬆了。果然人有善願。天必從之。王稅司。你不須憂慮。待我一邊申明上司。一邊連夜造本。明日早朝。面奏殿下。盡情保奏。必蒙蠲釋。今日且到衙中歇息。候旨便了。〔永〕多謝大人厚恩。)

　　〔永〕臨刑白分喪黃泉　〔許〕視死如歸不變顏
　　〔眾〕摧拆剛刀非是偶　〔許〕敢將善事奏金鑾

　　恩沾蠲釋分第十六　(未扮黃門官上)

　　(寶鼎香浮瑞藹濃。珮環聲振未央鐘。太平天子朝元日。五色雲車駕六龍。自家黃門官便是。今日早朝。恐有百官奏事。只得在此伺候。〔許上〕)

　　〔點絳唇〕　瑞藹楓宸。崔巍宮闕吳山曉。玉壺仙島。此地差多少。

　　(不寢因封奏。奇緣啟聖明。願聞湯主網。人被好生恩。下官連夜造本。保奏王稅司。今已到午門外廂。不免進去。〔黃〕來者何官。丹墀傭伏。〔許〕臣乃臨安府尹。有本達上。〔黃〕有何文表。就此披宣。〔許〕)

　　〔駐雲飛〕　恭對丹墀。伏為江干一稅司。私用朝廷稅。蒙旨批該死。嗏。王法豈容私。官街梟示。不料當場。忽有驚人事。(〔黃〕有何奇事。〔許〕感得觀音菩薩現身。所斬剛刀。拆為三段。)摧折剛刀眾所知。

　　(〔黃〕此人德行何如。許)

　　〔前腔〕　德厚心慈。所用官錢不為私。將來盡布施。贖放生靈死。(〔黃〕臨刑之際。顏色變否。〔許〕)嗏。臨死不躊躕。容顏無異。視死如歸。濟物心無二。舍己忘生世所希。

　　(〔黃〕木上。趙龍挻身出首。為公為私。一併陳奏。〔許〕)

　　〔前腔〕　趙姓庸儒。亦是當今紈袴兒。(係趙尚書之子生員趙龍。恃勢倚強。所為不法。)謀佔伊親妹。挾恨生奸計。嗏。因此發陰私。將他首舉。豈料皇天。善惡難欺昧。特此陳情候旨施。

　　(〔黃〕元來如此。待我與你轉達大聽。可在午門外候旨。正是眼望捷旌旗。耳聽好消息。〔虛下〕〔許〕)

　　〔神仗兒〕　振衣肅起。振衣肅起。把威儀暫霽。伏愿重瞳看已。忽爾天顏變喜。頃刻裡。耑聽耳邊消息。(王稅司呵。)生和死。在須臾。生和死。在須臾。

　　(〔黃捧旨上〕聖旨到。跪聽宣讀。詔曰。至德至美。莫大好生。聖人之心。無非愛物。朕以涼德。撫鎮一方。保育綏和。實慚厥命。今聞鎮將王某放生一事。體朕好生之心。為國造綿長之福。符先帝之夢。愜盛德之風。大快朕心。所用官錢。盡行蠲免。所犯罪由。悉皆赦宥。查得首人趙龍。首舉雖真。積惡已久。謀兄佔產。奸嫂滅偷。天惡元內。難逃漏網。着撫按官斬首示眾。以警奸惡。無違欽哉。謝恩。〔許〕千歲千千歲。〔黃〕適符先帝之夢。龍顏大悅。)

　　〔滴溜子〕　今日裡。今日裡。夢符聖瑞。聞卿奏。聞卿奏。主心大喜。〔令〕頃刻頓蒙恩赦。善惡報無差。害人自斃。須信人生。方便第一。

　　〔許〕一封朝奏九重天　〔黃〕契合天心幸保全
　　　　　今日得蒙恩赦後　　　　猶如缺月再重圓

　　割恩雲水分第十七　(妹上)

　　(驀地遭顛釁。孤危悶轉增。〔院上〕一從寥落後。相對淚沾巾。〔妹〕院子。我聞得老爺臨斬不變。刀折三段。因此釋放。此事真否。〔院〕小人也聞得這般說。今在太爺衙署中。正欲稟知小姐。同去相見。〔妹〕若果如此。謝天謝地。就此前去便了。〔妹〕)

　　〔勝如花〕　身如絮。魂亂飛。為甚身臨鬧市。也只為驟雨狂風。頓教人流離顛沛。漫自揮粉顏珠淚。〔合〕想昨朝死生別離。又誰知相逢有期。缺月重輝。似枯枝再蕊。說不盡許多心事。最傷心拆散東西。

　　(〔院〕來此已是衙署了。待我問一聲。裡邊有人麼。〔內〕尋那一位。〔院〕尋稅司王爺。〔內〕王爺有請。〔永上〕)

　　〔前腔〕　危如露。得放回。(〔妹院哭介〕)不道今生重會。〔永〕只因我禍患臨頭。連累你孤身無倚。何日遂同胞恩義。〔合〕想昨朝死生別離。又誰知相逢有期。缺月重輝。似枯枝再蕊。說不盡許多心事。最傷心拆散東西。

　　(〔雜扮承直持笏隨許上〕)

　　〔掛真兒〕　奏罷歸來添喜氣。感聖恩蠲赦無餘。

　　(〔永〕恩相回來了。〔許〕回了。〔揖介〕這是何人。〔永〕是吾幼妹。〔許〕好貞靜幽閒。洵乃閨中之秀。恭喜了。朝廷聞奏。主心大悅。所用官錢。悉皆蠲免。所犯罪名。盡行赦宥。如今一些沒事了。〔永〕天長地久。此德難酬。石爛江枯。大恩不泯。卑職有一拜。〔拜介〕)

　　〔鶯翻玉肚〕(〔黃鶯兒〕)大德與天齊。感恩私。淚兩頤。階前叩首深深謝。(〔玉胞肚〕)念宏恩圖報何年。感重生刀下微軀。〔合〕從來陰德報非虛。福祉綿綿無絕期。

　　(〔永〕卑職有一言。稟上恩相。念某刀下餘生。無心戀世。到頭一劫。雖免無常。因此決意修行。深山辦道。所有幼妹。孤立無依。望恩相垂憐。收為義女。此僕亦送於門下。聊充執鞭。未知尊意若何。〔許〕老夫亦不久辭職還鄉。年老無人。此事甚好。只恐有辜重託。〔永〕妹子過來拜了恩相者。〔妹拜介〕)

　　〔催拍〕　念奴家弱質蒲軀。未全知溫清禮儀。望乞垂慈。望乞垂慈。(〔哭介〕哥哥。)纔得團圓。却又別離。怎不教人。珠淚雙垂。〔合〕從今去世外修持。相憶處。夢魂飛。

　　(〔永〕院子過來。叩見了新主。〔院叩介〕)

　　〔前腔〕　愧長鬚無知蠢軀。念駑駘怎能疾馳。感得提攜。感得提攜。(〔叩永哭介〕阿呀。恩主。)撫育情深。一旦睽違。破鏡難圓。何年再輝。〔合〕從今去世外修持。相憶處。夢魂飛。〔許〕

　　〔前腔〕　你二人不必悲啼。料團圓終須有期。今當暫離。今當暫離。出世高風。回首雲泥。他日成功。必證菩提。〔合〕從今去世外修持。相憶處。夢魂飛。

　　(〔永〕卑職就此告別也。〔許〕尊意已決。難以強留。)

　　〔一撮棹〕　難留住。不覺意淒其。〔妹〕親手足。頃刻即生離。〔院〕西風裡相對處淚沾衣。〔合〕難分手。腸斷夕陽西。若要重相見。除非魂夢裡從今望。天外草萋萋。

　　〔許〕兄妹本聯芳　〔妹〕生離欲斷腸
　　〔永〕從今分手去　〔合〕各自躲無常

　　千里瞻風分第十八　(副淨扮翠巖禪師大笑上)

　　(大千沙界浩茫茫。一笑收來箇裡藏。若使凡情消息盡。不修聖諦也無妨。自家翠巖禪師便是。今日有一肉身菩薩。投俺出家。不免就此降伏其心。引皈三寶。有何不可。正是因緣時節到。果熟自然成。〔虛下〕〔永道服上〕)

　　〔江風〕　別家鄉。回首烟雲障。野鶴閒雲矌。這風光。不似當初。那顛沛愁心狀。疎林列幾行。疎林列幾行。雲山路渺茫。訪明師。特即瞻方丈。

　　(聞得翠巖禪師。門風陡峻。因此越江而來。求他剃度。迤𨓦行來。此間已是。呀。你看山扉謹閉。不免試叩者。〔叩門介〕〔翠〕頻將閒拄杖。指引路迷人。〔作開門相見介〕原來是位居士。居士高姓大名。仙鄉何處。〔永〕大師聽稟。)

　　〔鎖南枝〕　臨安郡。樓幻身。姓王某甲是法名。鎮將任華亭。錢塘權稅印。(〔翠〕為何到此〔永〕)離火宅。求出塵。特特訪明師。望乞垂憐憫。〔翠〕

　　〔前腔〕　深山院。木石鄰。(我出家人。黃虀度日。破衲遮形。若非運水搬柴。定是墾田掘地。)破衲鶉衣聊蔽形。淡飯過平生。頭陀行苦行。你宦族子。怎受得這苦辛。(我這佛法門中。)戒律甚森嚴。不敢相應允。

　　(〔永〕弟子身雖遊宦。志尚清修。因用國課放生。遂乃當場處斬。幸蒙佛佑。得荷再生。從今克念修持。决欲脫離苦海。凡有戒律。永悉遵依。若有虛言。泥犁甘受。〔翠〕觀汝出言真實。立志堅剛。決非泛泛之徒。堪作吾門種草。我與你剃度便了。〔永喜拜介〕)

　　〔金衣罩皂袍〕　千里特相親。感吾師救拔深。慈悲普濟心不吝。從今出塵。脫離火坑。千生流浪今番定。〔翠〕三皈五戒。你堅持勿輕。六度萬行。你隨緣漸增。你修行晝夜須精進。

　　(〔永〕吾師尊誨。安敢有違。不知有何法門。頓能斷除生死。〔翠〕若欲勦絕無常。必須見性成佛。此是最上一乘。不可多得。還有一箇法門。名為一行三昧。但念阿彌陀佛。此名徑路修行。若能一心。即生淨土。)

　　〔皂袍裹金衣〕　堪羨西方殊勝。那彌陀悲願。接引迷情。琉璃地上絕纖塵。蓮臺九品真清淨。若能持念。皆獲往生。因緣福報。殊非小乘。與諸尊菩薩常親近。〔永〕感師尊。慈航普濟。導我出迷津。

　　(〔翠〕我有警僧銘。一篇。當為汝說。汝須諦聽。〔永〕弟子願樂欲聞。〔翠〕凡一披緇。便非庸類。豈可泛常。僅同俗輩。立志立心。宜勇宜銳。處眾處獨。宜韜宜晦。若啞若聾。如癡如醉。埋光埋名。養智養慧。隨動隨靜。忘外忘內。離聖離凡。拔羣拔萃。一粥一飯。信施信餽。飽享飽飡。須慚須愧。勿效庸僧。成羣逐隊。說李說張。雜瘨雜穢。爭是爭非。誇能誇會。本性本真。盡盲盡昧。凡戒凡律。或犯或背。虛朝虛暮。喪月喪歲。可悲可憐。必沉必墜。常警常醒。滅殃滅罪。〔永〕弟子謹當如教修持。〔翠〕觀汝因緣。不在此地。在於天台詔國師會下。發明心要。汝與杭州錢王。大有宿緣。不日于永明禪剎。宏通佛法。切記吾囑。待明日五鼓。與汝剃度下山便了。〔永〕多謝吾師救拔。)

　　〔翠〕修行宏道有因緣　〔永〕度我離凡豈偶然
　　〔翠〕若得發明心要後　〔永〕方知淨土即西禪

　　指迷護法分第十九　(淨扮高麗王眾將隨上)

　　〔菊花新〕　威雄海外列天驕。風物依稀似漢朝。地勢接金遼。且喜邦稱有道。

　　(地佔東南王氣浮。汪洋遙接海天秋。山河表裏金湯固。統領東南二百州。自家高麗國王便是。身居夷長。位列人王。雖非中國元君。實乃東方首國。自從歸順中華。至今河清海晏。好徼天福庇也。目今時值秋高。朝廷無事。不免出城打圍一番。多少是好。眾將官就此起兵前去。〔眾起兵介〕〔高〕)

　　〔普天樂〕　塞雲迷。邊風勁。振軍威惟吾令。風塵起。風塵起。萬馬奔騰。氣赳赳海嶽平吞。(〔眾合〕呀)聽金鳴鼓振。旗旛耀日明。喜孜孜馬前架着。架着走狗飛鷹。

　　〔北朝天子〕　亂紛紛出城。到山場野村。撤開韁四下都圍定。(〔眾喊介〕)山崩海沸。似雷轟喊聲。布鐵網。迷魂陣。馬隊兒緊跟。步卒兒齊奔。找尋找尋找找尋。略遲延身干軍令。身干軍令。望深林。須前進。望深林。須前進。

　　(〔高〕來到什麼地面了。〔眾〕前面是天山了。〔高〕我想此天山。當日薛仁貴三箭成功。不料回朝。被奸臣嫉妬。把他許大功勞。盡行埋沒。可惱可惱。)

　　〔普天樂〕　弔英雄。真堪敬。逞雄威。把天山定。奸臣妬。奸臣妬。埋沒功勳。好教人恨滿胸襟。(〔眾合〕呀)聽金鳴鼓振。旗幡耀日明。喜孜孜馬前架着。架着走狗飛鷹。

　　〔北朝天子〕　馬蹄兒疾似雲。鷹犬兒眼更清。山禽野獸難逃命。東飛西走。盡魂消膽驚。有窩巢。難投奔。狠搜尋不停。徧馳驅繞林。小心小心小小心。用心勤。賞功不吝。賞功不吝。急班師。休違令。急班師。休違令。

　　(〔未扮瘋庵僧上〕〔眾〕稟大王。前面有瘋僧擋路。〔瘋相見作瘋介〕〔高〕你那瘋僧。從何而來。〔瘋〕從靈山而來。〔高〕來此何幹。〔瘋〕俺特來見你。〔高〕見我寡人。有何話說。〔瘋笑介〕得好休時正好休。如何忘却舊根由。傷生害命因何事。莫待沉淪不出頭。好快活也。好快活也。你不記得身攖殘疾。到我廬山。與你師兄同時發愿。愿為人王。護持佛法。如今你師兄在杭州宏通禪上。廣化眾生。汝今不去護法。反在此傷生害物。〔又大笑介〕只恐你一失人身。萬劫難復。可不枉了你累世修持也。〔高冷笑介〕一派瘋顛之言。全無實據。寡人幼育深宮。長登王位。並不曾發什麼愿。這一派浮談。從何而至。〔瘋〕料你也忘了。前面有一池清水。請大王一照。〔高同眾照水介〕〔瘋〕權將三昧水。照出昔時因。〔下〕〔高照水大驚介〕方纔那顛師何在。〔眾〕一霎時不見了。〔高〕是義聖師到此。〔望空拜介〕)

　　〔滴溜子〕　愧微軀。愧微軀。多生迷謬。感吾師。感吾師。靈山來到。使我清流鑑照。方識舊根苗。因緣非小。速速差官。護法南朝。

　　(〔眾〕適纔臨水。見大王圓頂方袍。是一僧相。〔高〕這是我往昔夙因。汝輩怎曉。我平日曾聞杭州有壽禪師。萬善莊嚴。化行海外。真乃大善知識。不免就差行大官。賷紫金鉢盂一圓。七寶番錦袈裟一襲。紫晶念珠一串。黃金千兩。到杭州地面。造一大寺。供養禪師。俺這里就傳位太子。修行去也。眾將官。把園場中所獲生靈。盡行釋放。就此班師。〔眾應放介〕)

　　〔金錢花〕　班師就此回朝。回朝靈山到此途遙。途遙。從今識得舊靈苗。傳寶位。與兒曹。遙護法。肯辭勞。(〔下〕)

　　拈鬮灌露分第二十　(永上)

　　〔卜算子〕　已事發明來。迸斷黃金索。業識從來認主翁。此際難撈摸。

　　(某甲自別吾師。果到天台。發明心地。至今隨緣任運。但我初念。本欲萬善莊嚴。宏通淨土。使上根菩薩。禪土兼修。淺智凡夫。單修安養。俾人人成佛。箇箇無生。豈不美哉。但未知機緣若何。不免拈作二鬮。卜問如來。以便宏法者。咳。龍天龍天。)

　　〔金索掛梧桐〕　我卜問再推求。七次重稽首。只為修行岐路難成就。悲心願未酬。謾殷憂。欲覓箇醫方作渡舟。(這是禪定一關。這是淨土莊嚴一關。)禪宗淨土交相扣。恭對如來作二關。(〔拜介〕)深深叩。望分明指示莫夷猶。好教我一意專修。水乳相投。密仗蒼穹佑。

　　(〔取鬮看介〕〔呀〕元來又是莊嚴淨土一關。我這卜問是第七次了。仍舊如前。從今已後。萬善齊修。一心淨土便了。如今且喜身心安樂。不免趺坐入定片時。〔永趺坐介〕〔先善財演接引勢〕〔次出觀音〕〔龍女持淨瓶隨上〕)

　　〔步逍遙〕　茫茫苦海施無畏。慈忍成三昧。凡夫受盡虧。只為無明。妄受無邊罪。我隨地發慈悲。消他業障增他慧。

　　(來此已是壽禪師方丈。我觀此人。曾供養百千諸佛。今乃代佛宣化。廣度眾生。不久功圓。成等正覺。但他世智凡心。未得辯才三昧。不免將我甘露水。灌入他口。助彼辯才。庶可發明禪土。著述大乘。以流通後世。〔轉身介〕善男子。汝莊嚴淨土。與彌陀同一悲願。普利羣生。功德無量。我今特來灌汝甘露。令汝獲大辯才。說法無畏者。此甘露呵。)

　　〔六犯清音〕(〔梁州序〕)從前修證。百千三昧。成此醍醐上味。諸天妙供。安能彷彿些須。(〔作灌露介〕此露入口呵。〔桂枝香〕)甘馥通靈胃。清涼沁入脾。(〔排歌〕)諸根淨。萬法齊。笑談嘻怒盡珠璣。(自今已後。〔解三醒〕)言言著述皆元妙。法法圓通世所希。(〔皂羅袍〕)廣開方便。悲愍眾愚。宏通淨土。休換別題。一葦苦海頻施濟。(善男子。可密自護持。莫教退失。〔黃鶯兒〕)意休疲。待功成行滿。指日證菩提。

　　(聊將甘露圓通水。成就莊嚴淨土人。〔下〕〔永驚起介〕呀。方纔定中。分明見普門大士。灌我甘露。至今五內好清涼也。)

　　〔東甌令〕　修禪定。見大悲。他灌我清涼甘露水。增吾慧日消愆罪。(弟子有何德能。敢勞菩薩垂佑。)頓使我心增愧。(從今已後。日課一百八事。以為助道因緣。)工夫百八莫教虧。一意好西歸。

　　　欲生淨土苦修行　　萬善莊嚴助道因
　　　莫把光陰閒喪却　　光陰一寸值千金

　　開權顯實分第二十一　(老旦扮內監上)

　　(五雲深鎖舊含元。仙掌芙蓉覆瑞烟。莫道深宮無底事。一身常在至尊前。自家英御殿中。督工內監。鄭勳便是。我王爺聞得永明禪師。萬善莊嚴。專修淨土。日課一百八事。夜間行道念佛。乃極口讚歎道。自古求西方。未有若此之專切者。因此發內帑五千兩。建造香嚴寶殿供養大師。令俺督工監造早已成就。今日奉旨。開堂說法。百官俱集。同往瞻禮。約此間相會。想就到也。〔生外丑冠帶上〕〔生〕)

　　〔望遠行〕　沿湖取道。日透金光晃耀。〔外〕烟煖風輕。又是柳舒花笑。〔丑〕休貪湖上風光。且叩禪門元要。〔合〕難得遇一時同到。

　　(〔生〕下官京畿道劉遵便是。〔外〕下官府尹褚希賢便是。〔丑〕下官鎮南將軍董彪便是。請裡面奉揖〔眾作禮介〕鄭眾先兒纔來。俺們等候多時了。〔眾〕喜得一時同到。可謂佛日增輝。〔鄭〕此去永明不遠。好一派湖色。可去了輿馬冠帶。沿湖適趣。尊意若何。〔眾〕鄭老先所見極妙。〔眾換公服行介〕〔劉褚〕)

　　〔八聲甘州〕　遙瞻翠嶠。盻水光山色。觸處堪描。(〔鄭〕這是雷峰塔了。〔劉褚〕)雷峰醮影。最喜夕陽斜照。(〔鄭〕那一帶是三天竺路。〔劉褚〕)叠嶂遠迷三竺寺。(〔董〕好一帶六條橋。〔劉褚〕)二水中分六畫橋。〔合〕清閒境。勝市朝。南屏堪羨遠鐘敲。英雄輩。出世豪。雲臺爭似釣臺高。(〔鄭董〕)

　　〔前腔〕　如梭歲月拋。歎百年都被蠅蝸勞擾。少年豪氣。到今日兩鬢蕭蕭。功名枉自窺蟻穴。世事渾如夢鹿蕉。〔合〕歌纖調。舞細腰。五陵裘馬已寥寥。無常限。人怎逃。豪華千古伴蓬蒿。

　　(一路清談。不覺已到。〔雜扮知客見介〕大師正出陞座。請各位老爺聽完了法。方丈相見便了。〔眾〕宿緣有幸。來得怡好。〔內擂鼓長幡〕〔副淨扮首座〕〔末扮維那〕〔旦扮侍者持杖隨永上〕〔永登座拈香〕〔眾舉香讚〕〔各官拜介〕)

　　〔香讚〕

金爐烟裊。瑞靄氤氳。大千沙界悉蒙熏。寶葢結詳雲。大眾咸臨。萬德盡圓成。

　　南無雲來集菩薩摩訶薩。〔三稱〕

　　(〔永〕今日臨座。端為統轄江南十四州。錢王殿下。建立香嚴寶殿。供養老僧。因令登座說法。普利羣生。〔內鳴大鑼三下〕〔首座唱云〕法筵龍象眾。當觀第一義。〔內又鳴大鑼一下〕〔永〕若論第一義。此時正好捲席而散。直得老僧口掛壁上。爭奈諸人不會。老僧不惜口業。將絡葛藤。與大眾註破。此中第一義。本來無實句。開口落二三。舉意千萬里。任運現騰騰。咬嚼沒滋味。不許眾人知。只堪自嘿會。諸佛難把捉。是箇活關棙。此是立地成佛的門頭。非凡夫淺智可到。所以古來悟去者固多。錯會者亦不少。若非落于陰魔。便乃撥無因果。依舊打入骨董。流轉三塗。雖是善因。反招惡果。不如把一句阿彌陀佛。晝夜修持。如子憶母。若得一心不亂。管教七日成功。老僧平日。有四箇料揀。今日布施大眾。有禪有淨土。猶如戴角虎。現世為人師。來生作佛祖。有禪無淨土。十人九錯路。陰境忽現前。瞥爾隨他去。無禪有淨土。萬修萬人去。但得見彌陀。何愁不開悟。無禪無淨土。銅牀併鐵柱。百劫與千生。沒箇人依怙。須知念佛法門。如騎馬拄杖。把穩的生涯。大勢至菩薩。以念佛三昧。獲證圓通。我釋迦如來。說彌陀契經。專揚淨土。况一句阿彌陀佛。不論老幼男女。貴賤賢愚。皆可持念。若得念念不忘。自然打成一片。臨終正命。隨佛往生。正是彌陀一句實中權。普攝三根處處圓。野色更無山隔斷。天光直與水相連。大眾齊聲念佛。〔眾合掌念佛〕〔作禮介〕〔內擂鼓鳴大鑼送下〕〔鄭〕役役浮生。塵勞久蔽。何意垂老。得聞至言。〔眾〕我輩若非夙緣有慶。幾虛度此生矣。〔眾〕)

　　〔針線廂〕　歎利名把人消耗。喜彼岸今朝忽到。聽言言實義皆元妙。頓覺恍開心竅。自今醒却黃粱覺。把聲色豪華一筆消修須早。莫教他閻老出帖相邀。

　　(〔雜上〕大師請眾位老爺。方丈敘茶。〔劉〕)

　　〔尾聲〕　聆元喜得皈西教。〔眾〕又聞得禪師見召。幸面對醫王問藥苗。

　　〔鄭〕大師念佛復兼宗　〔劉〕禪土都來一併融
　　〔褚〕識得本來元不二　〔董〕阿誰不在妙蓮中

　　總評

　　一方便分。是卷彌陀經。說到持名不亂。即得往生。這箇大方便纔出。得未曾有。人天凡聖。安得不踴躍驚喜。此處是傳燈眼目。不可忽過。○神運殿。係廬山勝蹟。非如世劇隨意捏造也。○結社分。未結社前。不知念佛。及大師出此方便。眾人方大驚喜。各各深信。果到西方。傳燈正脈。全在於此。○貪嗔癡睡。乃自心妄魔。非外魔也。輪迴六道。俱此輩造成。一離此魔。即入聖位。此分語意。極醒豁人迷。須當體認為妙。○第八分桓元入山。意欲邀師助己謀篡。及見師顏。謀不敢發。足見大師慈威懾奸處。○汰僧是催人作祖的因地。正是困禍而得福。事不極不發也。如今人到極處。又不肯發出世大心。對此二僧。豈不愧死。○受囑分。是永明高麗最初往因。一發宏願。遂證祖果。一願護法。遂登王位。因果豈有忒哉。噫。今時留意。惟在妙年英俊輩。而誰知聖賢。反在老年殘疾之人。故知在心不在相也。今人何得以容貌取人乎。○驗夢分。是接下永明的肯綮。萬不可缺。○永明以國課放生時。已𢬵一死。其主意。全在以我一人之命。活億萬生靈之命。雖死亦快活。故當堂直認。臨斬顏色不變。意見之卓。真不可及。高登祖位。非此而何。○許自新即蓮大師前身。其勘問時。被永明一席話。撥動真如。從此而棄俗出家。累世來遂證雲棲之果。則人安可以小善因而忽之也哉。故永明雲棲。其修證行愿。若合一轍。○高麗王不得瘋僧一指。幾乎墮落。可見富貴迷人。一至于此。故修行人。不願昇天。正慮此故。如今處富貴而迷却者。十之八九矣。○永明于智者巖。七度拈鬮。得淨土後于觀中。大士灌以甘露。遂獲辯才。作宗鏡錄百卷。萬善同歸集等。俱載于蓮宗祖傳。見者知之。○永明登座說法。說四料揀。主張淨土。壁立萬仞。直指還元。故日開權顯實。此一分與佛說彌陀經。遠祖結蓮社。同一悲心。其一機用。內皆最上法乘。切莫當面放過。

異方便淨土傳燈歸元鏡三祖實錄卷之上(終)


大藏經補編第 18 冊 No. 97 歸元鏡


異方便淨土傳燈歸元鏡三祖實錄卷之下

　　古杭報國嗣法門智達拈頌

　　弟子德日閱錄

　　懲奸禮祖分第二十二　(淨扮閻王鬼判隨上)

　　〔鵲橋仙〕　執掌輪迴。四生變化。從來果報無差。陰陽善惡不須查。業鏡當臺照察。

　　(盡刑鍛煉惡眾生。只為從前造業深。不要披毛并戴角。勸君休使畜生心自家五殿。閻羅天子便是。身居地府。職掌輪迴。胎卵濕化。同生皆出吾門。鬼畜人天。六道不離本處。任你潑天威勢。進門來膽喪魂消。由他古怪奸雄。到此地身飛肉碎。正是陽間萬惡由他造。到此三塗任我施。今日正當放告之期。呌鬼卒開門放告。〔鬼應介〕〔副淨扮無頭鬼呌冤枉上〕〔閻〕你那鬼魂。姓甚名誰。所告何事。〔趙〕小人姓趙名龍。告為誣奏被殺事。)

　　〔桂枝香〕　冤魂楚毒。籲天無路。(那臨安府尹許自新呵。)受私誣奏朝廷。把俺分屍暴露。我泉臺恨深。泉臺恨深。奇冤千古。投身控訴。(望大王呵)。把奸鋤。追命來陰府。當臺雪怨誣。

　　(〔閻〕受私枉奏。殺及無辜。陰報難逃。理直追勘。呌鬼卒。押此冤魂。捉拿許自新赴審無違。〔判〕稟大王。許自新已在家修行。削髮為僧了。〔閻〕既已為僧。着青衣引至。〔鬼帶趙下〕〔鬼牽打胡徒上〕〔閻作看案介〕元來是晉朝南康府照磨。姓胡名徒。因沙汰僧眾。受贜五千餘兩。害及老疾窮僧。死者七十四人。黜退真僧五十二員。後署通判之印。屈害良民。無有央數。〔拍案怒介〕好可惡也。揪下去打。〔打介〕〔胡哭介〕噯唷大王。)

　　〔桂枝香〕　我生前昏耄。無端顛倒。(怎的那時節。見了這臭錢呵)。霎時番轉良心。一味裡胡為只要。怎知道今朝受刑。今朝受刑。難逃陰報。(勸世人呵)。回頭及早。(我只因不信三寶。屈害良民。)今日裡到陰曹。受盡無邊苦。重重罪莫逃。

　　(〔閻〕呌鬼卒。把鋼叉叉過心去。〔叉介〕〔胡作痛楚介〕〔鼓習放叉介〕〔閻〕)

　　〔皂羅掛猫墜〕　可惱。輕欺三寶。把諸僧戒牒。一筆勾消。彌天大罪實難逃。阿鼻受苦須知道。(〔胡〕望大王超生。〔閻〕)休呌。那時節。你肯饒人。我也相饒。

　　(〔判〕稟大王。此鬼重重地獄。受苦已過。日今當為畜生。陽間還報〔閻〕罰他五百世為牛。還人宿債五百世為猪。償人宿命。去罷。〔胡呌苦〕〔鬼牽下〕〔小旦扮青衣引許上〕〔鬼帶趙上〕〔青〕許自新到。〔閻〕許自新。你既為府尹。應當清廉正直。為國愛民。為何受贜枉奏。把趙龍殺害。他今告你。有何理說。〔許〕大王。並無此事。都是趙龍捏虛誑告。)

　　〔啄木兒〕　他心如蠆。勢太豪。欺壓良民如糞草。恃威強佔盡田莊。儘胡行奸穢多嬌。(〔趙〕這都是許自新誑言。〔許〕大王。他謀奸不遂。挾仇把王稅司首告。)那朝廷已識他奸狡。天威震怒施陽報。因此梟首雲陽赴法曹。

　　(〔閻〕你二人不須爭執。到業鏡臺前一照。便知分曉。〔鬼卒拖照現業介〕〔鬼卒〕稟大王。趙龍素行不端。果係無賴。與許自新所訴不差。〔閻大怒介〕)

　　〔歸朝歌〕　可恨你。可恨你。千凶百狡。到此地。到此地。猶然誑告。全不想。全不想。到頭消繳。這罪業怎支銷。重重地獄須酬報。(〔趙〕望大王超生。〔閻〕)誰人呌你來投到。自作應須自受熬。

　　(呌鬼卒。將他刀山地獄。受苦五百劫。再行發遣。去罷。〔趙哀求〕〔鬼打下〕〔閻〕呌判官。將許自新受生冊籍。查勘壽數。還有多少。〔判作檢簿介〕稟大王。元字五百號。許自新臨川受生。官居三品。辭職在家修行。後受永明禪師遺囑。立化。此時陽壽尚未盡絕。〔閻〕可喜可喜。元來是箇善人。請起來。待我禮拜了祖師。發放你回陽便了。〔許〕啟問大王。這頂禮者。是何佛祖。〔閻〕就是那杭州永明禪師。衣不繪纊。食無重味。精修禪土。萬善莊嚴。不久西方。蓮登上品。俺陰曹十分欽敬。因此日日焚香頂禮。斷事已畢。正值行香時候了。〔判〕請大王行香。〔閻作禮像介〕)

　　〔清江引〕　恭聞聖德殊希少。禪土兼修到。西方上品生。跳出輪迴道。勸世人。傚禪師。須及早。

　　(許自新。你既到此間。送你去地獄中。遊觀一徧。回到陽間。勸化那班造惡的男女。〔顧判介〕着青衣好好護送便了。)

　　　陰曹賞罰果無私　　莫道欺心神不知
　　　善惡到頭終有報　　只爭來早與來遲

　　魂遊地獄分第二十三　(青衣引許上)

　　(〔許〕陰風慘慘霧沉沉。滾滾黃沙撒眼昏。舉目更無人作伴。孤魂到此最傷心。迤逕行來。見此大關。不知何處。〔青〕此是消魂關口。亡魂到此。瞻魄皆消。故名消魂。關待我呌他開關〔呌介〕關上人開關。〔鬼〕來者何人。擅呌開關。〔青〕吾奉閻王旨意。引此善人。歷觀地獄。勿得攔阻。〔鬼〕既奉王旨。待我開關就是。〔作開關介〕〔青衣引許入關〕〔許倒退以袖遮面介〕這一陣陰風。好唬死人也。)

　　〔山坡羊〕　陰冰冰寒風幾陣。慘昏昏愁雲罩定。顫驚驚舉步難前。寒凜凜篤速身難禁。(前面這座高山。是什麼山。〔青〕是滑油山。山高五十由旬。是眾生脂膏所積。〔外〕)勢摩雲。山高路怎登。(為人作何功德。不由此山而過。〔青〕若能持齋不殺。其業自消。化為平路。〔外〕原來如此。)持齋戒殺身清淨。穢業消除路坦平。(前面那座高臺。是什麼去處。〔青〕是望鄉臺了。〔許〕元來望鄉臺在此。待我登眺登眺。〔作登望悲介〕)分明。一望鄉關眼倍清。(你看家中老幼。都相對而泣。)他傷心。相對悽惶兩淚零。

　　(亡魂到此。好悽涼人也。不免下臺去罷。)

　　〔醉扶歸〕　下層臺。怯怯投前進。(〔外〕前面又是何處。〔青〕是惡狗村了。〔外〕)戰兢兢。來到惡狗村。(〔惡狗撲上〕〔青〕〔引許高立介〕此乃善人。在此經過。休得混擾。汝宜速退。〔狗跳下〕〔許驚恐介〕)他狼牙如鋸眼如鈴。造惡人到此難逃命。(〔青〕為人在世。慳貪嫉妬惡口傷人。故有此報。)須知道。慳貪原是犬狼心。傷人惡口遭他殞。(〔青〕行了半日。少息片時。〔內扮男女赤身持衣散髮顛狂介〕〔鬼卒持棒打下〕)

　　〔江兒水〕〔許〕我一見心驚怖。魂飛氣不禁。(這班人。為何如此。〔青〕此乃孟婆湯。亡魂到必嘗。口乾偏要飲。入口便顛狂。那孟婆呵。)把惡人驅入迷魂陣。眾生到此昏迷甚。(〔外〕為人作何功德。不被此湯迷亂。〔青〕為人在世。禁酒不飲。日誦金剛經一卷。念佛百聲。若到此間。心體清涼。即不被此湯迷惑。)為人不飲心清淨。(〔外〕金剛經。有何功德。〔青〕)般若是如來真性。一句彌陀。縱有迷湯立醒。

　　(〔許合掌念佛介〕元來有如此功德。呀。前面那血浪滔天怎生過去。〔青〕此是血湖池。是陽間女人所積的穢血。內中受苦的。都是些女人。〔外〕人生作何功德。可免此難。〔青〕若有孝子賢孫。持齋三載。日持心經一卷。念佛百聲。頂禮慈悲水懺。二十四部。其母即時脫離。往生善處。〔許〕持誦血盆經何如。〔青〕血盆經懺。係後人偽造。非佛所說。功德淺薄。不能頓超。〔許〕元來如此。若不到來。怎生曉得。〔青〕我與你往別路過去便了。〔許〕)

　　〔玉交枝〕　急投前進。喘吁吁魂不在身。呀擡頭忽見山高峻。都是些劍樹刀林。(唬。唬死人也。)滿山骨肉血淋淋。肝腸掛棍人頭滾。(〔驚問介〕這是什麼地獄。這般利害。〔青〕這是刀山地獄。為人不孝父母。毀謗三寶。殺戮生靈。都受此報。〔合〕)在陽間誰人信心。到來時甘心受刑。

　　(〔許〕阿呀。這地面熱得緊。怎生去得。我)

　　〔川撥棹〕　難前進。熱煎煎路怎行。(〔內火焰介〕〔許驚怖倒退介〕)忽然間火焰騰騰。忽然間火焰騰騰。見通紅一鐵城。到其中怎脫身。諒其間苦不禁。

　　(〔青〕這是鐵圍城。阿鼻地獄。還有油鍋地獄。鐵圍地獄。風刀。碓搗。沸屎。寒冰。無量無邊地獄。一時不能遊徧。)

　　〔尾聲〕　重重地獄難遊盡。(〔外作禮介〕)多謝你慈悲指引。放我還陽感再生。

　　(〔青〕善人過來。這邊橋上好一池清水。洗濯洗濯。〔許上橋〕〔青作推入水〕〔下〕)

　　回陽覓道分第二十四　(院子扮老道人上)

　　(天有不測風雲。人有旦夕禍福。自家院子便是。自別舊主。許老爺。棄職回家。即便消髮為僧。把家宅改為菴院。小姐亦在近村。聖姑尼院。別住焚修。因此俺亦為道人。在家修行。不料前日。老爺在堂中誦經。忽然身死。已經三日。心窩未冷。不曾入殮。小姐因此回來。治喪料理。咳。目今家下無人。如何是好。〔內呌介〕院子快來。老爺甦醒了。〔院驚喜介〕老爺甦醒了。有這等異事。〔同女扶許上〕)

　　〔稱人心〕　醒來方覺頭懸重。心中猶自朦朧。

　　(〔扶坐介〕這是什麼所在。〔女〕是自己庵中。〔許〕你是何人。〔女〕是你女孩兒。這是院子。老爺神尚未定。院子取定神丹來。與老爺服下。〔許吃嘔介〕〔女〕好了。吐出許多冷痰來了。〔許〕心中寬爽。不覺一時清健起來。〔女〕爹爹。為何原故。〔許〕一場異事。)

　　〔集賢賓〕　自那日堂中危坐久。忽然間陰使相勾。一點靈魂隨路走。黑漫漫霧慘雲愁。(〔女〕何人勾去。〔許〕)冤家聚首。(那趙龍。在陰司。將我告准。)因追我當臺鞠剖。(〔女〕審得如何。〔許〕那閻王呵。)知虛謬。把那廝受罪酆幽。

　　(〔女〕爹爹到陰司。有人拘禁你麼。〔許〕)

　　〔前腔〕　我到陰司隨意走。把重重地獄都遊。(〔女〕那地獄中見些甚麼。〔許〕孩兒。)見苦痛千般真罕有。勸人生及早回頭。急須撒手。緊提防江心船漏。(那地獄中。真是說不盡的苦楚。)人知否。這消息分外添愁。

　　(我雖為僧。不能了除生死。却被勾入陰司。見重重地獄之苦。又見閻王。將永明禪師。懸像頂禮。我今決意投他。要了明生死大事。孩兒。你自今已後。常精進修行。不可隨流。虛消歲月。〔女〕爹爹放心。)

　　〔啄木兒〕　我心清淨。勵志修。把禪戒清規嚴自守。從今要打透禪機。撇萬緣覓箇休休。(〔許〕你要一心念佛。〔女〕)我彌陀一句全消受。(〔許〕只恐你一時發心。不能久遠。〔女〕)我道心堅固終悠久。不似那狂花逐水流。

　　(〔許〕若果如此。必能成道。也不枉出世一番。院子過來。就把此庵。交付與你。你可延請高流。開堂接眾。永作叢林。汝就可削髮。隨眾焚修便了。〔院〕)

　　〔簇玉林〕　承付託。願報酬。儘平生。殫力修。殘陽瞬息難停久。(〔許〕你須精進修行。〔院〕)修行肯落他人後。(我只愁老爺呵。)水萍遊。孤身千里。雲日兩悠悠。

　　(〔女〕爹爹要到杭州去。再消停幾時。〔許〕)

　　〔猫兒墜〕　吾今年老。難以久淹留。妙道當須着意求。了明生死念方休。〔合〕休後。莫待要西風苦雨淋頭。(〔女〕〔院〕)

　　〔前腔〕　從今一別。萍散浪花浮。蹤跡無依聚莫由。不堪回首夕陽愁。〔合〕休後。莫待要西風苦雨淋頭。

　　(〔女院拜介〕)

　　〔尾聲〕　匆匆孤影行何驟。(〔女悲介〕爹爹。)此際不堪回首。(〔許〕你二人當精進修行。)須信無常人盡有。

　　〔許〕棄俗為修行　〔女〕分離不忍情
　　〔院〕將軍不下馬　〔合〕各自奔前程

　　道傳海外分第二十五　(未冠帶一承直隨上)

　　〔夜行船〕　海外孤臣來此地。已經兩載之餘。今欲東歸。海天萬里。辭別吾師而去。

　　(下官高麗國行人官便是。自奉王旨。航海而來。獻紫金鉢盂一圓。七寶番錦袈裟一襲。紫晶念珠一串。黃金千兩。建造寶剎。就名高麗寺。到此已經兩載。寺已造完。今當辭別聖師。泛海回國。承直通報。〔永上〕跏趺纔出定。又道使臣來。〔相見介〕〔行〕自謁吾師。已經兩載。今欲返國。敢別聖師。所有元詮。乞求開示。以便復命。〔永〕佛法無多。只在一句阿彌陀佛念得心空。自然見性。我有宗鏡錄一百卷。萬善同歸集一套。奉上汝主。如法修持。決不相賺。)

　　〔傾盃賞芙蓉〕(〔傾盃序〕)須知宗教總明心。大道無岐徑。儘自有本地風光。自性彌陀。應運隨緣。萬法歸真。(〔行〕大師。宗鏡錄意旨如何。〔永〕)(〔玉芙蓉〕)修持定慧憑宗鏡。(〔行〕那萬善同歸集。是何趣向。〔永〕)萬善同歸極樂尊。須皈正。羨蓮邦甚近。(〔行〕依何法而修得為上乘根器。〔永〕)好兼修禪土。此是上根乘。(〔行〕)

　　〔普天樂犯〕　聽元詮。開蒙性。破迷雲。歸清淨。喜修持禪土雙均。(况一句阿彌陀佛。)是從權。悟實根因。兼修利鈍。三根普攝超千徑。(吾師日間行道。夜間念佛。)羨西方萬善莊嚴。直遙馳海外宏名。

　　(〔永〕拜上汝主。莫戀榮華。當歸正道。)

　　〔朱奴兒犯〕　念浮生。無多光景。歎富貴浮雲沒定。莫豪華儘力忘真境好教他勿昧前因。嗟歲月。過駒影。紅塵夢短。雙丸不暫停。戲場容易盡。(那時三塗之苦。不可勝言。)只落得自家煩惱自酸辛〔行〕

　　〔尾聲〕　吾師指示明如鏡。感得你悲心接引。我一句彌陀歲月深。

　　(弟子就此告別。〔永〕恕不能遠送。)

　　〔行〕辭師遠別即東歸　〔永〕須信光陰暗裡催
　　〔行〕普願有情同此教　〔永〕恩沾三有樂無為。〔行下〕

　　(〔永吊場〕直院何在。〔老旦扮直院上〕大師有何分付。〔永〕吾一期方便。今已周圓。依報革囊難以久住。明日清晨。當圓寂西去。不日有一傳燈法器。來自臨川。係本府舊尹。我有遺囑一篇。偈言一首。交付與他。他自有發放處。〔直〕謹領慈旨。大師有何遺教。普示大眾。〔永〕別無他法。只是一心念佛。)

　　〔清江引〕　須知念佛休教撤。念念心專切。瞥見念佛人。迸出寒山月。笑呵呵。要歸時。我便歸去也。

　　遺囑傅燈分第二十六　(許上)

　　〔駐為聽甘歌〕(〔駐馬聽〕)遠撇家鄉。一望烟雲路渺茫。只為尋師訪道。不辭跋涉。要躲無常。(我此身離俗之後)好似金鱗透網下瀟湘。開籠野鳥雲途矌。(〔甘州歌〕)林花燦。水藻香。清幽物外好年光。湖影碧。山轉蒼。松篁三徑到門牆。

　　(一路行來。永明已到。不免進去。〔直上〕〔相見介〕尊師仙鄉何地。〔許〕)

　　〔皂羅袍〕　來自臨川縣上。(〔直〕為訪何人〔許〕)為修行。特此遠發西江。尋師接引作慈航。遠來朝夕相親傍。(我與大師原是故人。)(〔直〕莫非許大人否。〔許〕正是〔直〕失敬了。)吾師常念。大德未忘。雲途修阻。音問久荒。(〔許〕如今大師。身體安否。〔直〕)數日前圓寂歸西向。

　　(〔許驚介〕大師圓寂了。〔直〕本年二月二十六日。辭別大眾。跏趺而化。〔許〕〔作悲介〕我那大師。)

　　〔前腔〕　聞此不勝惆悵。奈緣慳福淺。不得承光。(〔直〕大人不必悲悽。先師早已知道。法駕到來。預有偈言遺囑在此。)安心不必太驚惶。吾師偈囑相呈上。(〔許〕元來有遺言分付。)親承慈教。如臨法王。(〔拜介〕)望西頂禮。恩誨敢忘。(〔作看介〕呀)教我專心一意修安養。

　　(大師道。一句彌陀。乃斬無常之利劍。出生死之要門。但要專心。必生安養。既己自利。尤當利人。我有彌陀經一卷。囑累於汝。當令世世流通。燈傳無盡。那時與汝淨土相見也。還有偈言一首。國當日月並行時。淨土機緣大展瓶。世世流通功德滿。開花結果在蓮池。此大師秘旨。一時不能通曉。)

　　〔僥僥令〕　吾師深奧旨。秘密不能詳但把彌陀心普向。發慈悲作度航。把傳燈一力當。

　　(本欲相依。奈我年老。不能宏化。意欲別換皮囊。再來人世。那時方可接物利生。燈傳無盡。請了。但教一念菩提切。立脫枯骸也不難。〔下〕〔直〕呀。為何許大人一時進去了。)

　　〔前腔〕　他臨川來此地。水遠共山長。也只為修行來倚傍。(他道別換皮囊。再來人世。)這言辭甚不詳。好教人心悒怏。

　　(〔丑扮道人上〕稟師父。許大人走進法堂。竟立化了。〔直〕呀。立化了。有這等異事。)

　　〔尾聲〕　吾儕不及他奇况。一念傳燈即立亡。須信修行愿力強。(〔下〕)

　　暗垂接引分第二十七　(末五佛冠扮大勢至菩薩上)

　　(本來心佛兩俱空。淨域高超願力功。莫道持名無實驗。吾曾念佛證圓通。自家大勢至菩薩便是。今有蓮宗八祖。蓮池大師。五百年前。曾受永明遺囑教他宏通淨土。永遠傳燈。已經數世。得念佛三昧。目今時值明朝。正是收功結果之際。大展淨土法輪。度生無量。奈他孝養雙親。未得離俗。今父母雙亡。時節已到。不免將幻相三昧。撥動他本來。庶可割恩長往。護法神何在。〔扮護神上〕菩薩有何使令。〔末〕今有蓮宗八祖。為母供甘。未曾棄俗。今修行時節已至。可將他所愛茶碗。乘機打碎。示現幻相不常。動他出塵之念。不可悞旨〔應下〕〔未〕)

　　〔玉胞肚〕　他本來清淨。為劬勞。難拋至恩。喜今朝萱愛分離。論因緣。正好修行。示將幻相不常存。從此超然定出塵。

　　　證果非無日　　修行各有時
　　　若能精進去　　不必更嫌遲〔下〕

　　逗機發愿分第二十八　(生扮蓮大師素服上)

　　〔三登樂〕　歲月如飛。又一歲今宵已矣。痛萱親泉下無依。念音容。思乳哺。觸目淒其。桃符換舊。愈增人追憶。

　　(杯泛屠蘇一歲終。梅花爆竹換春風。時人盡賞今宵節。偏我今宵思不窮。小生沈某。字佛慧。別號蓮池。武林仁和人也。身列芹宮。文雄多士。奈我心棲淡泊。富貴之念頗輕。志尚清閒。功名之心頓減。娶妻張氏。內助頗宜。父母在堂。承歡最樂。不料累歲已來。椿庭忽喪。伉儷隨亡。止存老母一人。中饋無託。只得繼婚湯氏。非吾愿也。誰料今春。萱堂又殞。一家骨肉。消散無餘。正是因緣幻合渾如夢。緣散還同浪裡萍。好傷感人也。今夕適當除夜。喜得娘子賢淑。躬備酒餚。祀祖分歲。只因我心念無常。不能為樂。且在此書房閒坐消遣。〔小旦扮湯氏素服上〕)

　　〔懶畫眉〕　夜筵初罷整新衣。銀燭紅爐處處輝。(呀。相公為何獨坐在此。)你聽滿城簫鼓震如雷。人逢佳節須增喜。何事君家獨皺眉。

　　(〔蓮〕咳。娘子你怎知我心事。)

　　〔前腔〕　書齋獨坐展幽思。三十無成事可知。那堪慈母夜臺淒。心中無限傷情事。不耐燈前對酒卮。

　　(〔湯〕相公。你酒雖不飲烹一杯茶吃如何。〔蓮〕若得代酒從事。此舉極佳。〔湯〕梅香。可將相公平日所用的茶甌。烹一杯好茶來吃。〔內應介〕)

　　〔前腔〕　知君煩渴似相如。雪浪烹茶可沁脾。(相公。)人生歡會幾多時。百年此夕休輕棄。且就良宵樂唱隨。

　　(〔丑扮梅香捧茶上〕〔護神照面〕〔梅作跌倒碎碗〕〔口呌有鬼介〕〔蓮〕)

　　〔不是路〕　語急身遲。想是茶甌墮地時。(〔起看介〕果然。)紛紛碎。平生所愛須臾棄。〔湯〕謾躊躕。(〔梅〕阿呀。有鬼。〔湯〕)聲聲猶自呌有鬼。口內胡言意若癡。(〔蓮〕蠢才。)成何事。些須茶盞你擎不住。理難饒恕。(〔湯〕相公。)乞須饒恕。

　　(〔湯〕相公。此婢理宜責罰。但今晚是箇除夜。且饒他這一次罷。下次須要小心。〔梅〕曉得。幾乎活驚殺。〔下〕〔蓮〕娘子。你不知這隻茶甌。自幼相隨。已二十年矣。不意分離。忽在今夜。〔湯〕相公。可知道。萬物皆有無常。因緣無不散之理。〔蓮背身介〕方纔娘子之言。深合我平生之志。我想起來。此身虛幻。酷似空花。百歲光陰。速如飛電。一旦無常忽到。難免此日分離。畢竟與此甌一樣。〔轉身揖湯介〕)

　　〔節節高〕　娘行是我師。語投機。一言警覺我終身事。堪嗟處。歲月馳。難留住。無常一到誰能替。茶甌此夜終須碎。〔合〕莫待西風雨打頭。修行早辦歸家計。〔湯〕

　　〔前腔〕　君家意莫癡。且遲遲。(我方纔是無心之談。你便當真起來。〔蓮〕無常迅速。不是當耍。〔湯〕你今年方三十。若要修行。)年當半百方可矣。功名事。奮發時。須勤志。如何決意空門去。夫妻魚水成何濟。(〔蓮〕咳。娘子。)你莫待西風雨打頭。修行早辦歸家計。

　　〔尾聲〕　今宵已決平生志。(娘子)謝你提撕我出世。〔湯〕勸你消停且待時。

　　〔蓮〕離家決意去修行　〔湯〕勸你三思且暫停
　　〔蓮〕莫道老來方學道　　　　孤墳盡是少年人

　　七筆勾塵分第二十九　(老旦扮徐姆上)

　　〔生查子〕　孀苦已多秋。淡泊甘心守。年老入桑榆。髮白容顏皺。

　　(老身鄰居徐媽媽便是。一身寥落。廿載孀居。前日年三十夜。聽得沈娘子。與官人。絮叨一夜。不知因甚事來。今日不免去望他一望。一者拜年。二來問箇端的。來此已是。不免叩門。〔作敲門介〕〔湯上〕忽聞聲剝啄。想是賀年人。〔開門相見介〕元來是徐媽媽。今日難得你光顧。〔徐〕老身今日。一者拜年。二者我聽得這兩日。娘子與官人。絮絮叨叨。不知為着何來。〔湯〕非為別事。只因我官人。一心要出家。撇我前去。只得在此勸他消停。〔徐〕要去出家。阿呀。這等沒主意。正要發科發甲。改換門閭。况且年少夫妻。怎生撇得。若官人出來。待我勸他一番。看他如何。再作區處〔蓮上〕)

　　〔稱人心〕　恩情割斷雲遊去。一身瀟灑無餘。

　　(〔相見介〕元來媽媽在此。〔徐〕聞得官人要去修行。此情真否。〔蓮〕即刻行矣。何真假之有。〔徐〕官人在上。老身有一言相稟。我想父母。生子一場。指望他為官作宰。改換門閭。五鼎三牲。光輝泉下。今官人一旦修行。可不虛了先人之望。〔蓮〕媽媽。你聽我道者。那父母呵。)

　　〔駐雲飛〕　恩重山邱。五鼎三牲未足酬。親得離塵垢。子道方完就。(嗏這是)出世大因由。凡情怎剖。孝子賢孫。好向真空究。因此把五色封章一筆勾。

　　(〔徐〕出世酬恩。官人極說得有理。但夫妻倫詃。鸞鳳相隨。怎忍得割恩斷愛。拋撇去了。〔蓮〕)

　　〔前腔〕　鳳侶鸞儔。恩愛牽纏何日休。(〔徐〕你看娘子。如花似玉。怎生捨得〔蓮〕以我看來。)活鬼喬相守。緣盡還分手。(〔湯〕官人。難道夫妻之情。虧你一時就忘了。〔蓮〕)嗏為你兩綢繆。披枷帶杻。(這分明是五百年前。冤家聚會。)覰破冤家。各自尋門走。因此把魚水夫妻一筆勾。

　　(〔徐〕這般說。夫妻也罷了。嘗聞古人有言。不孝有三無後為大。官人你今出家。可不絕了沈門後嗣。〔蓮〕)

　　〔前腔〕　身似瘡疣。莫為兒孫作遠憂。(當日燕山竇禹鈞。五子登科。而今安在哉。)憶昔燕山竇。今日還存否。嗏畢竟有時休。總歸無後。誰識當人萬古常如舊。因此把桂子蘭孫一筆勾。

　　(〔徐〕官人。我看你三更燈火。十載寒窗。必須鰲頭獨占。也不枉男兒志氣。〔蓮〕)

　　〔前腔〕　獨占鰲頭。謾說男兒得意秋。金印懸如斗。聲勢非常久嗏多少枉馳求。童顏皓首。夢覺黃粱。一笑無何有。因此把富貴功名一筆勾。

　　(〔徐〕功名是未來之事。也索罷了。如今現存家舍田園。好不歡樂。怎生捨得〔蓮〕)

　　〔前腔〕　富比王侯。你道歡時我道愁。求者多生受。得者憂傾覆。嗏淡飯勝珍饈。衲衣如繡。天地吾廬。大廈何須搆。因此把家舍田園一筆勾。

　　(〔徐〕官人。你才高班馬。學邁歐蘇。一旦修行。可不埋沒一生也。〔蓮〕你知道那閻王案前。不要你文字麼)

　　〔前腔〕　學海長流。文陣光芒射斗牛。百藝叢中走。斗酒詩千首。嗏錦繡滿胸頭。何須誇口。生死跟前。半字不相救。因此把葢世文章一筆勾。

　　(〔徐〕我想富貴才名。固為身累。至于世外高風。春遊芳草。夏賞荷池。金谷蘭亭。古稱高致。難道這樣襟懷。可也少得麼。〔蓮〕)

　　〔前腔〕　夏賞春遊。歌舞場中樂事稠。烟雨迷花柳。棋酒娛親友。嗏眼底逞風流。苦歸身後。可惜光陰。懡㦬空回首。因此把風月情懷一筆勾。

　　(〔徐〕聽官人一一說來。果是修行最好。但是娘子少年。一旦孤處。不為常便。〔蓮〕媽媽今日到此。實是夙世因緣。就將娘子付囑媽媽相陪。所有田園。儘堪度日。待我雲遊回來。那時改庵焚修。却不是好。〔湯〕若得媽媽相陪。奴家亦免侮子之慮。〔徐〕老身情愿奉陪娘子便了。〔蓮〕若得如此。足感厚情。卑人今日就出門長往矣。〔湯驚介〕)

　　〔憶鶯兒〕　(〔憶多嬌〕)聞君說。我心膽烈。(〔悲介〕〔蓮背立介〕官人。)何忍須臾成永訣。百歲夫妻一旦別。(〔黃鶯兒〕)恩情斷絕。我衷腸寸結。盈盈止不住雙流血。(〔蓮轉立〕〔合〕)莫傷嗟。百年瞬息。終有散時節。〔蓮〕

　　〔前腔〕　我志已決。難轉折。今世夫妻前世業。慧劍分開從此歇。我癡關打徹。塵緣頓撇。從今打散迷魂結。〔合〕莫傷嗟。百年瞬息。終有散時節。

　　(〔徐〕娘子)

　　〔前腔〕　你有話說。莫悲切(〔指蓮介〕)他割愛修行志氣烈。你紅顏自古多磨折。花開有謝。月盈自缺。從來好事翻成拙。〔合〕莫傷嗟。百年瞬息。終有散時節。

　　(〔蓮〕如今娘子得媽媽相陪。我得放心前去。請了。從今斬斷愛癡繩。免繫鯤鵬飛不去。〔下〕〔徐〕呀。官人去了。娘子怎生不留一留。〔湯〕我若苦苦留他。人道我為不賢之婦。以閨閣私情。阻他出世大事。龍天也不護佑了。我初心本欲出家。待他先行。我隨後焚修便了。)

　　〔尾聲〕　生離信是前生業。從此後紅粧頓撇。〔徐〕我和你守分隨緣捱歲月。(〔下〕)

　　護法搜山分第三十　(淨扮趙元壇上)

　　(三天遠鎮力通元。手執搖山撼嶽鞭。莫道上清偏護法。皈依三寶已多年。小聖趙元壇便是。今有雲棲山塢。原係我祖伏虎禪師道場。數百年來。荒廢已久。昨有祖師法旨下來。說不日有蓮宗八祖。蓮池大師。在于此地。重建法幢。宏通淨土。令俺蕩滌壇場。密護地界。俺只索走一回也。)

　　〔北榴花〕　豁喇喇震雄威。抖擻出宮庭。霎時可也下天門。忽地裡紛紛脚下起祥雲。別元宮太清。漸入凡塵。這其間奉搜山佛祖慈悲令說甚麼會神通水怪山精。一箇箇管教他碎首難逃命。方顯俺元聖赫威靈。

　　(來此已是雲棲山塢。恐有山妖木魅。隱迹潛形。不免搜山一番也呵。〔搜山介〕〔虎上作伏虎脚踏介〕)

　　〔北出隊子〕　今日裡搜山索隱。今日裡搜山索隱。驀可見哮吼一山君。怎知俺網鞭起處不容情。頓教伊頃刻命歸陰(罷罷饒了你性命。)你須索欽依祖敕。守護山林

　　(〔虎吼下〕俺四圍搜徧。只有五雲棲止。並無別物潛形。也須喚山神出來分付。山神何在。〔丑扮山神上〕大聖有何分付。〔趙〕此地將有祖師。重興道場。度生無量。有旨着俺蕩滌壇場。俺也打除乾淨。恐有居民人等。混擾侵損。可差眾虎神。密密周護。不許傷人。待大師一到。即時遠遯。)

　　〔十二月〕　重囑付恁山神。重囑付恁山神。不日裡興道場。宏祖運。你須索用心勤守定。你須索遣虎衛山林。謾道有妖魔魍魎。謾道有妖魔魍魎。俺也曾打除乾淨。(分付那虎神呵。)大師到潛形遠遯。切莫興風作怪。小可間不許傷人。

　　(〔山〕謹領法旨〔趙〕吾今覆旨去也。正是道高龍虎伏德重鬼神欽。〔下〕〔山神吊場〕虎神何在。虎上此地將有祖師。重興道場。今奉上聖法旨。差汝等密護地界。候大師一到。即當遠遯。不許傷人。〔虎〕正神在上若不吃幾箇人。可不餓死了。怎能守護地界。〔山躊躕介〕也罷我有箇方便。若遇五種人等。方容你吃〔虎〕是那五種人。〔山〕一種是打僧罵道。不敬三寶的人。容你吃。一種是忤逆爹娘。欺老凌幼的人。容你吃。一種是奸淫婦女毀謗善良的人。容你吃。一種是專用假銀。捏做飼狀的人。容你吃。還有一種怕老婆的人。也容你吃。〔虎〕怎麼怕老婆的人。也該吃〔山〕你不知道。那怕老婆的人。專聽老婆說話。一聽聽了他的言語如聖旨一般。三寶也不敬了。父母也不孝了兄弟也不和了。損人利己。無所不為。豈不是該吃的。〔虎〕我前日見你跪在上地娘娘面前被他一頓拐杖。你就是怕老婆的頭兒。我先要把你吃起。〔虎撲神倒地介〕〔虎下〕〔神〕陶呀呀。這畜生。好無禮也。把我也要吃將起來。正是勢敗奴欺主。時衰虎弄神。〔下〕)

　　東昌發悟分第三十一　(蓮挑擔扮行脚僧上)

　　(半肩飄衲萬緣輕。叠叠雲山遍幾層。費盡草鞋都踏徧。歸來依舊去年僧。某甲為生死事大。棄俗出家。曾投無門洞。性天本師祝髮。只因大事未明。不遠千里。訪參知識。你看這雲水茫茫。所為何事。)

　　〔紅衲襖〕　我只為最初時事未明。我只為念無常催限緊。我只為炎炎火宅難安頓。我只為業海茫茫志出身。因此上撇塵緣割愛情。因此上訪明師行苦行。到如今三千里外參求也。也只為佛法無窮到處尋。

　　(前番聞得有位徧融禪師。是箇大善知識。因此特特參訪。及至叩問。也只教我作福念佛。)

　　〔前腔〕　他教我作功德。是助道因。他教我念彌陀。是出世本。他教我脚跟兒步步須行穩。又教我急急南歸莫暫停。(雖聞此說。尚未明了。日前又聞得有箇笑巖禪師。大聞爐鞲。因此又去入室參叩。也只是教我持戒念佛。我想起來。)可知道識因緣。罪福清。可知道持戒律。心清淨。雖知念佛是把穩生涯也。只是為念佛當人尚未明。

　　(我千里雲遊。為此大事今未豁然怎空回去。不免在此樹下。且盡情參究一番。)

　　〔前腔〕　莫不是能言的是本真。(這是識神了。生死的根本。不是。)莫不是睡夢中的是我主人。(這是昏沉了。一發不是。)莫不是諸緣滅盡枯禪定。(這是空定。入于斷見了。也不是。)莫不是四處威儀任我行。(這是散亂。又人于常見。更不是了。)這事兒要搜尋。却怎尋。這竅兒要通他。無定準。(〔起拜介〕咳。龍天龍天。)我今撮土焚香也。(若不發明此事呵。)我[打-丁+棄]向東昌喪此身。

　　(我今再默究一番畢竟要了明此事〔高坐人定介〕〔內鼓一通。高唱云〕蓮大師諸業已散。五蘊皆空。〔雜扮佛秉爐上〕〔繞師三匝〕〔對面焚香虛下〕〔淨扮魔繞三匝擲㦸三下〕〔虛下〕〔魔換佛面〕〔佛換魔面俱繞場下〕〔蓮出定介〕方纔定中。分明見我佛焚香。魔王擲㦸。又見倐然魔化為佛。佛又化而為魔〔思介〕這是怎麼說。〔忽悟介〕賀〔指心介〕元來止是這箇。怎麼向外馳求。呸。二十年來事可疑。三千里外遇何奇。焚香擲㦸渾如夢庵佛空爭是與非到如今冰消瓦解正好念佛去也。)

　　〔尾聲〕　從今已得歸家信再莫去疑竿探影。作佛還須助道因

　　(〔丑副淨〕〔扮遊方熝頭僧上〕〔丑〕做盡了一世熝頭。〔副〕熝盡了四方長老〔丑〕長老。你往那里去〔蓮〕阿彌陀佛弟子回南去的〔熝〕〔僧〕我們也要南去。同行便了。)

　　〔倚馬待風雲〕(〔駐馬聽〕)趲步同行。走一程來又一程。〔蓮〕自歎孤征異國。迢迢雲水。且喜遇知音。(〔丑背指介〕哥我們算計他這擔行李。〔副〕說得有理。〔丑上前介〕長老。我看你走路辛苦。這擔行李。我們替你挑一程。〔蓮〕怎麼敢勞。〔熝〕出家人論不得。〔替挑介〕〔蓮〕多謝盛情。〔熝〕)看你身羸力怯怎支撑。迍邅退步難前進。(〔丑〕那壁廂有人來了。〔蓮〕〔回頭作推倒介〕〔熝〕自古人生面不熟。你是何人我是誰。〔下〕〔蓮呌痛起介〕呀。把我的行李。都騙去了。〔一江風〕)你操心太不仁。你操心太不仁。瓢囊一旦傾。我悽悽赤手遭魔困。(〔駐雲飛〕)嗏遇此不良羣。緇門不幸。末法荒涼。到此慳貪甚。(到是我差矣。怎麼埋怨起來。當作布施纔是。咳。龍天龍天。我某甲回去。得箇住處。情愿造箇十方堂。供養此一輩人。)我發愿供堂度此人。(〔下〕)

　　衣鉢還元分第三十二　(末扮冠帶執事上)

　　〔憶秦娥〕　一從金榜傳消息。身叨儀部南都職。南都職。君恩難報。敢遺餘力。

　　(抱膝寒窗十載餘。三更燈火五更雞。如今雁塔題名後。不負男兒苦讀書。下官沈淮。字三洲。杭州仁和人也職授南京禮部主事。衙門無事。清若禪庭正是空堂嬉鼠雀。荒砌長蓬蒿。〔前二僧結扭上〕。〔丑〕)

　　〔園林好〕　假意兒引我去跌錢。把行囊頃刻盡捐。這一死[打-丁+棄]教難免。結扭去見官員。結扭去見官員。

　　(〔跪介〕〔丑〕老爺。僧人是遠方人氏。路遇這惡僧。把所有行李。盡行搶去。求老爺作主追還。〔淨〕老爺。他都是虛言。分明跌錢輸與僧人的。怎生捏言打搶。〔沈〕都少打。好可惡也。汝二人既為僧呵。)

　　〔錦纏道〕　離世表。出紅塵。逃禪最高。誰不羨清標。到如今却緣何不守僧條。(為僧有三皈五戒。)怎不念沙門戒。祖師規。法乘頓超。(那賭博是無藉狂徒之事。豈僧家所為。)却甘心作無徒不肖浮莩。(〔丑〕一時間的高興。老爺。〔沈〕)唗還自嘴嘮叨。全不想貽人譏誚。公庭法怎饒。不由俺填胸懊惱。(其中還有原故。你可從實供來。)若虛言半句罪難逃。

　　(〔熝〕老爺。並無他事。跌錢是實。〔沈〕看你二人。不像好僧。左右把他的行李搜一搜。〔左右搜介〕有張度牒在此。〔沈〕取上來。〔看介〕法名某甲。字佛慧。別號蓮池。年三十二歲。係杭州府。仁和縣人。呀。這是我兄弟的度牒。怎生在你包裡。[口*賀]。我知道了。聞得我兄弟在外雲遊。這擔行李。一定是我兄弟的了。若非拐騙。便是竊取。你二人從實供招。免受刑罰〔丑淨〕老爺。是那師父。見僧人淡泊。贈與僧人的。〔沈〕難道把度牒也贈與你了。一剗胡言。取夾棍夾起來。〔左右吆喝介〕〔熝〕老爺。不須夾得。容僧人直說便了。)

　　〔古輪臺〕　我實供招。南方長老忽相遭。可堪動我貪婪念。見瓢囊清楚。衣鉢新鮮。好將他騙上肩挑。(〔沈〕怎生他就與你。〔熝〕)俛首低言。商量計策。把行囊竊取一時逃。(〔沈〕在什麼地方。〔熝〕)多應是徐滕地面。隔黃河地勢非遙。(〔沈〕你知道他去處麼。〔熝〕他說也要到南京。僧人先走了。)他曾說回鄉浙省。路出留都。計程應到。我輩半途拋。(〔拜介〕)重稽首。望爺臺悲憫暫相饒。

　　(〔沈〕恐有謀害等情。未知虛實。且帶起收監。待訪查的確。另行發放。〔帶二人下〕分付各寺庵堂。有杭州蓮池師父到來。可速通報。〔左右應介〕)

　　　為僧竊騙最非宜　　就裡機關怎得知
　　　今日分明天護遣　　瓢囊依舊壁蓮池

　　病魔雙困分第三十三　(外師淨徒扮二僧上)

　　〔普賢歌〕　子孫快樂在僧房。偏俺師徒日夜忙。師公呌出鄉。又催上道場。還要出官當里長。

　　(〔師〕自家瓦棺寺長老便是。徒弟。日前來一箇浙江長老。只說暫住一兩日。不料大病起來。日重一日。今朝越發重得勢。倘有差池。可不要賠口棺木。不如扶他出去。丟在金剛脚下。任他死活。却不是好。〔徒〕師父說得有理。事不宜遲。就此動手。〔師徒扶蓮上〕〔蓮〕)

　　〔一剪梅〕　千里孤征病異鄉。舉目無依。此處堪傷。

　　(〔徒〕你在這里睡睡。倒沒人攪你。〔撇下介〕〔師〕閉門不管窗前月。〔徒〕分付梅花自主張。〔下〕〔蓮〕呀。你看他二人。把我撇在此間。竟自去了。咳。阿彌陀佛。)

　　〔二郎神〕　遭危恙。歎百節酸疼熱更狂。料此地孤身終必喪。(這箇去處。風又大。地又冷。怎麼是好。)衝風臥冷。那堪雪上加霜。更有誰人送藥湯。(又不好呌動人。)總欲呌。我音聲不亮。遭魔障。最苦是孤身。病在他鄉。

　　(〔副淨扮老道人念佛上〕阿呀。你是箇有病的師父。怎麼睡在這冷地上。〔蓮〕正是出于無奈。〔道〕你可要些湯水吃麼。〔蓮〕湯水也不思量。只要勞你到禮部沈老爺處。通箇信息。說杭州有位蓮池師父。病在這里。〔道〕阿呀。你就是蓮池老爺。阿彌陀佛。何不早說。沈老爺。各寺院分付。正要訪尋你。你可寬心。我我就去通報便了。正是眼望捷旌旗。耳聽好消息〔忙下〕〔師徒上〕〔師〕徒弟。你道我這主意好麼。這時候。一定周堅了。〔徒〕也是我動手得快。略遲些。定要賠口棺木。〔師〕還要解禳。請地方。費盡銀兩。〔徒〕正是做他的命不着。沒有連累。如今我們去看他死了不曾。好扛去燒他娘。〔道忙上〕一心忙似箭。兩脚走如飛。〔師徒〕老道。你為何這等忙。得緊。〔道〕你不知道。杭州蓮池老爺。病在金剛脚下。呌我去禮部沈老爺處。通箇信息。如今那沈老爺。即刻就到了。我今回覆去也。〔下〕〔師驚慌介〕阿呀呀。如今怎麼好。都是你這業障害人。〔打徒介〕〔徒〕是你的好主意。反來打我。〔師〕如今怎麼樣處。〔徒〕打得慌。沒計較。〔師極介〕事急了。快快商量箇方法。〔徒〕別無計較。速速請他到上房安止。行箇苦肉計。一味哀求叩頭。或者慈悲寬恕。也不可料。〔師〕說得有理。〔師徒〕〔作叩首哀求介〕我輩肉眼。不識泰山。一時小見。將大師移出。罪實該死。今沈老爺即刻就到。懇乞慈悲。在沈老爺處。方便方便。小僧情愿盡心供養。〔蓮〕我修行人。不計較此事。〔徒〕何如。我說這位老爺。是大慈大悲。觀世音菩薩。〔各叩首介〕快請老爺上房安止。〔師徒扶蓮上坐介〕〔內喝道介〕〔師徒又驚慌介〕禮部老爺來了。求老爺。千萬方便方便。〔蓮〕斷無害你之理。不須驚慌。〔沈執事從上〕)

　　〔寶鼎兒〕　千里手足相逢。又道沉疴未起。

　　(〔迎接介〕瓦棺寺僧接老爺。〔左右〕起去。〔應介〕〔沈〕蓮大師在何處。〔徒〕在上房。〔沈相見〕〔悲介〕數載別離。今喜相見。聞得吾弟病重。心下又十分驚憂。不知吾弟這病。從何而起。〔蓮〕承兄垂顧。實荷再生。我這病呵。)

　　〔集賢賓〕　數載孤踪走異鄉。也只為生死參方。千里雲途親叩訪。這其間未免風霜。(〔沈〕還該接醫人看治。〔蓮〕此時病體。覺漸鬆了些。)精神漸爽。(〔沈〕到我衙中。調養纔是。〔蓮〕)論此處儘堪調養。相親傍。喜同枝聚首禪房。〔沈〕

　　〔黃鶯兒〕　一自別家鄉。忽睽違又幾霜。私衷切切常懸望。(兄弟。)你寬心將養。寒溫自防。(喜此地呵。)清幽禪室多虛矌。病魔降。那時安泰。送你到錢塘。

　　(二僧過來。你可用心伏侍大師。病痊之日。我自另眼看你就是。〔師〕老爺分付。怎敢有違。)

　　〔亭前送別〕(〔亭前柳〕)切切囑伊行。竭力好承當。他風霜勞瘁久。調養自安康。(〔江頭送別〕)果然有日身無恙。這其間別有相將。

　　(用心看待。〔師〕曉得〔沈〕還有一奇事相聞。你途中失去的行李。今在衙內。〔蓮〕從何而至。〔沈〕是兩箇遊僧。不肯習好。扭至堂上。搜他行李。見度牒上。是吾弟的法名。追究實情。果然不差。因此監禁在此。尚未發放。〔蓮〕雖是他不守僧分。畢竟是佛家弟子。望吾兄寬宥。足感厚情。〔沈〕非吾弟垂教。我亦不知。一回即當發放便了。)

　　〔尾聲〕　回衙即便相發放。〔蓮〕速速施行莫暫忘。(〔沈〕仇將恩報。吾弟這等慈悲。)方信修行非是謊。

　　(兄弟。你好生調養。我再來看你。〔沈起身〕〔僧送下〕〔師徒扶蓮介〕)

　　〔師〕吾師心地果慈悲　〔蓮〕須信無常病裡催
　　〔徒〕但得一心行正道　〔合〕果然天地不相虧(〔扶下〕)

　　庵主談經分第三十四　(小旦扮湯庵主上)

　　〔鵲橋仙〕　道侶高超。庵規清淨。名香古鼎常焚。輕風嫋嫋透閒庭。吹亂幡花繡影。

　　(五漏身多障。千生業未消。若能心解脫。便是斬魔刀。自家孝義庵庵主便是。自男伴棄家訪道。老身亦相繼修真。且喜規範清嚴。道風遠播。縉紳婦女。接踵而來。建庵菜市橋下。同棲學道。近日香火益盛。多感龍天護持所致。今日閒暇。不免呌徒弟們出來。把修行實要。細論一番。多少是好。香燈擊鼓三下。〔內擊鼓介〕〔老旦〕〔正旦〕〔貼〕〔丑〕〔扮女尼上〕〔老〕堂前聞鼓響〔旦〕想是論經時。〔貼〕火速披衣起。〔丑〕隨班莫暫遲。〔眾〕師父稽首了。〔各相見坐介〕〔湯〕人身難得。佛法難逢。迅速光陰。莫教虛度。今日乃論經之期。彼此各宜參究。若論女人呵。)

　　〔鶯棲桂〕(黃鶯兒)最苦是女人身。在人中五漏形。憂疑驚恐多災病。這都是前生罪根。今生業因。(〔老〕怎能脫離得女身去。〔湯〕)脫離漏殼須修證。(大眾。無常迅速。當勤精進。)〔桂枝香〕念無常迅速。無常迅速。當勤精進。專心清淨。莫因循。念念心無亂。蓮邦指日生。

　　(〔旦〕啟問師父。既是女人罪重。如何即能往生淨土。〔湯〕你不知阿彌陀佛。有四十八願。願中有持我名號。即生我國。我輩女人。仗佛威力。如舟得渡耳。〔湯〕)

　　〔浪淘沙〕　彌陀極樂尊。至願宏深。但教男女盡持名。若得一心持不亂。帶業超生。

　　(〔老〕師父。近來有一等女尼。不好念佛。一心只要學字念經。賺錢應赴。此人何如〔湯〕)

　　〔前腔〕　此輩業根深。裨販諸經。無常一到不相應。積得錢財將不去。罪業隨身。

　　(〔貼〕師父。又有一輩女尼。口食甘肥。身穿綾綺。老者說空行有。假作魔頭。少者蘇帽淺鞋。喬粧波俏。哄嚇婦女。欺壓比丘。此人何如。〔湯〕)

　　〔前腔〕　八敬未知聞。妄自稱尊。輕違佛敕必沉淪。滅佛千年微正法。都是釵裙。

　　(〔眾〕元來如此。我輩那裡曉得。〔丑〕阿呀。師父。還有一等吾輩。不明因果。不信罪福。終日化緣。肥家利己。暗與男僧。拜乾娘。結姐妹。此人何如。〔湯〕)

　　〔前腔〕　此事不堪聞。枉說修行。三塗惡報苦非輕。可惜寶山空一轉。失却人身。

　　(汝等身雖出家。未經開示。我有尼訓一篇。須一心諦聽。〔眾〕弟子愿聞。〔湯〕去聖時遙。女流障重。八敬之法已邈。三惡之風熾然。凡我尼輩。竟入魔瀾。人我相固執不移。鬪諍根懨纏難化。着鮮衣。吃美食。豈是佛祖家風。論是非。較短長。大非禪門矩範。見他勝事。妬忌千般。守己愚癡。慳貪百倍。更有一羣魔隊。世法裡說謊瞞天。還有一種盲尼。佛會中打哄過日。分門別戶。快樂安耽。募李化張。衣食稱意。只圖火燒眉毛。不忖來生頭面。虛消信施。怎報佛恩。不思方袍圓頂。却為何因。想他供米供油。所為何事。莫道報施無應。一朝跌倒。披皮戴角還他。自家戒行不修。萬苦交煎。跌脚槌胸晚矣。趁此無病閒身。專念一聲佛號。凡塵漸斷。消除五漏之因。正念往生。高證妙蓮之果。豈不美哉。〔眾〕多謝師父開示了。)

　　〔解三酲〕　今日裡頓聞師訓。也不枉出世修行。專心淨土當精進。方能彀跳出紅塵。黃虀淡飯隨緣應。撇却從前女漏身。心清淨。心清淨。果然極樂標名。〔湯〕

　　〔尾聲〕　修行要得家鄉信。無始塵心始定。〔眾〕一席提攜感最深。

　　〔湯〕修行須是各修心　〔眾〕感得吾師指示深
　　〔湯〕莫把光陰閒浪費　〔眾〕果然一刻值千金

　　○此一分抉盡尼僧弊病。可為千古箴規。女尼良藥。

　　恩沾化雨分第三十五　(小生扮水相公上)

　　〔臨江仙〕　奕葉傳芳詩共禮。喜門庭山水環居。

　　(自家生員水心劬便是。我有契友沈蓮池。他才驅遷固。文軼瞿唐。一旦撇了功名。飄然長往。這等高致。豈是吾輩可及。近日雲遊回來。欲覓一深山養道。山水雖多。無有可其意者。日前引他到雲棲隖中。一見歡喜。至今幽棲在內。這幾日為天旱。不曾去看他一看。好生懸念。此時又要入廟祈雨去也。奈何奈何。正是浮生空擾擾。終日事忙忙。〔下〕〔末扮李〕〔淨扮王〕〔二村民上〕〔李〕烈日炎炎大地焚。官民晝夜禱甘霖。田禾處處皆枯槁。那得油然雲霧興。〔王〕觀此景。好傷心。苦殺攜鋤負畚人。歲底收成俱沒望。終須一命喪殘生。〔未〕自家李細絲便是。〔淨〕自家王老實便是。老兄。你怎麼呌做李細絲。〔李〕我一生專用紋銀。故人都呌我是李細絲。咍老哥。你怎生喚做王老實。〔王〕我一生不作半點虧心之事。故此眾人呌我老實。〔李〕你我是梵村居民。一年止靠得這一兩畝田。秋後收來。納糧還租。養家活口。不料火龍作祟。兩月不雨。各處祈求。並沒半點。怎麼是好。〔王苦介〕可憐可憐。你看這一派青苗。都曬得焦黃了。家中又無餘蓄。一家老小。終須餓死。不如先自尋一箇無常罷了。〔李〕老哥。你不要性急。我聞得雲棲隖中。有一位師父。只是打坐念佛。像箇有道德的。我們如今求他。出來祈雨。或有法力。也未可知。〔王〕阿呀。那裡虎多。怎麼去得。〔李〕却也怪事。自從來了這位阿師。虎都沒了。〔王〕有這等異事。必是箇高僧。快去請他。離此不遠。就可前去。行行去去。去去行行。〔李〕來此已是。呀。那不是阿師來也。〔蓮〕深山儘日無人跡。何處林間語笑聲。二位何來。〔眾〕弟子們是梵村鄉民。今日進山呵。)

　　〔鎖南枝〕　時遭旱。似火焚。田蕩溝渠盡起塵。草木勢難存。禾黍都枯盡。聞師範。道德深。特請禱甘霖。救我諸人命。

　　(〔蓮〕老僧在此。只知念佛。並無祈雨法術。)

　　〔前腔〕　深山地。一老僧。只知念佛併誦經。不解禱甘霖。怎救田禾病。(〔二人哀告介〕畢竟要大師慈悲。出山祈禱。〔蓮〕)我真實語。非誑君。乞請轉還家。難奉諸君命。

　　(〔李〕我等諸人。不求他術。只要大師田塍上念佛便了。〔蓮〕若果如此。就與你同出山去。〔行介〕)

　　〔前腔〕　離草座。同出林。田塍念佛一暫行。禱雨救蒼生。神聖垂慈證。〔眾〕出山麓。漸近村。此是我田塍。念佛求靈應。

　　(〔李〕大師。這是我的田。就與我念起。〔蓮擊小魚念〕南無西方極樂世界。大慈大悲。阿彌陀佛。〔三轉〕〔回向介〕願以此功德。普及于一切。所有諸田苗。悉沾甘露雨〔內起輕雷介〕〔李〕有些意思。天上發了雷也〔王〕妙得緊。大師快快替我念念。〔如前念介〕〔內大霹靂〕〔李〕〔王躲介〕〔蓮〕〔念畢呌介〕二位居士何在。〔李先出呌介〕王老實躲在那里。〔王〕在這里。活驚殺。若躲得遲些。照頭一擊。咍你是李細絲。為何怕雷。〔李〕你不知我的毛病。用的細絲。都是假白臉。一生慣用假銀。故此聞雷。心膽皆裂。咍你是老實。怎生也怕起雷來。〔王〕不敢相瞞說。我也有箇毛病。還租耑用着水米。買物是竿調鉈秤。鄰舍的雞鴨兒。上門來的。定是落在肚裡。〔李〕好箇老實。〔蓮〕你二人已後。須要學好。一心念佛。求生西方。〔眾應介〕舍下奉齋去。〔蓮〕多謝不勞罷。〔虛下〕〔內扮雷公電母行雨介〕〔二人大樂笑上〕妙得緊。快活殺。大雨傾盆。水深一尺。你看苗頭兒都活轉也。)

　　〔皂角兒〕　這大師法力通神。果然是祈求靈應。霎時間草木皆青。平白地槁苗皆興。雨霶𩃱。足泥濘。喜秋收今有準。五穀豐登。佛門靈應。今朝方信。有道真修。龍天護證。

　　〔尾聲〕　如今不必憂苗困。久旱逢霖喜稱心。〔李〕草榻從今方睡穩。

　　(〔王〕老哥。我想梵村居民。諒有千數人家。不免鳩集儱來。各捨貲財。共捐人力。造一梵宇。供養這位師父。你意下如何。〔李〕極為有理。就請水相公為頭。化募起來。不日興工便了。)

　　〔王〕堪羨禪師道德深　〔李〕果然念佛降甘霖
　　〔王〕各助資財捐眾力　〔李〕共成梵宇報深恩

　　請建朱橋分第三十六　(外扮太守執事從上)

　　〔番卜算〕　心同湖水清。身蒞吳山治。風流太守羨坡翁。愧我憂民事。

　　(山光拂檻樹婆娑。署對吳山瑞藹多。麥穗兩岐棠四野。黃堂日永聽民歌。自家杭州太守。余良樞便是。武林政務雖煩。喜得歲豐家足。民皆安樂。刑亦清平。所有城南。梵村朱橋係通商大道。舊被潮汐衝塌。累年建築。竟無成功。日今往來者。揭衣而涉。溺死者。不可勝計。行人嗟歎。觸目傷心。為民上者。豈能袖手。聞得雲棲蓮大師。道高德厚。海內名公。莫不助揚法化。我想此老。必能成就此事。今日特設齋迎請。商議此舉。左右。蓮大師一到。即便通報〔應介〕〔蓮上〕)

　　〔一剪梅〕　白雲出岫本無心。又被清風。引入公庭。

　　(〔雜通報〕〔余相見介〕〔余〕渴仰慈顏。未伸私悃。幸臨法駕。蓬署生輝。〔蓮〕山野鄙人。忘情歲月。深蒙檀護。殊獲勝緣。〔遜〕〔席坐介〕〔余〕)

　　〔畫眉序〕　久欲識慈顏。未遂微私念歉然。喜慈悲猊降。信非緣淺。愧平生鞅掌塵勞。何日遂清修志願〔合〕歲華雙跳如飛電。莫忘却本來頭面。

　　(〔余〕吾師在山中修養。幽矌清虛。必有真樂之處。〔蓮〕)

　　〔前腔〕　山野別成天。樹響泉聲奏管絃。喜一輪皓月。白雲數片。(〔余〕吾師平日。作何功德。〔蓮〕)繞松間佛號千聲。坐石上彌陀一卷。〔合〕歲華雙跳如飛電。莫忘却本來頭面。

　　(〔余〕老夫還有一事。相懇。梵村朱橋。久被衝塌。潮汐甚大。難以成功。往來病涉。行道傷嗟。我想非有道高流。不能成就。意欲以此橋託師倡建。不知師意如何。〔蓮〕夫出家者。以利人為本。方便為門。砌路修橋。正屬僧家之事。但此舉。無論貴賤。每人捐資八分。隨緣而助。便可竣事。〔余〕只怕功大施微。恐後來事難結局。〔蓮〕施不論多寡。但以得心為主。心力多則功成不朽。况入者。取坤土之義。以土制水。無有不成者矣。)

　　〔鮑老催〕　修行本願。施工利物。宜先勸。輿梁功德吾當建。隨機應。植勝緣。成功便。檀施數八休教欠。坤維制水安神壍。看指日橋基墊。

　　(〔余〕吾師出言高曠。見理入微。果非凡人所及。)

　　〔雙聲子〕　喜吾師。喜吾師。倡建垂方便。勝事成。勝事成。功德殊非淺。結眾緣。結眾緣。心力堅。心力堅。喜功成不朽。萬姓歌歡。

　　〔尾聲〕　吾師見理真非淺。〔蓮〕謝法喜檀齋恩眷。一事功成萬德全。

　　(朱橋水勢洶湧。難以立柱。必須發牒海神。若得潮汐。少停一月。方可施工。〔余〕全仗大師法力。)

　　〔余〕吾師道德洵通神　　普濟宏施願力深
　　〔蓮〕莫道外緣妨淨土　　外功成就即修行

　　潮神請旨分第三十七　(小生扮張老相公末扮伍子胥上)

　　(〔張〕波臣職守大江東。烟景迷離水拍空。〔伍〕吳越興亡千古事。至今遺恨笑英雄。自家非別。浙江掌潮大將伍子胥便是。〔張〕自家英濟侯張老相公便是。伍大人請了。〔伍〕張大人請了。〔張〕今日大人何往。〔伍〕俺也非為別事。只為雲棲大師。倡建橋梁。頒行牒文到來。祈祝海神。暫停潮汐等因。特此奏明。以便奉行者。〔張〕俺也正為此事而來。事既相同。一併陳奏。同往便了。〔伍〕就此前去。須走一程也。)

　　〔新水令〕　浙江洶湧起潮頭。浪奔騰電飛雷吼。推山排嶽勢。沒日浸天浮。浩渺源流。論此地曾分職守。〔張〕

　　〔步步嬌〕　錢塘自古稱神溜。城郭依然舊。帆影集千艘。隔岸重重。越山明秀。千古大江流。潺潺瀉不盡奸雄垢。〔伍〕

　　〔折桂令〕　浩然間把往事重搜。恨殺當年一劍吳鈎。痛䲭夷水面漂浮。棄却忠謀。館娃宮止剩得殘陽敗柳。姑蘇臺頃變做麋鹿荒丘。淚灑吳州。遺恨千秋。赤瀝瀝俺一片丹心。都做了霧慘雲愁。〔張〕

　　〔江兒水〕　千古興亡局。浮生水面漚。不堪往事重回首。歡娛已極生僝僽。雄啚鼎盛終傾覆。成敗何須深究。你看吳越殘棋。到今日空花非有。〔伍〕

　　〔雁兒落帶得勝令〕　可知道失籌的莫浪憂。可知道得手的休誇口。泛舟的怕死五湖遊。賜劍的戀爵終無後。呀到今日名利兩悠悠。羨殺那山水青還秀。何求。興與廢都知透。休休把雄心一筆勾。把雄心一筆勾。

　　(迤𨓦行來。龍宮已到。不免上殿奏聞。〔旦扮龍女上〕來者何神。有何表奏。〔眾〕臣等乃浙江潮神為雲棲大師。啟建橋梁。乞停潮信等事。〔合〕)

　　〔僥僥令〕　雲棲蓮社祖。有牒向臣投。為建橋梁停潮候。望吾王定可否。便江臣好展籌。

　　(〔龍〕昨普陀大士有旨。龍王早已知悉。正着俺來宣示。浙江行潮將領。所有潮信。不得興駕潮頭。暗行消長。暫停三月。潮勢悉依蕭山南岸而行。如違定罪不貸。〔眾〕謹領法旨。〔龍〕就煩二位。宣示眾神便了。〔眾〕曉得〔龍下〕〔合〕呀)

　　〔收江南〕　怎知道普陀護法呵。奉敕旨轉潮頭。自從今大江東去息奔流。諭波臣且休。諭波臣且休。好教他怒濤斂却萬功收。

　　(〔伍〕海門將領何在。〔淨丑副老旦扮行潮將上〕〔眾〕)

　　〔園林好〕　歎滄溟洪波巨流。頃刻里桑田一坵。陵谷變從來古有。難可測鬼神謀。難可測鬼神謀。

　　(〔眾〕主帥有何將令。〔伍張〕目今那雲棲大師。為建橋梁。普陀護法龍王有旨。已後浙江潮信。不得興駕潮頭。暗行消長。暫停三月。潮勢悉依南岸而行。如違定罪不貸。〔眾應介〕〔合〕)

　　〔沽美帶太平令〕　勸人生效法修。勸人生效法修。也須識下場頭。歎旅泊風光不久留雲水外好追求。兒女輩莫擔憂。馬臨崖收韁難救。到江心船難補漏(俺呵。)羨禪門心投意投。望靈山神遊夢遊。(呀)到如今消盡俺英雄機彀。(〔眾先下〕)

　　〔尾聲〕　修行自有諸神佑。不枉了蓮宗領袖。(歎我輩呵。)水府勞勞甚日休。

　　〔伍〕普陀護法事非輕　〔張〕水府龍宮奉敕行
　　　　　莫道修行非勝事　　　　果然念佛眾神欽

　　竹窗垂範分第三十八　(蓮大師上)

　　〔燕歸梁〕　竹窗閒坐意清涼。歎浮世忙忙。可憐忘却舊家鄉。全不想夢非常。

　　(憶昔狂心向外求。雲山幾度謾追遊。自從一得家鄉信。直至如今不出頭。某甲自東昌得箇歇處。至今隨緣。一心念佛。但既己自利。尤須利人。豈可坐視迷津。不施舟楫。今日閒暇。不免將彌陀疏鈔。重訂一番。有何不可。)

　　〔梁州序〕　清涼竹院。幽窗寂靜。閒把經文重訂。西歸極樂。迦文苦口叮嚀。(可歎世人。貪戀紅塵。認苦為樂。茫茫長劫。甘受輪迴。好可憐也。)他只為迷頭認影。背父離家。未有還鄉信。(因此我佛世尊。說彌陀契經。大開方便。)教他持名歸去也。莫因循。只在當人一念純。瑠璃地纖塵淨。感西尊時刻勤招引。休辜負。至人恩。

　　(日前曹魯川。曾有書來。說念佛法門。乃愚夫愚婦所為。何有智人。甘此鄙事。咳。如此魔見。大是可笑。還可憐愍者。)

　　〔前腔〕　他魔心僻見。觀天坐井。怎識歸元捷徑。彌陀悲願。宏通普攝三根。(普賢菩薩。以十大願王。導歸極樂。韋提夫人。以專心安養。上品往生。其中多少聖賢。難以枚舉。)他洵是華嚴長子。佛母夫人。多少諸賢聖。都歸心安養國。敢相輕。是方便門頭最上乘。瑠璃地。纖塵淨。感西尊時刻勤招引。休辜負。至人恩。

　　(〔作檢書介〕這是我戒疏發隱。這是禪關策進。這是我隨筆。這是二筆三筆。皆已詳悉。不須再訂。〔小旦扮侍者上〕鐘聲欺鳥語。檀氣壓花香。自家侍者便是。向者大師所選諺謨曲典。眾居士欲刊本流通。今已刻就。不免呈上。〔稽首介〕稟大師。諺謨曲典。今已刻就在此。〔蓮看介〕到也刻得精楷。〔侍〕啟問大師。何為諺謨。〔蓮〕諺者方言。謨者訓範。古今。市井俚言。頗寓箴規至理。奈世人習焉不察。都輕忽過了。)

　　〔前腔〕　聽閭閻世諦云云。蘊一部規箴古訓。奈提撕覿面。尋常錯過家珍。謾饒有聖經賢傳。錦字瑤篇。怎療得盲聾病。爭如時諺也。入人深。細味閒評最有情。〔合〕瑠璃地。纖塵淨。感西尊時刻勤招引。休辜負。至人恩。

　　(〔侍〕諺謨之旨已蒙大師闡揚。曲典之名。啟求慈悲開示。〔蓮〕你不知排場戲曲。原是詩雅遺音。爭奈世人。雜以穢褻淫詞。祇供壼觴笑謔。怎知道。那忠孝節義。感慨悲歌。感人最切。况南閻浮提。以音聲作佛事。吾今曲而典之。正是先以欲鈎牽。次令入佛智。方便中之巧施也。〔侍〕大師這箇方便。果然最妙。)

　　〔前腔〕　發清機。天籟佳音。喜節奏。賢愚樂聽。况孝忠節義。古今風化全憑。〔蓮〕切莫隨情逐妄。笑謔壺觴。恣作歡娛柄。陽春白雪句。好怡情。感慨悲歌最動人。〔合〕瑠璃地。纖塵淨。感西尊時刻勤招引。休辜負。至人恩。

　　(〔侍〕啟問大師。如今設有排場伎樂。我輩可觀聽否。〔蓮〕假使以出世間正法。化導有情。觀亦何害。〔侍〕為何原故。〔蓮〕若是排場不可觀。則書史亦不可觀矣。書史者。以言載事。排場者。以人顯事。其意同也。〔侍〕[口*賀]。聽大師這般說起來。可見役役浮生。都是一場戲局。若能感悟。即戲成真。若不行持。雖真亦戲。可見真戲融通。本無定法。只在當人迷悟耳。〔蓮〕你也說得極是。這是華嚴無礙境界。汝亦窺見一班。〔侍〕)

　　〔節節高〕　浮生一幻身。莫迷因。真真戲戲原無定。〔蓮〕須歸正。順世情。隨緣應。休教誤入迷魂陣。人身一失難重訂。〔合〕旅泊由來一戲場。散場歸路君須認。〔蓮〕

　　〔前腔〕　斜陽逝水傾。轉憂深。歸元未有傳燈信。(〔侍〕大師。不須憂慮。我想有此彌陀疏鈔。則徧界皆燈。薪傳無盡矣。)這是迷途鏡。闇室燈。還家近。渾如良藥消迷性。燈傳大地應無盡。〔合〕惟愿流通正法門。人人盡入蓮華境。〔蓮〕

　　〔尾聲〕　持名正念須精進。〔侍〕浮世光陰一瞬。(〔蓮〕普愿有情呵。)淨土同行覲至尊。

　　　　　竹窗閒坐繹餘功　　深念傅燈未普同
　　〔侍〕疏鈔發明垂萬古　　燈燈相續在蓮宗

　　○以疏鈔當傳燈。此千古慧見。復將真戲互融。破彼小乘法執。全部局面。此一分收完。

　　普濟幽魂分第三十九　(雜扮道人上)

　　(旃檀香譪瑞烟橫。寶炬禪燈晝夜明。規約清嚴人世罕。直教海內盡傳名。自家雲棲寺道人便是。自大師開山以來。道俗歸心。宰官護法。如今會下三百餘人。天下叢林。此間第一。日前大師為年荒歲歉。疫氣盛行。啟建水陸道場七晝夜。今晚圓滿。大師自臨法座。濟拔幽魂。着俺鋪設壇場。今料理已畢。想此時將臨座也。〔蓮上〕〔老旦副淨扮二僧白文隨上〕〔蓮〕)

　　〔粉蝶兒〕　座聳雲霄。烈寶炬九幽齊照。痛三塗劇苦難熬。拔沉幽。超苦溺。令六道亡魂都到。今日箇津濟也煞甚逍遙。再不受貪嗔癡。冥途業報。

　　〔睡春風〕　真可歎世間人。衣食苦利名焦把。一箇斷線枯骸戀阿嬌怎曉得一朝夢醒影兒消好苦也。黃泉路隻影蕭蕭舉目無聊。風流豪氣到此際只落得一場悲悼。

　　(某甲深悲幽冥苦趣。莫能救拔。為施瑜珈燄口。普濟孤魂。俺只索自臨座者。〔內鼓樂行香畢〕〔上座〕)

　　〔香讚〕

香燈寶座列層層。普施瑜珈大法門。召請十方賢聖眾。咸臨此會度幽魂。

　　南無雲來集菩薩摩訶薩。〔三稱〕

　　(登瑜珈之座。六度齊修。開濟物之門。三壇等施。法不孤起。仗境方生。道不虛行。隨緣即應。阿難習定事非常。夜見巍巍一鬼王。聲似破車喉似線。面然大士降壇場。唵啞吽。〔三稱〕〔內扮鬼王城隍土地繞場〕〔對法師作禮立介〕〔蓮〕某甲為憐幽冥之苦。薦拔十類孤魂。凡面然所統侯王將相。三教九流。士農工商。佳人才子。併一切水火漂焚。懸梁服毒。九橫孤魂。此夜今時。俱臨法會。〔鬼王復作禮繞場下〕〔二白文同蓮歎介〕)

　　〔歎孤調〕　國士朝官。宰職文臣類。濟世匡時。未遂忠良志。失寵懷憂。罷職身憔悴。去國遊魂。來受甘露味。

　　(〔內扮朝官〕〔對法師作禮合掌立〕〔歎完側立介〕)

　　〔前腔〕　武將戎臣。勇奪三軍氣。結隊交鋒。鑼鼓喧天地。北敵南征。殺陷沙場內。為國忘軀。來受甘露味。

　　(〔內扮將軍上〕〔如前式立介〕)

　　〔前腔〕　紅粉佳人。生長深閨內。粉面油頭。粧得嬌嬌媚。夢斷羅幃。年少拋夫壻。怨恨幽魂。來受甘露味。

　　(〔內扮女人上〕〔如前式立介〕)

　　〔前腔〕　馬踏車傷。王法遭刑輩。鬼擊天誅。自刎懸梁縊。水火漂焚。虎咬蛇傷類。九橫孤魂。來受甘露味。

　　南無蓮池海會佛菩薩。〔三稱〕

　　(〔內隨意扮傷亡上〕〔如前立介〕〔鐘鼓畢〕〔蓮擊案介〕〔眾魂轉身對師合掌立介〕〔蓮〕汝等佛子眾。得至道場中。至心皈三寶。所有罪皆滅。皈依佛。皈依法。皈依僧。皈依佛法僧已竟。我今施汝甘露法食。令一切飢虛。悉皆飽滿。唵穆力陵娑婆訶。〔三稱〕〔施法食介〕〔眾魂搶奪下〕〔蓮〕)

　　〔罵王郎犯上小樓〕　慾海翻波業浪高。那泥犂苦痛怎熬。茫茫長夜歲迢迢。罪難消。焰騰騰烈火焚燒。(可憐那餓鬼呵。)苦飢虛呌號。苦飢虛呌號。怎當他定業難逃。我傷心淚拋。我傷心淚拋。不由人悲心懊惱。頓起我度生懷抱。因此上普濟瑜珈。因此上普濟瑜珈。好教他脫離苦海。頓馭雲軺。兜率宮。安養國。倏爾高超。庶不負大悲心。如來密教。

　　(我今入觀。嘿誦真言。助汝往生者。〔觀音領眾魂〕〔走唱介〕)

　　〔僥僥令〕　無邊諸惡造。劇苦肯相饒。今日須臾提掇起。出三塗。上九臯。罪千般一筆銷。

　　(〔觀〕〔高立介〕你看大師入慈悲三昧。現滿月威儀。汝諸佛子。可曾見否。〔眾〕我等罪根深重。有眼如盲。不能得見。〔觀〕待我拂開業障。令汝見者。〔拂介〕〔眾〕果然大師好滿月相也。〔眾〕呀。)

　　〔收江南〕　看大師現形滿月呵。殊勝相果高標。光中閃爍現金橋。(〔觀〕汝等仗此慈航。脫離苦海。好徼幸也。〔眾〕)方知淨土總非遙。〔拜蓮介〕謝吾師道高。謝吾師道高。頓教我慈航普度出波濤。

　　(〔蓮出觀介〕揭諦揭諦。波羅揭諦。波羅僧揭諦。菩提薩婆訶。〔擊案介〕汝諸佛子。要知你造罪根本麼。〔眾點頭介〕〔蓮〕罪由汝心起。心空罪亦亡。心罪兩俱空。是名真解脫。〔白文合〕唵嘛呢叭𡄣吽。〔十稱〕〔觀音作接引過橋介〕〔過畢〕〔蓮擊案〕〔眾作騰雲昇天〕〔下〕瑜珈功德普濟已周。恩沾沙界。和南聖眾。〔擂鼓三通下臺〕〔蓮〕)

　　〔甘露飲帶太平令〕　從自性。識根苗。沉溺苦。悉高超。罪業因緣一筆消。脫桎梏。證逍遙。登雲路。上金橋。覲彌陀同生極樂。證無生發明心要。破無明永除煩惱。(俺呵。)這其間魔消障消。蓮臺上名標姓標。呀。方顯得施瑜珈。度生微妙。

　　(某甲一期已畢。諸愿已周。明日吾當西歸。早已分付。請城中護法。交點遺囑。曾去請否。〔內〕已請下了。)

　　　八十年來願已周　　生期報盡豈堪留
　　　莫將老實門風改　　一句彌陀萬事休

　　頒囑西行分第四十　(小生扮宋末扮徐巾服上)

　　〔戀芳春〕　趨命吾師。想付囑雲棲後事。〔徐〕斜陽帶晚忙來至。馳驅怎敢遲遲。

　　(〔宋〕自家宋化卿便是。〔徐〕自家徐裕湖便是。〔相見坐介〕〔宋〕昨日大師有命。召我等入山。再頒遺囑。不知有何緊要。不免展視一番。〔共看介〕)

　　〔一封書〕　遺囑再重施。十二位當前居士知。我老病實難支。逝水殘陽頃刻時。恐有將來魔眷等。紊亂僧規未可期。望護持。合力誅。力疾和南伏枕時。

　　(〔宋〕我想大師慮事精詳。洵非凡人可及。恐別有遺言分付。不免同到方丈。再候慈示。意下如何。〔徐〕小弟正欲如此。同去便了。欲施檀護力。〔宋〕頻候至人言。〔虛下〕〔蓮上〕)

　　〔步蟾宮〕　枯骸將散西歸去。再囑累傳燈心緒。

　　(平時發願往生。今日神歸安養。不違本誓。吾願足矣。但只慮沉溺眾生。無由普濟。因此悲念未酬。轉展放心不下。所有彌陀疏鈔四卷。吾一生心血所寄。以續蓮宗一脈者。必須面囑一番。庶可放心西去也。〔宋上〕竹影搖禪榻。〔徐〕松烟繞藥爐。〔稽首介〕〔宋〕眾等聞師不安。人心惶懼。雲棲後事。大師可再有分付否。〔蓮〕我也別無他慮。所著彌陀疏鈔。實乃淨土慈航。傳燈正脈。當令普利羣生。不可斷絕。在大眾只宜老實念佛。莫換題目便了。〔內鼓樂長幡〕〔外扮彌陀上〕〔宋〕為何此時。異香滿室。〔徐〕呀。為甚此時。天樂盈空。〔蓮〕汝輩不須驚訝。我佛垂慈。來接引也。〔眾〕弟子們為何不見。〔蓮〕汝肯一心。見佛有日。〔蓮拜佛介〕)

　　〔清江引〕　彌陀一句心無倦。無上殊方便。天樂現金身。遂却平生願。勸諸賢。早修行。歸元轉。

　　(〔蓮隨佛鼓樂下〕〔內扮如蓮倚桌介〕〔徐宋呌介〕呀。大師竟圓寂了也。〔悲介〕我那大師。)

　　〔孝順歌〕　我心悲悼不自持。何忍飄然長別世。迷津舟楫更誰施。五雲彩散難留住。(咳。大師。)你願滿竟西歸。慈範何年會。痛吾儕失所依。一度追思。一度裏頻垂淚。

　　(〔宋〕我想去歲孝義庵庵主已歿。今歲大師又復西行。哲人云亡。可勝歎息。)

　　〔五供養〕　芳規誰繼。他念諄諄囑託雲棲。(〔徐〕監院之事。大師曾定人否。〔宋〕)說修持須解行。(〔徐〕若無解行之人。如何處置。〔宋〕)戒次且姑依。〔徐〕吾師仔細。他事周全。超然入微。(〔宋〕我想彌陀疏鈔。真是迷津寶筏。〔徐〕)傳燈憑疏鈔。大地悉皈依。徧界流通。薪傳無已。

　　(如今怎麼治喪。〔宋〕大師分付。不許披麻帶白。照常規式。所有衣鉢。盡行作福。〔徐〕咳。我大師真聖人也。〔宋〕眾師齊來。把大師擡入法堂裏去。〔眾擡入介〕)

　　〔宋〕分明古佛暫臨凡　〔徐〕古德芳規未易攀
　　〔宋〕若問吾師真實處　〔徐〕前三三與後三三

　　彌陀接引分第四十一

　　(〔旦小旦持長幡〕〔彌陀同蓮上〕〔內鼓樂佛繞場作接引勢〕〔佛〕)

　　〔北端正好〕　入娑婆勤接引。是當年俺大願圓成。彈指間安養看看近。寶地琉璃淨。〔蓮〕

　　〔滾繡毬〕　看清奇眾鳥飛。琳瑯天樂鳴。舞天花。旋空成陣。踏瓊瑤步步無塵。看輝煌五色蓮。玲瓏七寶林。一層層把金階登盡。(〔內先細樂〕〔次〕〔清江〕娑婆眾苦誰〔舉樂音和詠〕〔引〕　人曉。輪轉何時了。煎熬釜內魚。况復籠中鳥。勸世人。早回心。歸去好。〔又〕西方極樂誰人曉。永斷諸煩惱。高超非想天。況復蓬萊島。勸世人。早回心。歸去好。〔又作細樂介〕〔蓮〕此歌。係弟子翠竹山房所詠。為何流傳淨土。〔佛〕善男子。你知道因該果海。果徹因源。你那裏歌詠勸揚。俺這裏宣流接引。正如空谷傳聲。湘江映月。不隔一線。〔蓮〕聽如來金口所宣。頓得無生法忍。入不動地。〔合〕)止聽得樹林中妙法宣音。金風拂體披襟爽。法化宣流入耳清。永證無生。

　　(〔蓮〕〔念佛作禮介〕〔佛〕善男子。你看眾菩薩俱來迎也。)

　　〔倘秀才〕　眾菩薩從來清淨。諸佛子無邊苦行。這的是福德因緣報所生。料此中無別客。都是些大士與聲聞。享無窮壽命。

　　(善男子。若人生此土。永除煩惱。即得無生法忍。皆得不退轉于三藐三菩提也。)

　　〔滾繡毬〕　須識得煩惱從今斷。無明永不生。還最初本來清淨。(那世間眾生呵)。都執着幻相根塵。狂將妄想施。隨塵造業因。累生兒墮貪嗔癡穽。怎出得苦海迷津。(今日呵)。正是一念功成提掇起。千生萬劫不沉淪。出類超羣。

　　(〔佛〕善男子。你須知那釋迦如來之恩。便粉骨碎身。也難報答。)

　　〔倘秀才〕　最難報迦文重恩。大悲腸度汝迷情。五濁淒涼不忍聞。他苦口頻申勸。是隨方療病根。(那前面就是寶所了。〔接〕〔蓮手介〕)我與你同入那寶所安身。

　　(〔內照前鼓樂接引下〕)

　　同生安養分第四十二　(副淨扮遠公永明俱袈裟六人齊上)

　　〔破陣子〕〔遠〕久已還元觀自在。〔永〕名標安養金臺。(〔劉高〕)最喜逍遙無一事。(〔妹湯〕)無寒無暑亦無灾。〔合〕心花處處開。

　　(〔遠〕自家廬山遠公便是〔生〕自家永明禪師便是。〔外〕自家劉遺民便是。〔淨〕自家高麗王便是。〔旦〕自家王小妹便是。〔小旦〕自家孝義庵袾錦便是。〔眾念佛相見圓禮介〕〔遠〕今日雲棲大師。傳燈愿滿。蒙如來接引。怎還不見到來。〔蓮上〕〔長幡引上〕)

　　〔下算子〕　累劫漫勞形。今日渾無礙。可喜心珠處處圓。包攝虛空界。

　　(〔眾〕〔合掌念佛相見介〕〔永〕雲棲善友。你記得五百年前受囑事麼。〔蓮〕三際了然。無復障礙。正是現前一會皆師友。都是當年發願人。)

　　〔玉芙蓉〕　從今識本懷。累劫迷貪愛。感吾師接引塵埃。西歸已入無生派。徹體逍遙實快哉。〔合〕超三界。復圓明本來。總十方三際。唯是一心該。〔眾〕

　　〔前腔〕　羣迷逐妄乖。未了無明債。被根塵哄誘安排。彌陀一句超千界。世上誰人肯信哉。〔合〕無成壞。復圓明本來。總十方三際。唯是一心該。

　　(〔老旦扮觀音大士賫敕上〕)

　　〔人月圓〕　佛敕一函來寶所。現前共證圓通。

　　(佛旨到。合掌胡跪。恭聽宣讀。敕日。參禪見性。乃諸聖最上之一乘。念佛往生。係我佛權中之實諦。殊途同歸。別無二法。兹有匡廬上人。首闢蓮宗。六時行道。永明大士。兼修禪土。萬行莊嚴。雲棲善來。宏通念佛。普攝三根。自利利他。廣修六度。俱于紫金萬寶臺上。上品上生。其蓮社中劉遺民等。一十八人。併高麗王。王小妹。孝義庵袾錦。各得念佛三昧。着千金花銀臺。中品上生。所有剃度師長。即生兜率天宮。其本生七世父母。併九族人等。俱生忉利天宮。然後不違本誓。回入娑婆。廣度有情。同成正覺。欽哉謝恩。〔眾叩首〕〔念南無無量壽佛介〕〔眾禮大士〕〔大士授記介〕恭喜諸大士。不易到此地。願獲我圓通。得。無量三昧。〔眾謝〕〔觀下〕)

　　〔皂角兒〕　累生來三塗遭報。喜今日萬緣齊了。論本來諸法皆空。踏實地雙雨寂照。智無師。心無得。身無相。法無妙。煞甚逍遙。虛靈一竅。聖凡兼掃。這段風光。有誰知道。

　　〔大環着〕　痛閻浮壽少。儘奔波名利徒自勞。歎南柯夢短天易曉。童顏容易老。休誇年少。莫華堂留戀羣歡笑。權傾富豪。無邊罪業般般造。怎知暗裡無常。不擇晨昏。頃刻勾符到。當知苦海茫茫。及早須修道。莫待埋荒草。

　　〔金錢花〕　極樂往生福報。福報。古往今來多少。多少。勸君念佛莫辭勞。作功德。種靈苗。出火宅。甚逍遙。

　　〔尾聲〕　從來善惡非無報。莫待閻君出票。(普勸諸賢呵。)在念佛灘頭着一篙。

　　三祖因緣事事真　　一番拈出一番新
　　當場幻相皆真相　　入耳歌音即法音
　　一莖草丈六身　　　切莫隨流認戲文
　　若能珍重回頭去　　便是蓮宗會裡人

　　愿以此功德。普及于一切。上報四重恩。下濟三塗苦。若有見聞者。悉發菩提心。盡此一報身。同登極樂國。

　　十方三世一切佛。諸尊菩薩摩訶薩。摩訶般若波羅蜜。

　　總評

　　趙龍之殺。以積惡滅倫所致。非為首舉殺也。至死猶不知罪。誣告反坐。其苦自招。宜哉。世人所畏惟閻王。而閻王頂禮。惟是莊嚴淨土之永明。則人豈可不勇猛回頭。一心念佛。求生西方乎。○許自新見地獄之苦。一回陽間。即發出世大心。乃云。我決意要了明生死大事。即便棄家。如此鐵漢。世所希有。○道傳海外分。不獨高麗王棄位出家。即行人官亦非凡品。所為善人俱會一處也。○許公一受遺囑。即便立化。當是精進勇猛心所致。洵非諸人可及。○大勢至菩薩。是念佛領袖。其中言語。皆結上起下。要緊的接脈。切勿視為緩局。○一切佛祖出家。各有時節因緣。今烹茶碗裂。是時節已到。就機觸發耳。○七筆勾。是大師親作。勾却遂此出塵。今特拈出。以見祖師心腸。早已打掃乾淨。○搜山分中。從虎發諢。五種人該吃。是諢中發勸。怕老婆也該吃。又是勸中發科。至于父母也不孝了等語。又是科中發勸。我見你跪在土地娘娘面前。又是勸中發諢。下場正如陽羨書生。幻不可測。觀者莫作等閒看過。○東昌發悟分。是一則實案公據。其中魔佛互混。非到家人不能知得。○大師病于自下。其事杭人皆知之。若不拈出。反失真蹟。雖欲隱惡。不可得也。○大師因緣。却從祈雨而起。可見龍天推出。與強出頭者。大是不同。○朱橋之建。太守啟請每人施銀八分。每椿大悲一呪。皆是實事。至于潮神請旨。普陀護法。俱是真理。何也憨山云。錢王以萬弩射之而不却。吾師以念佛呪之而息波。噫。異哉。大師以大悲故。發愿普濟。救拔幽魂。故座上現滿月之相。以致大士稽首。與今之逐蠅頭而了故事者。天淵隔矣。何得以瑜珈鄙之。○再頒遺囑。是大師條理精密處。○彌陀接引。是大師不違本愿處。此分內。言言警發。極醒人意。○同生極樂。切勿視為奇特。人人可生。只在一心不亂。

異方便淨土傳燈歸元鏡三祖實錄卷之下終

　　戲劇融通

　　嘗聞祖師有聞舉輓歌而悟道者。有聞乞人行歌而悟道者。豈戲劇不足以悟道乎。吾以為戲劇即道。第世人習焉而不覺耳。即今思之。父母妻子親朋眷屬。豈不是同夥戲人。富貴功名即是粧點的服色。田園屋宇。即是搬演的戲場。至于榮枯得失。聚散存亡。即是一場中悲歡離合。其中凶頑善類。君子小人。互相酬酢。即是一班生旦淨丑。纔離母腹。即是開場之期。葢棺事定。便是散場之局。然則閻浮世界有一而非戲乎。猶未也。進而思乎其人。彼一人之身也。倏而男。倏而女。倏貴倏賤。倏文倏武。倏老倏幼。倏生倏死。倏人倏畜。變幻不常。苦樂莫定。較與苦海眾生。輪迴六道。改頭易面。隨類受形者。寧有異乎。夫眾生因迷逐妄。隨業受報。枉淪苦趣。無有真實。然則生死果報。無始至今。宛同一戲耳。又何疑于世劇也乎。猶未也。更進而求乎其道。彼諸人。苟一當場。笑也而無喜心。啼也而無悲心。惱怒也而無煩惱之念。求乞也而無貪得之懷。男女交歡。而從無癡淫之想。打罵也而不嗔。殺戮也而不恨。極意拈弄。於自己主人。安然不動。鑼鼓一歇。便現本地風光。瀟灑天然。具大解脫風味。較與祖師之隨機應務菩薩之隨類度生者。又何以異乎。嗟嗟。戲場中日說妙法。而世人不知。止供壺觴笑謔。彼戲人日轉法輪。而自又不知。僅作餬口生涯。夫世人藉戲人以醒迷。而戲人復迷於所迷。是以迷人而復迷迷人也。茫茫長劫。無有出期。悲夫。

　　問答因緣

　　問。師何發心。搆茲實錄。

　　答。從悲心所搆。一切有情。皆當成佛。因迷五欲。貪戀執着。流落他鄉。輪轉受苦。今就他聲色欲中。引其信受。正使就路還家。極為省便。憫一切故。

　　問。歸元鏡何門所攝。

　　答。淨土門攝。以淨土中水鳥林木。皆演法音故。

　　問。內中所屬何義。

　　答。是權巧化導。屬乎方便。又係大乘了義。不類二乘有漏。以念佛必成佛故。放生具大悲心故。

　　問。歸元鏡。畢竟名戲。何成祖錄。

　　答。妙理圓通。切莫擔板。若滯境守愚。亡失方便。終落二乘外道。所以祖師云。盡十方界。是一戲場。諸佛出世。皆同影現。總明無一實法與人。皆是黃葉止啼。權巧方便。遊戲三昧。如寒山拾得。布袋蜆子諸聖。皆截斷聖賢藤索。掀翻佛祖家私。打破虀瓮。別開生面。是以機用方便。而遊戲者。至於普門大士。或現男女僧尼。或現宰官妃后。或現餓鬼修羅。或現畜生地獄。隨類度生。不拘繩尺。是以大悲方便而遊戲者。種種方便。窮劫難述。故須識祖師機用。具普門手眼。方知歸元鏡消息。汝輩當求法慧二眼。高枕虛空。正好看大地眾生演雜劇也。

　　問。歸元祖鋒。是虛是實。

　　答。非虛非實。何以故若詮體則纖塵不立。故非實。詮用則萬法森羅故非虛今歸元鏡者或顯理。或顯事。或事理互融。或真妄兩顯。雙收無礙。不離體用。故云。非虛非實。

　　問。用何三昧。得成歸元妙義。

　　答。有五種因緣。和合成就。一佛法。二世諦。三文字。四音律。五通俗。缺一則不可。何以故。缺佛法。則不成祖錄。缺世諦。則究成杜撰。缺文字。則語言乖舛。缺音律。則聲調不和。缺通俗。則流通不遠。故必須五緣和合。成此方便。

　　問。歸元鏡具幾許功德。

　　答。其功德不可思議。譬人以大千七寶。持用布施。所得功德。不及萬一。何以故。世財布施。屬有漏因。念佛往生證無漏果。故若論權巧宏法。方便利生。即緣覺聲聞。亦當避地三舍。

　　問。能演之人。與所演之處。果能生福否。

　　答。福利甚大。所演之地。即成道場。能演之人。究竟成佛。何以故。以如來威神。三祖願力。故又能存者獲長壽。增智慧。釋病苦故。亡者拔業障。出三塗。獲往生故。

　　問。歸元鏡。有發心信受者。蒙幾許利益。

　　答。發心皈向。根器不同。約其因地。略有五種。一者。初地見聞。感動慈念。隨即戒殺者。得歸元鏡之毛。二者。見聞發心。歡喜生信。隨即持齋。放諸生命者。得歸元鏡之皮。三者。淨心隨喜。生難遭想。深信因果。朝夕念佛者。得歸元鏡之肉。四者。深心淨信。脫離世緣。厭娑婆苦。一心念佛。求生西方者。得歸元鏡之骨。五者。見無所見。聞無所聞。契自性彌陀。了唯心淨土。一脚踢開三祖燈光。一槌擊碎歸元鏡影。竿木隨身。逢場作戲。拖泥帶水。方便提攜。遊戲中現寶王剎。微塵內轉大法輪。若此者。得歸元鏡之髓。葢惟得髓。方稱歸元之本懷耳。噫。微斯人。吾誰與歸。

　　客問決疑

　　有客問於懶翁曰。師所作歸元鏡。誠足以悅目警心。然諸善士。每每竊議。以為大乘教典。曠代祖師。編入戲劇。暢演高歌。酒肆淫坊。壺觴笑謔。褻聖謾賢莫此為甚。子亦惑之。敢請果爾否耶。翁曰然。誠有是言也。然此輩初心起信。法執未融。但知奉佛。不知報恩。固守常法。不識方便。無怪其疑且毀也。而孰知宏法利生。正所以報佛恩。故巧設方便。正所以宏法利生。今拈為排場者。正借彼幻人。顯諸實法。投其所好引彼見聞。使其發心念佛。求生淨土耳。如華嚴經云。先以欲鈎牽。次令入佛智。正謂此也。故云歸元無二路。方便有多門。客曰。其如不信者多。而歸向者少。奈何。翁曰。三藏十二部。皆金口所宣。人人能奉持否。法華會中。尚有五千退席。安得使人人歸信。但于不信眾生。植其因。投其種耳。何以故。不信之人。大都耽于聲色名利。豪縱淫騁。流連一生。佛法名字。沒世不聞。三寶之地。足跡不至。亦不知孰為彌陀。孰為淨土。沉沒苦海。大可悲憐。故此實錄者。正富貴場中之荻渡耳。假此方便。誘其見聞。一歷耳根。永為道種。正如彌陀疏鈔云。或信或疑。或讚或毀。知有彼佛。便成善根。多劫多生。俱蒙解脫。今歸元鏡者。亦復如是。但使見聞者。知有彌陀可念。有淨土可生。無論信謗。已投種于土。雨露所滋。多劫多生。必蒙解脫。但不聞不知。則不成種。嗟乎。闡揚淨土。十方聖賢。歡喜無量。即三祖復起。亦必歡喜無量。肯嫌為褻慢耶。况佛法徧一切處。斷不遺千戲場。菩薩度一切人。決不揀於淨穢。此不嫌褻慢之明徵也。其以為褻慢者。皆常人二乘之見。自心疑懼耳。於佛祖何有。噫嘻。設使有褻慢之罪。子當其辜。使人人念彌陀而生樂土。子雖入地獄。亦歡喜無量矣。何懼之有。善男子。莫生疑惑。如永嘉云。若以妄語誑眾生。誓招拔舌塵沙劫。子亦如是。若以邪法邪心誑惑世者。亦墮拔舌泥犂。如不爾者。願如來加被。仗佛威神。當令世世流通。見者聞者。皆覲彌陀。讚者毀者。悉生安養。客乃大悟。稽顙而作偈曰。

　我初疑為劇　不識為方便　佛見與戲見　交搆于胸中
　罪業宛然生　都從自心起　今聞師所說　如夢方始覺
　世出世間事　皆同戲幻等　但取救脫人　即成無上法
　譬如醫病人　但取能愈病　遲速不同倫　不問藥貴賤
　歸元亦如是　借幻而逗機　但植淨土因　何有法非法
　我今深奉持　讚歎莫能盡

　　客踴躍歡喜作禮而去

　　淨土傳燈歸元鏡跋

　　諸法三昧。其名甚眾。功高易進。念佛為先。故世尊圓機授道。直指西方。葢淨土一門。豎超三界。橫截五道。一得往生。不受後有。直臻無上菩提也。盡大藏中。八萬四千法門。無如此簡要直捷。奈密織癡網。淺智之刃莫揮。故佛見是利。眾生若盲。良可痛悼。洎蓮宗諸祖。現身說法。生彼者無量無數。而廬山。永明。雲棲三老。其最著者也。吾師不避疑謗。設異方便。搜三祖傳記。演為實錄。一時遠近見聞。翕然傾動。真如時雨愽潤。大地諸人佛。性。悉得發生。可謂擲出龍宮之寶。徧給羣生。匪宿緣之有幸。豈得遇于斯因。但當諦信。無恣口業。間有喜談理性。厭聞事相。豈知真心圓裏太虛。一切依正報相。皆吾心現量所具。若真理性洞明。當知事外無理。相外無性。苟諸緣放下。一念萬年。本性彌陀。復何遠哉。或以真實妙諦。不應開此如幻法門經云。但有言說。俱成戲論。一切幻相。悉皆空寂。身從無相中受生。猶如幻出諸形像。假音聲作佛事。正是以幻覺幻。凡諸游戲神通。總成一行三昧。從此發真歸元。不為幻相所惑。即是觀第一義。就令下根見解。一句染神。早植淨因。甚或謗誹。一落識田。已含智種。矧茲五濁惡世。四面火焚。惟佛一人。力能救援。三根普攝。妙難思議。故群經森列。偏讚西方。用宜深信。生大歡喜。佛說難信之法。洵能篤信勿疑。是人甚希。有過于優曇華。今我心大師。悲劫濁之方殷。傷邪見之剌謬。將醍醐上味。侑以清歌。如甘露灌頂。徹骨清涼。論事相。則懺六根。雪三業。究宗旨。則空萬法。了一心。聲聲演出無生忍。句句全談理事足。俾見聞隨喜。盡忻寶所。一切有情。偕臻壽域。其報佛恩。說如是法。名真實慈。正是法音直指歸元路。慧鏡高懸照古今。

　　見聞諸仁者　　　畢發菩提心
　　盡度一切眾　　　咸入蓮華藏

　　右淨土傳燈歸元鏡三祖實錄二卷智達上人手撰雲栖寺舊有刊本庚辛之亂板燬於兵住持宏憙屢欲復刊而未果今歲二月初九日為憙公六旬冥慶於是其徒隱權取舊本重刊印行於世以為記念憶丁酉季春偕連冲叔羅榘臣二君同遊雲栖宿寺中午夜雨後月色如晝萬境寂然余與榘臣詣憙師丈室參證禪理榘臣之言曰八識種子人所同具如上智者不待轉勸自依正道然亦僅矣吾觀由一鄉一村而積為縣縣積而為府為省為國愚昧之徒十百於上哲毘盧花藏經文將及萬卷微論讀之不能徧窮鄉僻壤田夫村婦縱日誦祕文精深莫究惜未有寓勸導於至淺之言借音樂為醒迷之具使人人均皈向於淨土邪見不生善念咸足不必密語祕偈而啟其信心同登彼岸為羣生之渡迷航亦愚民之大願海也憙師因出以此書示余二人明日天復微雨遂別去今十四年矣日月如駛冲叔之墓久有宿草榘臣撰華嚴指迷十卷淨土覺迷一卷雖已成書遠在滬上未得取而一讀今隱公攜新刊此書見示按譜安歌梨園之箏笛無異鷲宮之晨鐘暮鼓也梵門之曲本實即如來之金科寶訓也佛門多一皈依之人即世境少一造惡之人隱公重刊是書之心即憙師勸人向道之心亦即蓮池大師普度眾生之心(誠)幼讀彌陀疏鈔即有志淨土牽於世事沈溺物欲莫能專參禪理倘得能仰邀佛力得以炳燭之年專修白業普勸同人俾斯世羣迷咸登正覺以繼憙師之志一息尚存願與隱公交相勉也

　　宣統二年三月朔日錢塘丁立誠謹跋


