大藏經補編第 22 冊 No. 118 律宗燈譜


　　律宗燈譜緣起

　　客曰。師何以有是律宗燈譜之舉也。余曰。酬夙願耳。客曰。師之願為天下之公願乎。抑一人之私願乎。余曰。公願也。客曰。夫所謂公願者。果何謂耶。余曰。是願皆公。不公何願。佛法之分三宗。固不至今日始也。若自執一宗。便為了事。是非特所見之陋且未明慧命之源。夫我佛出世立人天之極則。明於心開禪學之源。行於身表律學之範。宣諸口啟教學之端。三學備於一人慧命該乎萬世。教雖有三所以行之者一也。自佛滅度後。從上諸祖。心通其全躬行。其一葢以度人為急。各行所願遂有宗教律之三門。設使當時宣祖。不遙依四分。建立宗主。開南山一脉。則佛法之於震旦。亦止傳授禪宗與經論而已。戒雖隱寓其中。其實未顯明於天下。由南山以前。推之未嘗無曇無德部戒本羯磨義疏。疏科種種律儀無如。時顯時晦未若禪宗之繩。繩不絕也。自南山以後。稽之未嘗。無滿意大亮等。諸祖踵行戒法。始終斷續相仍。未若禪宗之分承傳授也。維我古心馨祖挺生於戒法。陵夷之候。親受文殊大戒之源。為優波離再來。開戒古林。靈谷棲霞。甘露靈隱天寧等處。宏戒二十二年。南北道塲三十餘會。傳法門人。有蓮相宗大會海等。大律祖十餘人。分化四方。而律學為之一振何其偉烈歟。然此十餘祖之後。惟寶華三昧光祖德齊於師。而興戒尤為蕃衍故。
　　本朝百餘年來。天下之戒法。受自千華者。十居八九。故千華主人文海聚公。於乾隆初年。輯南山宗統一書。敘馨祖下分燈於他處者。列其世系於前。後自千華一世。以至九世。另為世譜。閱者謂其詳於昧祖一支。而畧於列祖各派。余謂聚公之輯是書也。非有成見於中而故為詳畧也。抑詳乎所不得不詳畧乎。所不得不畧耳。方其輯是書時。何嘗不廣徵博采。求天下之出於馨公之下者咸登是集。既以表律學派演之昌。復以冀律學流傳之永甚盛舉焉。乃有限於道里之修。或阻於應徵者怠第就其見聞稽考之所及而成是書也。凡在列祖之後。何不可以比照千華之例。各輯一支譜牒以𡹁後哉。顧我愍忠大會海祖以後。孤危一綫。宏宗固不乏人法道未能聿盛再傳。而至振寰福祖於
　　本朝康熙二十五年春自廣濟奉
　　旨移錫潭柘宏開戒法為潭柘中興律學第一代七傳而至(諒)於辛酉繼席以來歷今二十四載春冬戒期。黽勉擔荷。甲子春恭逢
　　今上皇帝
　　大駕臨幸山中
　　賜內帑以資僧眾
　　御題額聯焜耀叢林又
　　賜法物優隆佛地去年
　　翠華重幸茲山
　　天顏大霽歡喜倍前
　　賜佛
　　賜經又
　　賜帑金三百供佛飯僧
　　皇太后
　　賜金銀供器若干事
　　御題四額永鎮名山似此
　　恩寵洵千載難逢之
　　曠典顧(諒)福德淺薄。何幸際此遭逢。頼輔弼。諸大德力行善事。興建道塲。愈整愈新。輝煌宏麗。有加無已。但念遞代相承。以得人為首務。至嚴至慎。必待執至羯磨。方予繼席。而他處得法者無與焉。因是於本山得戒者固多。而於本山得法者恒少。凡戒子開法於他處者。即以戒為法。惟在行持篤實。可為後學津梁而已。(諒)有願欲將馨祖下十代律師。薈萃而輯為一書。用昭馨祖分燈之廣。嗣此而燈燈相演。則海內律宗。莫不明其端委。悉其支派矣。原擬廣為搜輯。苦於年老苟再因循。則此願終廢。爰命監院琮璋諸人。督理其事。而法嗣壽聖祥珠亦躬其勞瘁而此編得以粗就。從此代代相承。年年續入。從上源流燦若日星似與宗統一書互相輝映。此則用酬余之夙願也。夫客聞而歡喜讚歎。合十而為之頌曰。是願大公永永流通。毘尼振起不墜家風。即錄之以弁簡端云

　　乾隆三十年歲次乙酉仲春朔旦京都潭柘山岫雲寺第七代主律沙門源諒書

　　律宗燈譜凡例宗家撰述斷自七佛茲譜以世尊為元始非謂簡㨗葢纂言提要之意也西天六祖自優波離尊者起者緣尊者為世尊近執世尊在世時即秉持戒律如迦葉諸祖雖三學互融莫不宏宣戒律故次之東土二十一祖專持戒律而振興此土實自南山宣祖而宣乃遙依曇無德為宗斷續相承迨馨祖乃大演毘尼宏傳宇內馨祖以下受其戒法者十餘人傳授戒法惟寶華光祖為最盛若鄧尉藏祖兼承臨濟禪宗其間多有絕其法嗣者後之人苟能遙相繼續亦不致支派滅如也馨祖下第二世以至十世俱依世代同列其開戒道塲與其實行傳紀悉註明於下譜中所載傳紀惟就已見者登梓其有秘藏或已刻於家者望不吝郵寄以便補入用昭軌範諸律師撰述書目或已行世者或未行世者望詳明寄示註入以表人文諸律師墖銘乃揭一生之實錄作者不論王公韋布悉皆載入若投贈之詩文容俟搜羅別集遠省名山詎無行持戒律以度人者要皆出於馨祖之下或自執己見孤詣自行或限於疆里莫能遠達幸海內同宗留心詢訪敘明戒源俾登斯譜免致久而湮沒譜中大會海祖三昧光祖澄芳清祖隱微理祖共四大支各依世次列入非漫分前後也其餘列祖法嗣無攷者遂闕之南山宗統所列諸律師法嗣其分敘先後有悞者今依次第槩為改正譜中所載舊傳有詞句過於浮泛文義未免疵謬者畧為增損以就平妥其有見不到處望諸山更有以教我此譜收輯刊行皆本山自備鉢資無俟諸山佽助若刷印流通者止給紙工可耳此後續入儘可依次登梓不得混淆悞列同宗派系名字暨所住處望開明速寄山中隨到隨梓不敢怠忽

　　潭柘實道人謹識

律宗燈譜卷一

　　潭柘岫雲寺主律沙門源　諒恒實重訂

　　下相壽聖寺祥　珠雲浦　夢如散人善　學廣膚　仝較

　　睡庵居士劉霞彩次訏編輯西天佛祖釋迦牟尼佛優波離尊者摩訶迦葉尊者阿難尊者商那和修尊者優波毱多尊者

　　律宗燈譜卷一

　　釋迦牟尼佛(賢劫第四尊)於此劫中人壽百歲時出現於世剎利王種姓瞿曇父字閱頭檀剎利王也母字摩阿摩耶王所治國名迦維羅衛佛子名羅睺羅侍者名阿難陀二大弟子一名舍利弗一名目犍連佛身長一丈六尺圓光一尋坐阿沛多羅樹下成道亦云畢鉢羅樹一會說法千二百五十人皆阿羅漢佛壽七十九歲十二年中眾皆無有瑕穢亦以一偈而為禁戒頌曰善護於口言自淨其志意身莫作諸惡此三業道淨能得如此行是大仙人道後為有漏因緣發起隨制二百五十戒法也如來大弟子中有五百大阿羅漢各稱第一而尊者優波離於持律中佛稱第一論云所以稱優波離持律第一者謂自從佛得戒以來未曾犯如毫釐故稱第一佛言乃為將來比丘能設禁法使知輕重得濟危厄汝真持律以律付汝勿令漏失不可示以沙彌白衣復稱第一也世尊及化緣周畢仍遺教云汝諸比丘於我滅後當尊重珍敬波羅提木义如闇遇明貧人得寶當知此戒則是汝等大師若我住世時無異此也普曜經云佛初生剎利王家放大智光明照十方世界地湧金蓮華自然捧雙足東西及南北各行於七步分手指天地作師子吼聲上下及四維無能尊我者即周昭王二十四年甲寅歲四月八日也至四十二年年十九欲求出家而自念言當復何遇即於四門遊觀見四等事心有悲喜而作思維此生老病死終可厭離於是夜子時有一天人名曰淨居於窗牖中义手白言出家時至可去矣太子聞已心生歡喜即踰城而去於檀特山中修道始於阿藍迦藍處三年學不用處定知非便捨復至鬱頭藍弗處三年學非非想定知非亦捨又至象頭山同諸外道日食麻麥經於六年故經云以無心意無受行而悉摧伏諸外道先歷試邪法示諸方便發諸異見令至菩提故普集經云菩薩於十二月八日明星出時成道號人天師時年三十矣即穆王三年癸未歲也既而於鹿野苑中為憍陳如等五人轉四諦法輪而證道果至二十一年辛丑佛始檢約徒眾剏制戒律說法四十九年後告弟子摩訶迦葉吾以清淨法眼涅槃妙心實相無相微妙正法將付於汝汝當護持并敕阿難副貳傳化無令斷絕而說偈曰法本法無法無法法亦法今付無法時法法何曾法爾時世尊說此偈已復告迦葉吾將金縷僧伽𥠖衣傳付於汝轉授補處至慈氏佛出世勿令朽壞迦葉聞偈頭靣禮足曰善哉善哉我當依敕恭順佛故爾時世尊至拘尸那城告諸大眾吾今背痛欲入涅槃即往熙連河側娑羅雙樹下右脇累足泊然宴寂復從棺起為母說法特示雙足化婆者并說無常偈曰諸行無常是生滅法生滅滅已寂滅為樂時諸弟子即以香薪競茶毘之燼後金棺如故爾時大眾即詣佛前以偈讚曰凡俗諸猛熾何能致火爇請尊三昧火闇維金色身爾時金棺從座而舉高七多羅樹往返空中化火三昧須臾灰生得舍利八斛四斗即穆王五十三年壬申歲二月十五日也世尊滅後千一十七載後漢永平十年戊辰歲其教始入中夏

　　優波離尊者佛為太子時尊者為親近執事之臣也因翻云近執或云優波釐又云鄔波離此翻化生亦翻上首以其持律為眾紀綱故名優波離律云諸苾蒭白佛此鄔波離作何福業證阿羅漢持律第一佛言其鄔波離斯有因緣汝等善聽我今為說乃往過昔於賢劫中人壽二萬歲時有佛出世號曰迦葉波如來十號具足時佛有一弟子是阿羅漢持律為最鄔波離為彼弟子終身梵行不獲果利臨終之時而發誓願我所持福業善根願當來釋迦牟尼如來出現世時與彼世尊作持律弟子如我鄔波馱耶無異其弟子者即鄔波離是為先發願故今獲斯果尊者於圓通會上即從座起頂禮佛足而白佛言我親隨佛踰城出家親觀如來六年勤苦親見如來降伏諸魔制諸外道解脫世間貪欲諸漏承佛教誠如是乃至三千威儀八萬微細性業遮業悉皆清淨身心寂滅成阿羅漢我是如來眾中綱紀親印我心持戒修身眾推為上佛問圓通我以執身身得自在次第執心心得通達然後身心一切通利斯為第一西域記云王舍城迦蘭陀竹園西南行五六里南山之陰大竹林中有大石室是尊者摩訶迦葉波於此與諸大阿羅漢結集三藏前有故基未生怨王為集法藏諸大阿羅漢建此堂宇阿難聞持如來稱讚集素呾纜藏優波離持律明究眾所知識集毘奈耶藏迦葉波集阿毘達磨藏雨三月盡集佛三藏訖律云三藏者一毘尼藏二修多羅藏三阿毘曇藏取要言之律經論三藏也按餘諸部多云先集經藏今本律與五分皆言先集律藏如善見律云大德迦葉問諸長老曰為初說法藏毘尼藏耶諸比丘荅曰大德毘尼藏者是佛法壽毘尼藏住佛法亦住是故我等先出毘尼藏據此則先集律藏今以文便故譯者宣次在後又以三學言之律亦授在初也

　　摩訶迦葉尊者摩竭陀國人姓婆羅門摩訶梵語此云大迦葉波云飲光名也父飲澤母香志師生而金色因昔為鍛金師善明金性過去有佛名毘婆尸入滅起墖塔中像壞時有貧女將金珠往金師所換金餙像因捨之二人發願為無姻夫婦由是因緣感九十一劫身皆金色久在天上後生摩竭陀國身色金明故號為飲光見佛志求出家佛言善來比丘鬚髮自除袈裟着體常於眾中稱歎第一習頭陀行是稱金色頭陀西域記云迦葉波者聲聞弟子也得六神通具八解脫如來化緣斯畢𡹁將涅槃告迦葉波曰我於曠劫勤修苦行為眾生求無上法昔所願期今已果滿我今將欲入大涅槃以諸法藏囑累於汝住持宣布勿有失墜姨母所獻金縷袈裟慈氏成佛留以傳付我遺法中諸修行者苾蒭苾蒭尼鄔波索迦鄔波斯迦皆先濟度令離流轉迦葉承旨三番結集住持正法涅槃經云爾時迦葉告諸比丘佛已茶毘金剛舍利非我等事我等宜當結集法眼無令斷絕於是如來弟子得神通者悉集王舍耆闍崛山賓鉢羅窟後阿難比丘亦證阿羅漢果多聞總持有大智慧梵行清淨佛所讚歎聰敏第一夙生世世從事諸佛受持法藏故今從佛出家為侍者佛所說一字不遺故佛滅後結集法藏皆從口宣迦葉問諸大眾阿難所言不錯謬乎皆曰不異世尊所說迦葉乃告阿難我今年不久住今將正法眼藏付囑於汝汝善護持聽我偈言法法本來法無法無非法何於一法中有法有不法說偈已迦葉乃持僧伽黎入雞足山入定侯慈氏下生是為禪宗初祖

　　阿難尊者王舍城人姓剎利帝父斛飯王實佛之從弟也梵語阿難陀此云慶喜亦云歡喜如來成道夜生因之為名多聞博達智慧無礙世尊以為總持第一加以夙世有大功德受持法藏如水傳器無有遺餘佛故命為侍者及欲趣滅度乃以法付其弟子一名商那和修二名末田底迦而說偈曰本來付有法付了言無法各各須自悟悟了無無法傳法眼藏竟入風奮迅三昧

　　商那和修尊者摩突羅國人也姓毘舍多父林勝母憍奢在胎六年而生梵語商諾迦此云自然服即西域九節秀草名也若聖人降生則此草生於潔淨之地尊者生時瑞草斯應出家為阿難之徒預受佛記居優留茶伽藍先伏其地二火龍然後領眾處之將入涅槃以法付弟子優波毱多偈曰非法亦非心無心亦無法說是心法時是法非心法說偈已即隱於罽賓國南象白山中

　　優波毱多尊者亦名優波崛多又名鄔波毱多此翻近護吒利國人也姓首陀父善意年十七出家二十證果受商祖心印隨方行化至摩突羅國得度者甚眾由是魔宮震動波旬愁怖遂竭其魔力以害正法尊者即入三昧觀其所由波旬復伺便密持瓔絡縻之於頸及尊者出定乃取人狗蛇三屍化為華鬘輭言慰論波旬曰汝與我瓔絡甚是珍妙吾有華鬘以相酬奉波旬大喜引頸受之即變為三種臭屍蟲蛆壞爛波旬厭惡大生憂惱盡已神力不能移動乃升六欲天告諸天主又詣梵王求其解免彼各告言十力弟子所作神變我輩凡陋何能去之波旬曰然則奈何梵王曰汝可歸心尊者即能除斷乃為說偈令其囘向曰若因地倒還因地起離地求起終無其理波旬受教已即下天宮禮尊者足哀露懺悔尊者告曰汝今自去於如來正法更不作嬈害否波旬曰我誓囘向佛道永斷不善尊者曰若然者汝可口自唱言皈依三寶魔王合掌三唱華鬘悉除乃歡喜踊躍作禮尊者而說偈曰稽首三昧尊十力聖弟子我今願囘向勿令有劣弱尊者在世化導證果最多佛昔記云我涅槃後優波毱多無相佛大作佛事我後教化弟子此最第一於是隨方行化每度一人以一籌置於石室其室高二十餘尺廣三十餘尺四寸細籌所記人數充滿其中最後有一長者子名曰眾香來禮尊者志求出家尊者曰汝身出家心出家荅曰我來出家非為身心尊者曰不為身心復誰出家荅曰夫出家者無我我故無我我故即心不生滅心不生滅即是常道諸佛亦常心無形相其體亦然尊者曰汝當大悟心自通達宜依佛法僧紹隆聖種即為剃髮授具足戒仍告之曰汝父嘗夢金日而生汝可名提多迦乃以法付之偈曰心自本來心本心非有法有法有本心非心非本法而為禪宗五祖毱多尊者時有五弟子各宗一見分如來一大律藏為五部焉一曇無德法名四分二薩婆多三迦葉遺四彌沙塞五婆蹉富羅然斯部類雖殊佛親預記是故五天諸國隨宗一律皆獲道果尊者傳正法已乃踊身虛空呈十八變却復本座跏趺而逝弟子以室內籌用焚其軀收舍利建墖供養

　　律宗燈譜卷一東土律祖曇無德尊者曇摩迦羅尊者北臺法聰律師雲中道覆律師大覺寺惠光律師高齊道雲律師河北道洪律師京師宏福寺智首律師南山澄照律師京師崇聖寺文綱律師崇福滿意律師長安大亮律師會稽開元曇一律師蘇州開元寺辯秀律師京師章信寺道澄律師東京相國澄楚律師昭慶允堪律師錢塘靈芝寺元照律師京城大普慶寺實相圓明光教律師燕都西山戒臺寺萬壽律師金陵天隆寺右心律師

　　律宗燈譜卷一

　　曇無德尊者天竺國人也此云法正或云曇摩毱多此翻法鏡又翻法藏亦云法密尊者采菽氏之裔體毘履之支通達理味含藏正法大集經云我涅槃後我諸弟子受持十二部經書寫誦讀顛倒宣說故隱覆法藏言隱覆者即密義也法名四分乃毱多祖之弟子述義云葢佛滅度後百年之中西土傳法者皆具禪法律三藏因尊者鄔波毱多弟子五人各宗其見開張毘尼分為五部宗者殊難自後傳法惟授禪宗及與經論也從是以後律燈漸晦慧命懸絲至盛唐宣祖撰行事鈔建南山宗遙依四分宗主為始祖

　　曇摩迦羅尊者此云法時乃中天竺沙門善誦諸部毘尼秉承四分妙善律宗齊尚統傳云漢明初感摩騰法蘭惟有二人初來至此不得受具但與道俗剃除鬚髮被服縵條惟受五戒十戒而已伏惟如來出世八年始興羯磨震旦在白木調東二萬七千餘里開持律五人得受大戒自後至漢桓帝一百餘年內猶三歸五戒十戒迭相傳授桓帝已後北天竺國有五梵僧支法領等來至漢地始於長安與人受具足戒其時大律未傳支法領口誦出戒本一卷羯磨一卷流行此土今時名舊羯磨是後至曹魏嘉平二年曇摩迦羅尊者至洛陽又譯出戒律而以戒心為日用立羯磨受法準用十僧於是佛制大行震旦為中夏授受戒律之始也至姚秦義學及耶舍佛念譯四分十誦自此律儀大備

　　法聰律師南陽人也元魏時世稱律匠稽傳載元魏以前諸受戒者用四分羯磨納戒及乎行事則依諸律為步趨何異乎執左氏經本專循公羊之傳文也至魏孝文世師於北臺山始手披口釋覆公隨聽抄記遂成義疏權輿師本學僧祗因受體則首傳四分遠承法時三藏

　　釋雲中道覆者聰師之弟子也後秦有耶舍梵僧於逍遙園傳誦四分共羅什法師翻譯至元魏北臺始為演說師親承授最初於聰師講下纂成疏科六卷以釋四分

　　大覺寺釋惠光姓楊氏定州長盧人也年十三隨父入洛四月八日往佛陀禪師所從受三歸陀異其眼光外射如𦦨深惟必有奇操也苦邀留之且令誦經光執卷覽文曾若昔習旁通博義窮諸幽理兼以劇談譎詭態出新奇變動物情時談逸口至於夏末遂度而出家所習經誥便為人說辭既清靡理亦高華時人號之聖沙彌也然其雅量宏方不拘小節讚毀得失聲色不渝眾益器之而美其遠度陀曰此沙彌非常人也若受大戒宜先聽律律是慧基非智不奉若初依經論必輕戒網邪見滅法障道之源由是因循多授律檢先是四分宣通未廣有道覆律師創開此部製疏六卷但是科文至於提舉宏宗無聞於世故光之所學惟據口傳及年登冠肇學行畧周常聞言不通華登戒便阻乃往本鄉進受具足博聽律部隨文奉行四夏將登講僧祗律初以唱高和寡詞理精玄漸染津流未遂聽徒雲合光知學功之所致也

　　高齊道雲律師早依師稟奉光遺令專宏律部造疏九卷為眾所先成匠極多流衍彌遠加以威容嚴肅動止有儀談吐慈和言行相檢後又有道暉者連衡雲席情智傲岸不守方隅畧雲所製以為七卷聞以意會犍度推焉故諺云雲公頭暉公尾洪理中間著所以是也光諸從學翹楚如林眾所推仰者十人師其一也

　　河北道洪律師從習羣經惟以律學名[卄/昔]師據相州紹道雲𦙌容止沉正宣解有儀學門七百亟程宏量故諸經論之士將欲導世者皆停洪講席觀其風畧採為軌躅所著律鈔時共同秘而成授於世焉

　　京師宏福寺釋智首姓皇甫氏其源即安定伭宴先生之後也首年二十二方稟大戒雖從師授而得否未知乃於古佛墖前請祈顯證蒙降佛摩頂身心安泰方知感戒有實自爾旦夕諮訪挺出恒標雖教所未聞而行儀先備及尋律部多會其文明若夙知首素奉僧祗後從洪學撰疏二十卷夫持律之賓日填堂宇

　　南山澄照律師諱道宣京兆人姓錢氏吏部尚書申之子母夢月輪貫懷而孕生時母夢梵僧語之曰所孕者梁僧祐律師也處胎彌十二月而生九歲徧覽羣書十二善習文墨十五師日嚴頵公十六誦法華兩旬而徹十七落髮二十依首師進具戒三衣惟布常坐一食唐武德四年再依首師學律性好禪那期修正定頵曰戒淨定明慧方有據始聽未閒持犯焉識七年徙居終南紵麻蘭若宗承首法始製行事鈔建南山宗正觀四年行般舟三昧於清宮精舍經九十日龍化人形禮覲聽法沙彌染心顧盼其女龍怒欲害之念師教誡頓息惡心攝毒吐井白師勿飲此水及往視之其井涌沸又於雲際寺行此三昧前後二十一會常感天童為之給侍行道心勞疾作忽毘沙門天王授以補心之方即今之補心丹也師以戒壇未能合律躬自負土準律新之師行道中夜臨砌蹶仆有少年介冑擁衛之師問汝為誰神曰弟子博义天王子張瓊也以師戒德故給侍耳師問以世尊在世及滅度之事瓊一一言之計三千八百事隨問隨錄為感通神傳又以所寶佛牙授之宣保錄供養十九年偕奘公翻經宏福筆受潤文推為上首永徽元年復居紵麻乾封二年春天人告師曰師報緣將盡當生彌勒內宮十月三十日眾見空中旛花交列異香天樂同聲請師歸彌勒上聞之詔天下寺院圖形奉祀穆宗製讚曰代有覺人為如來使龍鬼歸降天人奉侍聲飛五天辭驚萬里金烏西沉佛日東舉稽首歸依肇律宗主懿宗朝諡澄照律師師之春秋七十二僧臘五十二德號法辯大師塔名淨光由其始終隱居終南故世人皆稱南山聖師也宣從登戒壇及當泥洹間受法傳弟子可千百人其親度曰大慈律師授法者文綱等其天人付授佛牙密令文綱掌護又傳云宣律師嘗築一壇俄有長眉僧談道知者其實賓頭盧也復有梵僧禮壇讚曰自佛滅後像法住世興發毘尼惟師一人也宣之持律聲振竺乾宣之編修美流天下是故無畏三藏到東夏朝謁帝問自遠而來得無勞乎欲於何休息三藏奏曰在天竺時聞西明寺宣律師秉持第一願往依止焉敕允之師撰有內典錄感通錄釋迦譜四分羯磨戒本律疏續高僧傳廣宏明集等書八十一卷並行於世是為南山律宗第九祖匡廬憨山師讚曰如來設教三學為師定慧所發以戒為基大法東流此教未光南山杰出一振其綱

　　京師崇聖寺文綱律師姓孔氏會稽人也綱誕育之日白鶴翔集若臨視焉在襁褓中午後不受乳哺猶如堅持齋者童齔隨師訪道十二出家冠年受具精慮苦行專念息心藜羹糗糧麻衣草薦操有彜檢口無溢言尋詣京兆沙門道成律師稟毘尼藏二十五講律三十登壇中宗孝和皇帝延入內道塲行道送真身舍利往無憂王寺入塔其年於乾陵宮為內尼受戒復於宮中坐夏為三聖內尼講四分律一遍中宗嘉尚為度弟子賜什物綵帛三十匹因奏道塲靈感之事六月七日御札題榜為靈感寺焉開元十五年八月十五日怡然長往時春秋九十有二其年九月四日墖於寺側師於律門乃法宇棟梁智河舟楫並稱為南山祖云

　　崇福滿意律師風神峭拔識量寬和經論旁通專於律學師初從文公法席已臻壼奧武德末遇鄴都法礪律師作疏解曇無德律部遂摳衣往從復明授受如是講導三十餘年乃傳付大亮律師亮方授越州曇一盛化之間出龍象之資無過意之門矣

　　長安大亮律師幼而明敏學通經肄後詣上京探頥律範依崇得升意公堂奧由是道尊戒潔聲振京華後居觀音寺大為唱導紀綱人天師表至開元五年印可毘尼藏於曇一上首宏播戒宗前後講四分律三十五遍刪補鈔二十餘帙師資表率何莫由斯

　　會稽開元曇一律師姓張氏葢韓人也曾祖隋太常恒始家於越梁肅製其碑銘曰越水漫漫崇山回合大師化滅式建靈墖緬慕上士誕修淨法有威有儀不窪不雜德溥化洽雲從海納勒石𡹁後千萬億劫遷化時大歷六年十一月十七日也

　　蘇州開元寺律師辯秀姓劉氏漢楚王交三十一代孫也秀幼孤諸父哀字之禮如教立孝自天生而宿植緣深心田欲稔因請於伯氏欲出家其伯哀而捨旃事靈隱謀禪師便能問津圖入道之意所聞指訓如涼風入懷醒然清悟天寶四年受戒於東海鑒真大師傳律於會稽曇一至德中舉高行隸名於吳郡開元寺乾元中下詔天下二十五寺各定大德七人長講戒律秀應其數也

　　京師章信道澄律師姓梁氏京兆人也生而奇表輒惡葷餚出家如歸無所顧戀忽遇禪僧摩頂與立名曰道澄瓶錫常隨冥合律範號律沙彌也受具之後聽南山律於諸學處徵其玷缺然賦性率畧住寺不恒或奉恩莊嚴草堂等寺所到便居護生為切建中二年坐夏於雲陽山有虎哮吼入其門澄徐語之其虎搖尾襵耳而退徙居章信寺或問其故澄曰出家者可滯一方乎西域三時分房俾無貪着觀門易立也

　　東京相國澄楚律師俗姓宗氏母妊楚之時畏聞羶臊及誕光爛充室鄰落咸驚洎當七歲親黨携之入寺見佛像輙作禮歸家問父曰惟佛獨爾餘者如何父曰蠢動皆佛何况人乎楚曰兒願學佛報二親劬勞其父默而許旃至十歲於相國寺禮智明為師有童子聚戲而招誘之楚曰汝何愚騃好嬉戲耶且雪山善財亦童子還如是否旁有聞者奇之曰子異日成法門偉器必矣受具後習新章律師即能入毘奈耶窟穴然其擊難酬荅露牙伸爪時號律虎王公大人請益者日眾晉高祖聞而欽仰召入內道塲賜紫袈裟尋署大師號真法焉自此皇宮妃主有求出家者楚師落髮度戒表裏氷霜命為新章律宗主始末臨壇度僧尼八千餘人

　　昭慶允堪律師錢塘人也幼從天台崇教慧公祝髮學無不通專精律部續南山宗感韋天示現地湧戒壇於杭之昭慶寺自慶歷皇祐以來復依律建壇於蘇於秀之開元精嚴等剎宏戒度僧祝延聖壽晚居西湖菩提寺撰會正記釋南山之鈔後有元照律師繼其寺仁宗嘉祐六年十一月二十六日入寂於昭慶建墖於菩提諡號真悟大師

　　錢塘靈芝寺律師元照字湛然餘杭唐氏子少依祥符東藏惠鑑師學毘尼及見神悟謙公講天台教觀博究羣宗以律為本又從廣慈授菩薩戒戒光發現頓漸律儀罔不兼備後嗣法堪師南山一宗蔚然大振矣常披布伽黎杖錫持𥁊乞食於市又傳云靈芝律師重造明州五臺戒壇成有一老人神氣超邁眉鬚皓白進而啟曰弟子有三珠奉獻以為壇成之賀言訖忽然不見因置其珠於壇心屢現光相其後有壇主會十師大開戒法越二日夜分有一僧登壇忽覩珠光外徹內現善財童子僧乃驚呼眾起視之悉皆環禮自是每夜益伸虔懇而珠之所現或金色佛或六臂觀音或紫竹碧柳竒木怪石或迦陵頻伽飛舞左右或月葢或神龍獻珠神變非一見者聞者皆謂希有師主靈芝三十年眾至五百每日生宏律範死歸安養平生所得惟二法門政和六年丙申九月一日集眾諷行願品趺坐而化葬寺之西北諡大智律師墖曰戒光嘗謂徒曰化當世無如講說𡹁將來莫若著書乃述資持記濟緣記行宗記住法記報恩記觀無量壽佛經彌陀經二義疏定尼戒本凡百餘卷行於世

　　京城大普慶寺實相圓明光教律師諱法聞姓嚴氏陝西人以西安王命居城南之義善寺邠岐涇渭四序講筵不絕從學者葢千數焉天子聞之徵至闕庭詔居太原教寺賜遼世金書戒本求戒者皆從公而師受焉王公大臣皆仰止高風猶景星鳳皇之瑞於明時也

　　燕都西山戒臺寺萬壽律師諱道孚字知幻江南江浦蔣氏子於金陵靈谷寺薙髮受具後發足叅方誓曰此行不踏曹溪路永不回頭見故鄉後果如其語北遊時正統年睿宗崇重三寶奉詔賜紫勅建戒臺每歲於四月一日起至初十日大開戒壇說戒睿帝大悅曰僧眾甚多龍蛇難辨勅建淨染二門於此山以騐涇渭其篤信者則受淨戒不篤信者則觸染法但眾生愚迷偏着染法者多師奏毀之自是師頂𩕳凸出御稱鳳頭祖師師自改曰亦鵝頭耳故俗呼鵝頭祖師曾詔師大內奏對佛法帝以凡情試師不動聲色帝聞戒德操守愈加敬重賜號為萬壽祖師焉春秋八十五法臘五十五示寂後建墖於本山

　　金陵天隆寺律師法諱如馨字古心族姓楊氏江寧之溧水人也馨師居家時篤信三寶年四十有厭俗出塵之志即於本省攝山棲霞寺禮素庵法師薙染為僧時素師講演法華至寶墖[口/叩]見空中現寶墖一座緇素仰瞻共稱希有以為應師之奇瑞也素師有高弟十人一時皆稱法門龍象而馨師居第七焉依本師受沙彌戒復欲近圓本師曰若得清淨十僧方可得戒如不滿數及不清淨難以授受是以叩諸宗匠輙究戒緣因閱華嚴經至菩薩住處品知文殊大士常住清涼師即矢志步禮五臺誓求見文殊授戒隨炷香鳴佛辭諸法侶躬行禮拜三遭寒暑方眺寶峰如是漸至於彼晝夜殷勤懇求至切一日景值餘暉客途閴寂忽見一婆子形枯髮白冠敝衣鶉手捧僧伽黎自林而出適前問曰汝求何事馨曰欲求文殊菩薩親授大戒婆曰持衣來否曰未婆曰此衣與汝師手接衣婆去將數武頃復標指曰大德那不是文殊麼馨一回顧隨不見婆子菩薩即於雲中𡹁手摩師頂曰古心比丘文殊為汝授戒竟師於言下頓悟五篇三聚心地法門視大小乘律恍自胸中流出心甚歡喜無可為喻由是馨師得戒於文殊菩薩也自此從北還南中興戒法專持梵律皎若氷霜至萬歷間金陵幽棲寺洪恩法師字雪琅奉旨督修金陵長干瑠璃寶塔諸務嚴整惟墖尖艱舉蜀僧巨川求師覔匠倍工益力猶莫之能大師深以為慮惟日夜翹勤冀佛慈應一夕夢感神諭云優波離尊者預斯始克如願既明馨果露頂跣足杖錫持鉢偏袒而入大師一見乃悟夙緣即召眾摳迎傾誠請助馨師攝眾禮佛遶墖已畢就前手附其頂即昇翔翔然若鳥奔巢無難輳合時海會見聞莫不忻躍大師遂偕諸檀信案香致謝乃以夢中警示對眾宣明一眾始知古和尚即優波離尊者再來而諸護法紳衿與名藍尊宿遂請開戒振古香林次靈谷棲霞甘露靈隱天寧等處法會雲興誠所謂戒月高懸法雷遠震於是廷臣野叟罔不知有戒也自元末明興以來律學荒蕪自此南山之道得復振矣神宗帝嚮師名稱延至五臺賜紫衣開皇壇說戒陞座之次五色瑞雲結葢盤空亭午方散上聞錫額萬壽戒壇勅繪壇儀賜號慧雲律師由是南北緇素登壇稟戒歸依者不可勝計并賜千佛珠衣鉢盂錫杖等件隆眷甚渥三壇已畢表請歸林敦留不已乃以法服建墖山陽以誌聖蹟用𡹁不朽師既知涅槃時至召眾於方丈囑累上首臻寂於萬歷四十三年乙卯十一月十四日也世壽七十有五法臘二十又七染道三十四年宏戒二十五載坐南北道塲三十餘會弟子數萬人多以不得一瞻禮為終身憾者得法弟子有光理諸公建全身墖於天隆之玉環山上聞遷化復遺詔愍忠請祖像於大內供奉御筆題贊永𡹁瞻仰贊曰瞻其貌知其人入三昧絕六塵昔波離今古心葢宋代元末律宗戒學相繼不恒其白四進具三聚妙圓乃肇行於祖是以明季及我
　大清聖世鼎新以來海內宏紹之英凡服田衣而知戒者莫不尊親為中興律祖云


大藏經補編第 22 冊 No. 118 律宗燈譜


律宗燈譜卷二傳南山律宗古祖下二世蓮宗相律師(分燈極樂有傳)大會海律師(分燈愍忠有傳)中堂正律師(分燈吉祥)鄧尉藏律師(兼宗臨濟)三昧光律師(分燈寶華有傳)澄芳清律師(分燈永明有傳)茂林祗律師(分燈報國有傳)金剛福律師(分燈福田有傳)蘊空罄律師(分燈三義)大圓曇律師(分燈香水)隱微理律師(分燈古林)

　　慧雲馨祖下二世律師傳

　　金陵極樂寺蓮宗律師諱性相族姓高氏江寧人也相未出塵時採薪於江渚每宿蘆林蚊蚋咂其軀土木自得固已忘身雖未入道跡已具忍力內捨之行也遂厭樊籠就於本省攝山棲霞寺禮素庵法師薙染為僧次稟具足戒於慧雲律師所謂法兄法弟而又尊戒為親教師焉既𠫵僧數謹遵明訓是故以律嚴身自師師人慧律師遷化後相焚修塔院禮誦華嚴寒暑不輟以為常課由是道隆德備眾所推尊是以四方緇素一時雲集歸依者請相臨壇說戒為正員已歷幾登受化者不可稱數此誠師師相授化化不絕者也化緣既畢示寂本寺世壽僧臘未詳建墖於玉環山之右

　　京都愍忠寺大會律師諱永海潤州丹徒人也海不戀世緣惟懷出塵之志於本郡平等寺剃髮披緇次受具足戒於慧雲律師既納戒已專攻律學惟務本宗律範精研道俗洽聞咸加敬焉從五臺赴京夢感太后云鳥窠禪師從五臺來也次日命內臣相迎果如夢中語遂請至愍忠上聞賜紫衣斯乃萬歷年間神宗在位之時是以南北英賢稟戒皈依者莫不仰止高風猶景星鳳皇之瑞於明時也由是闡化燕都化緣既畢後建墖於本寺世壽僧臘未詳所著五百問戒經釋盛行於世焉

　　金陵寶華山隆昌寺律師諱寂光字三昧族姓錢氏廣陵𤓰渚人也母感異夢而生年二十一禮淨源禪師出家初從雪浪法師習賢首教觀嗣徧叅紫栢雲棲諸名宿具戒於慧雲大和尚時中興戒壇嘉師行解軼倫因付囑以宏律副座宣戒尋閉關小天台歷衡嶽登廬阜江州眾信請住東林池內白蓮不種自生符遠公再來之讖又於墖龕中得晉大尉陶侃所奉文殊金像憨大師目覩因刻石記之移錫衡山雉潭潭龍現形稟戒晉藩迎至清涼建龍華大會宏開戒法后妃遣使供紫伽黎回駐維揚興石塔寺掘地得舍利小金墖及斷碣有坡公石墖得三昧之語符合夙記次傳戒於金陵大報恩寺浮屠放光者二十餘夜都人請興寶華山山為寶公道塲前此妙峰師供銅殿於其巔師至開千華大社學侶雲集殿宇聿新崇禎癸未詔師主修報恩大殿宏光改元金陵請師讖薦帝隨賜紫衣白金勅文武迎請於寺稱國師焉後應會稽嘉禾期畢還山為乙酉六月朔命侍者進歷期初四日午別眾眾驚訝師曰吾沗大明律師說法利生以荅四恩𡹁四十載吾願畢矣久近常隨弟子軰有無學幻四宏願支浮岳見空慧純然鎧獨行能香雪潤一如真若相空願雲顯幻住受煦杲照友蒼庭俞俞珠徧雲闔松影省達照明慧牧制等惟念授受任重取紫衣戒本付教授見月體命主華山總持三聚有疑其無疾難遽遷脫者師謂平生得力持毘舍浮佛半偈隨於光明金剛戒力入體性虛空三昧届午命具香湯自浴更衣曰體乾即行誡眾念佛跏趺端坐含笑而逝師道相清粹丰骨凜然慈悲接物孜孜不倦慨末法輕視毘尼乃韜晦宗乘專宏戒律足跡遍海內傳戒百有餘壇建剎十許處今戒嗣徧於天下所至竒蹟如江神求戒異類得度諸不勝書讀徹曰余觀牛頭諸祖道盛一時於生死之際感騐昭著有生而百鳥銜花虎狼給侍者有滅而鳥獸哀鳴逾月乃止者難以指僂至師所感皆不思議事出於造化之表自非神德妙行蔽天地而不耻關百聖而不慚者曷以臻此也願雲顯敘師行跡云其開法廬阜則白蓮現瑞符遠公之再來建剎廣陵則舍利流輝應三昧之懸讖慧祖以波離示現開戒日之光老人以繼起闡揚大前人之燄法道播於中原杖錫半於海內毘尼一燈至此大振允南山以後一人知言哉又莫若子矣即竒聞異跡恐驚視聽以蹈怪誕畧而不書然口碑家諭又何疑焉師世壽六十有六坐四十一夏墖全身於華山千華社之龍山諡淨智律師墖曰光明金剛所著梵網直解十六觀經懺法盛行於世

　　太原五臺山永明寺澄芳律師諱遠清新安人也清厭俗歸真遍叅名宿遊歷講寺習賢首宗遂精通教觀從北來南至越邦時值金陵慧雲律師說戒於武林之靈隱寺慧律師忽於夜夢有人語云明日有文殊菩薩化身來乞戒律師方便為彼授之次日清率眾趨壇執弟子禮慧律師曰汝何所來清曰從北五臺來復問曰何往清答曰弟子向雖宏法尚未近圓久仰和尚道風今欲歸依之慧律師曰不日進戒汝來隨眾受之清辭退而去届日清微疾不至慧律師只說彼虛言復憶夢中之語方便攝授遂遣人探問清果有微恙是以慧律師不悋慈悲統眾就彼一時三壇方便授受清既得戒已如獲至寶即還五臺遂精研律部善達開遮清猶憶古有戒壇自明統已來戒壇封錮清欲興此舉何由得便幸值內宦與清契濶言及於此清尤善文章畧書開建戒壇梗槩是以內宦奏疏帝闕帝覽本大悅斯乃萬歷年間奉旨南來詔慧雲律師勅兩街及內使御馬監太監張然等齎勅并衣[盉-木+(犮-、)]錫杖大開皇壇說戒三年於五臺山勅建聖光永明禪寺仍賜紫衣金帛師資一時恩榮受渥然此舉昉自清師誠所謂法道一時師資讚揚以光法化世所稀有自古法門之盛莫過於此然雖如是必賴有力國王大臣方可興隆三寶非是靈山受囑秉乘大願而來不能如是耶是以慧律師意欲說戒三載時以鄰界戎馬遂即一期南歸命清律師續座宏戒於五臺以終三年之勅斯時戒法大興果符慧雲律師夢中之語清乃文殊菩薩化身乞戒無疑矣不然則不能恒住此山故華嚴經云肉身菩薩多住此清涼山中其清律師世壽法臘未詳滅度於太原之五臺山聖光永明寺後建墖於本山

　　姑蘇報國寺茂林律師諱性祗族姓沈氏湖州長興人也母夢異僧托宿而孕甫能言專誦聖號性不茹葷志欲出家父母愛而不許稍長二親相繼去世祗年登十七因聞里中有彌陀古院遂慨然歎曰此即我歸依之地也盍往投之薙髮披緇已及冠歲矢志遍叅名宿念思淨土兼修禪觀初從雲棲蓮大師學淨土法門次依天台聞谷老人習禪觀後近圓於金陵靈谷寺慧雲律師既受具已攻討律檢徧探羣書由是清標三聚諄誨五篇明季時開化四眾於吳越兩地學者莫不聞風趨座祗宏律三十餘年稟戒歸依者不可稱數又吳中士大夫羨祗戒德每請利濟幽孤其甘露瓶中不須注水而瓶水自溢斯乃道德之所致耳餘之密行可知矣祗東緣既盡急於西登世壽六十八僧臘四十八泥洹後建墖於吳門閶闔外之西園戒幢律院所著四分摭畧并五百問解盛行於世學者珍敬焉

　　廣陵福田東滄律師諱性福族姓趙氏通江蜀人也師於本郡二峩山禮法空長老剃染為僧自為烟水南詢遍叅知識遂受具足戒於金陵慧雲律師既獲戒體精嚴律行師平素間惟持穢跡金剛神咒一日慧律師夜靜經行但見殿宇光明閃爍近前視之唯聞咒聲不知是何人慧律師問曰持咒者誰福荅曰某甲是也復問曰汝持何咒福曰穢跡金剛神咒是以次日慧律師命福至座前問其生平所行何事福曰向謁南海普陀山時住圓通殿三載一日散步林間有白鴉銜片紙擲地視之乃穢跡金剛神咒即翻藏攷的一心受持日誦萬遍以為恒課慧律師曰汝自後號曰金剛大德因此行德彰名福每於壇內持咒之時其金剛杵自飛空中[盉-木+(犮-、)]盂中水自沸金剛輪自轉待咒持畢其杵方墜[盉-木+(犮-、)]水自渟金剛輪自綴其咒[盉-木+(犮-、)]中之水和泥為丸凡有求之療病皆愈乃持咒之法力靈騐如此倐有神人代畫金剛杵蓬其壇畫竟是夜不見其形斯乃神人感化不可思議由是名布江左德揚宇內世人號曰金剛和尚師於萬歷年間傳戒於楚荊揚淮等郡凡緇素受化者莫計其數師初住本省長龍山曇華寺後徙廣陵福田律院其輪杆等肉身俱供福田院中世壽六十九僧臘四十一及至
　　大清鼎新征討江南墖內放光見者疑為寶藏遂開墖視之端坐如生乃請出供於本院墖右過者敬信莫不义手禮拜焉

　　三義蘊空罄律師受法姪覺緣之請於古林說戒一期仍交覺緣而退歸靜室

　　香水大圓曇律師受淵源泉姪之請於古林主持戒法兩期而辭歸香水

　　金陵古林庵隱微律師諱性理為祖應宗嗣紹繼慧燈宏律宏經二十餘稔於崇禎十年丁丑秋七月十六日示寂此下槩畧寂洪統紀其世壽僧臘俱未詳載古祖下三世(京都)愍忠大會海律師法嗣太空滿律師(愍忠二代有傳)玉光壽律師(廣濟一代有傳)洞然耀律師(中州龍潭)(金陵)寶華山三昧光律師法嗣見月體律師(寶華有傳)無學幻律師(永州荊紫有傳)四宏願律師(別峯)支浮岳律師(杏嵓)見空慧律師純然鎧律師獨行能律師(五臺)香雪潤律師(天寧有傳)一如真律師(西林)若相空律師(霍山)熏六燈律師願雲顯律師(洪州)幻住受律師煦杲照律師(仰山)友蒼庭律師(金剛)俞俞珠律師徧雲闔律師(玉泉)松影省律師(太原)五臺山聖光永明寺澄芳清律師法嗣一齋壽律師(慈光有傳)守愚宜律師(湧泉)(金陵)古林庵隱微理律師法嗣覺緣諄律師淵源泉律師印含璞律師(古林有傳)

　　慧雲馨祖下三世律師傳

　　京都愍忠寺太空律師諱性滿太原岢嵐州常氏子也生於萬歷壬午七月十五日依晉府官地遠泉寺慧暢和尚祝髮於萬歷四十二年四月八日圓具於五臺永明慧雲律師座下後為愍忠大會律師所器重遂心印焉其世壽僧臘未詳

　　廣濟玉光律師諱寬壽山西太平人也生於萬歷庚寅五月四日依慈雲寺慧惺大師祝髮天啟二年於愍忠大會律師座下圓具為廣濟開法第一代焉其世壽僧臘未詳

　　寶華山見月律師法諱讀體滇南白鹿郡許氏子始祖江南句容人也從洪武開滇黔以軍功封世襲遂家焉父酳昌母吳氏夢梵僧入室而生師生而神敏好遊覽善繪事所至山水佳處多畱墨妙尤工大士像人爭寶之父母早逝年二十七伯指揮使艱嗣欲以其官官之師介然不屑痛念生死慕赤松子故事去為黃冠三載因遇一老僧授以華嚴師披閱有悟尋捨去禮寶洪山亮如法師乞度先一日法師夢一人身着袈裟後隨大眾無數跪求剃髮明旦見師與夢符喜為再來人遂與薙染時三昧大和尚以當代律匠宏戒兩都繭足萬餘里始獲圓具於海潮其穎慧過人悟不由師未預僧倫便能為眾敷演大乘至納戒日昧師即命代座講梵網心地品詞如湧泉聞者驚歎旋命分座教誡後學道詣日高謙牧日卑遂乃廣繙律藏直究根源焚膏繼晷思維深義或文有隔閡者則禱佛求解由是毘尼一宗躬行精練共推為大法幢也師為黃冠時夢至一大寺金碧交輝比邱濟濟欲進而限以閾躍身以入顧其身為僧相一老僧朱衣高座笑顏招師而上授經命講眾皆跪聽汗流而覺至隨昧師宏戒金陵報恩寺登壇境界恍然前夢也師性剛正不阿遇事不如法者讜言無隱昧師嘗曰老人三十戒幢若非見月幾被摧折乙酉昧師歿以衣鉢付師師心喪三年慨法門秋晚正制久湮乃立規約十條與眾共守是制必遵非法必革凡授戒安居自恣等規模法範皆按律藏依制而作難行難忍之事率身先之一時見聞者咸謂南山再出法運當興四方學者翕然從風國初山寇竊𤼵所在震動師杖錫開導遂解散之時有譖於大將軍前者謂華山匿賊怒甚率數百騎執師與大眾至軍前劒㦸林林師威儀整肅應荅安詳一軍敬服山林遂安師以心為戒體躬修般舟三昧為眾標榜九十日晝夜壁立不坐不臥不旁倚如是者凡兩度焉師依制結界立壇已十六年慮水難𡹁久復建石壇層級欄楯重重莊嚴開基之夜感壇殿交光五色直冲霄漢眾山羣樓明白如晝莫不駭異讚歎華山當昧師時修建尚未完備師為庀材重興殿樓寮閣佛像供具色色堅緻雕琢丹堊之華鋪餙莊嚴之盛大江南北所僅見者又為創造慈應禪林重建天隆古剎壬子江南饑師導輸賑粥五十餘日凡活數萬人師每振錫出山四方風動遐邇緇素奔禮恐後至輿乘填衢香花塞巷莫不梯山航海供養致祝福報之盛從未有比師相殊特聲若洪鐘登堂說法林木為振暑必結衣寒必露頂素無疾病戊午歲除示微疾己未正月既望力疾集眾以衣鉢付定庵基主持法席屬累後事畢云七日後行至二十二日午時誡眾以精勤行道語畢端坐而逝及茶毘日遠近四眾不期而集填溢山谷佛聲震天皆遙見光彩上騰蓮花佛相結篆烟際火滅獲舍利五色升餘師世壽七十有九僧臘四十有四坐夏三十有三傳戒七十餘期戒弟了數萬計所著大乘元義等若干卷行世至於馬陵之枯泉自溢龍泉之三世冤消冥界歸依神龍護法諸跡靈異種種未易殫述云又史官尤侗曰予童子時嘗禮三昧和尚於北禪後聞華山嗣法有見月師恨未之識也老至西湖晤其高弟宜潔示予一夢漫言乃循覽贊嘆而為之傳師諱讀體字見月雲南楚雄許氏子也少好遊覽嘗至金沙江甸尾山寓浪穹遷赤宕嵓矢志修真為黃冠三載一日偶行松下遇芧庵老僧與語甚契授以華嚴經持歸閱至世主妙嚴品翻然有省遂詣寶洪山亮如法師剃度已聞江南有三昧律師開戒慨然慕之一瓢一笠重繭而行時當明末流賊槃牙烽火相望饑荒遍地土寇肆刼所過崇罔危磴盤江險洑蠻雨瘴烟猿嘷虎嘯之區荒祠古墓深菁蔓草晝則風餐宵則露宿可謂艱難辛苦備嘗之矣師處之泰然直往不顧先入南嶽叅傘居道人代演楞嚴四依解繼登破額山馮茂山上高山等寺禮諸祖道塲進九華朝五臺再度大江始遇昧公於海潮庵計往返二萬餘里行脚六年矣既圓戒充上座講梵網經析義敷文四座稱善師猶欿然不自足乃於藏中檢四分并律藏讀之深思研究間遇壅滯禱佛求解默坐移時渙然氷釋由是毘尼大暢嘗從昧師傳戒金陵報恩寺座下千人師臨壇教授忽憶初為黃冠時夢至一大寺金碧交輝苾蒭雲集門閾甚高躍身而入自顧已成僧相一瞿曇丹衣高座笑招師上授經命講眾皆跪𦗟汗流而覺及是所見恍然前夢焉距金陵七十里有寶華山為誌公道塲年遠頺廢郡人迎昧公主之師筦院務庀材鳩工堂構一新至今巨剎甲於東南亡何以叢林多故遯跡黃山之貝葉庵俯視雲海若將終焉昧公屢書招之復歸於華方丈倚之如左右手師性剛直遇非意事輙正色折之即師友小過規諫無隱昧公嘗語人曰老人三十年戒幢若非見月幾被摧折臨歿取紫衣戒本付師曰以此囑汝總持三學師繼席以十事誓眾如不設私厨不立化主不攢卑不給疏不蓄香儀不避作務眾皆難之久而悅服又憫時習便安止作真教久成絕響於是結界立規率先躬行是制必遵非制必革尋復安居之法門人日進國初山寇竊發入寺蹂躪師誘致渠魁十人設齋供畢忽厲聲以大義責之且曉示利害大眾圍繞若將執之官者賊相顧失色逡巡遁去有譖於大將軍者謂華山通賊遣數百騎執師與眾僧至軍前劒㦸如林人人惴恐莫敢仰視師獨整威儀緩步歷堦合掌而立具陳華山大路不能禁賊往來并前日畱食解散之故凡三問三荅詞氣從容顏色不變巴廒二將軍陳中丞異之悉解眾僧之縛又欲殺監院孫內監房頭克修等三人師爭之曰我是寺主有罪當殺我勿累及彼也將軍益異之并釋不殺還其田地給帖護持寺乃復安師既解難彌勒戒律與諸比丘日念佛號萬聲月拜淨土懺七晝夜躬修般舟三昧不坐不臥不旁倚壁立者九旬以其餘力重建殿閣築石戒壇別構慈應天隆隨處說戒如常州之天寧真州之五臺江寧碧峯紫竹林宿遷之極樂所至男女老幼闐咽道路戒子一千四百人堂食三萬指法席之盛近古以來未嘗有也師將謝世出一帙授弟子曰一夢漫言紀年譜甚詳已示微疾以後事囑定庵基曰勿進湯藥更七日行矣端坐而逝世壽七十有九僧臘四十有八荼毘得五色舍利墖焉所著大乘元義止持會集作持續釋黑白布薩傳戒正範及僧行軌則等書行於世論曰學佛而不學律欲其入而閉之門也今禪教二家塞破四天下而律道中衰古心草創三昧繼起至見月集大成而中興焉南山一宗於今為烈矣聞師修軀肉髻貌類古佛自滇雞足山來者云師是迦葉尊者化身固宜有此惜乎吾未見其微笑時也

　　永州荊紫峰無學律師諱能幻新安人也幼習儒業知世諦榮華如幻達菩提妙果真常遂厭俗歸真削髮棄儒遍叅講肆遊歷禪門由是精通教觀深契元旨次受滿戒於湖南之南嶽山大明律院雉潭三昧律師既隨僧倫綜習毘尼博通性相三學圓修二持罔昧是以律教並興化導四眾於楚湘之湖南斯乃明季時昧律師首傳燈之大弟子也化緣既畢遂歿於本郡荊紫峰其世壽僧臘未詳

　　晉陵天寧寺香雪律師諱戒潤族姓陳氏楚地夷陵人也師家世珪璋心慕空門乃棄世榮薙髮披緇近圓於三昧律師稟具後遊歷講肆遍叅名宿精通經律兼修淨土尤善文筆落紙成韻輔化千華昧和尚有年復卓錫於毘陵天寧律院四眾禮請登壇說戒時空中有戒日舒華祥雲五色覆其法座緇素咸瞻以為奇瑞時
　　大清鼎新師道播江南受法毘尼弟子不可稱計化緣既畢建全身墖於本寺世壽五十七僧臘二十二所著楞嚴貫珠集行於世焉

　　徽州黃山慈光寺大圓律師諱性壽字一齋楚之邵陽人得五臺澄芳清和尚鉢初開戒壇於蕪陰白衣庵時惠王聞師高德遣近侍魯公迎師至荊南率合宮執弟子禮求授優婆塞優婆夷戒未幾師辭歸入山王敬造衣鉢錫杖律部等件四十八單令送雲谷禪院建立道塲四十九日大演毘尼僧俗皈投者日眾不踰歲允眾檀越請入慈光寺主方丈事偶散步白龍潭畔樂其軒豁云他日吾其委蛻茲邱耶時年七十有八弟子海學等遂鳩工琢石卵塔示寂後凡入墖諸事一如師命焉有碑記程嘉燧撰

　　金陵古林庵印含璞律師乃隱公之胞弟也隱公寂後師主正席三齡於崇禎十三年閏正月二十二日圓寂嗣法弟子長安增


大藏經補編第 22 冊 No. 118 律宗燈譜
古祖下四世(京都)愍忠寺太空滿律師法嗣萬鍾祿律師(廣濟二代有傳)(京都)廣濟寺玉光壽律師法嗣道光會律師(廣濟三代有傳)(中州)龍潭寺洞然耀律師法嗣荊璞璽律師(龍潭)(金陵)寶華山見月體律師法嗣定庵基律師(寶華有傳)成拙德律師(繁昌雲居有傳)素極啟律師契如悟律師體圓健律師智閒彥律師玄窟靈律師古範舜律師靜觀貞律師(寶坊)昊中智律師本拙閒律師湛一澄律師(宿遷極樂有傳)離言學律師唯一元律師與樂慈律師希遁林律師覆物緣律師虛中印律師等生成律師聞聞鎧律師壽如椿律師申庵降律師蓮如濂律師含濟明律師(京都)文載輪律師傳也襲律師施仁德律師葉庵頓律師顓一肇律師徹之慧律師會也融律師六屏正律師淵實法律師知止靜律師本悟明律師印徹明律師至道悟律師浪聞源律師惟念禮律師顯實通律師頓息超律師葦庵濟律師靈水沖律師(泰州華嚴)湛徹潛律師本意德律師(宏慶)雲庵谷律師宜潔玉律師(古杭昭慶有傳)慧融禪律師(京都極樂)慧宗秀律師(蘇州獅林有傳)碧天淨律師(蘇州真諦有傳)宣心源律師(江陰圓覺)異莖壽律師自嚴如律師休隱幻律師湛白空律師道功徹律師敬生智律師荊璞誠律師閒一成律師獨愚賢律師(淮安聞思有傳)還一真律師法一延律師法輪演律師(京都圓光)知白華律師葦航鐸律師大圓杲律師(福慧)震化鑑律師(山西千壽)密照廉律師(崑山勝蓮)(太原)五臺山獨行能律師法嗣達照明律師(五臺)慧牧制律師(晉陵)天寧寺香雪潤律師法嗣溥徵　律師超幻　律師元儀　律師元瑞　律師元婁　律師(徽州)黃山慈光寺一齋壽律師法嗣心空學律師(翠微有傳)(金陵)古林庵印含璞律師法嗣長安增律師(古林有傳)

　　慧雲馨祖下四世律師傳

　　廣濟萬鍾律師諱海祿直隸順天大興縣王氏子也依興隆庵天開師祝髮順治二年四月八日圓具於愍忠太空律師座下是為廣濟第二代焉其世壽僧臘未詳

　　廣濟道光律師諱正會山西汾州府永寧人也祝髮於安國寺果存大師於順治七年投廣濟玉光和尚座下受具足戒後為廣濟第三代其行實僧臘未詳

　　寶華山律師諱德基字定庵族姓林氏先世係閩之莆田人明洪武初基祖為徽郡守有善政沒於官六邑士民德之留葬於休寧東南鄉臨溪里因家焉有明三百年衣冠不之遂為邑之巨族代有隱德里人至今稱之父之泰公母姜氏生三子師居長生之時舉室有吉氣及長性喜佛愛潔凡葷酒近前即拂去讀書數過不忘一日聞老衲誦金剛經至如露亦如電句頓發出世之心念親老弟幼不敢遽違膝下偕兩弟從事生理如是者數寒暑矣泰公忽病卒苫塊三年日持金剛經不輟除服私自念曰承歡菽水於母幸有兩弟能代藉此吾可以出苦海矣遂拜辭慈幃飄然一身下姑蘇徧訪吳中有道知識乃得寶林寺竹懷法師高望往求剃度法師一見知非凡品慨然受其請祝其髮給侍左右歲未周偶出街次忽見二三新受戒僧肩袈裟脇應量安詳徐步威儀可觀心竊喜之詣前訊所從來曰金陵華山稟戒歸里道經於此云云師回即以是因緣啟白法師願往求戒惟大慈俯允俾不肖誠如佛因戒生定因定發慧庶幾上報師恩於萬一法師唯唯師歡喜禮謝擇吉辭行旬日到山五體投地於見老人求哀授戒老人許之時年二十有四也納具後陸沉下板不露一毫圭角宵衣旰食一意研習諸大律部皆臻入元奧凡十五年老人知是大器中間往往以逆境逆事重加煆煉師俱怡然順受絕無難色至老人七十大誕始授引禮之執而山中諸執引禮最重規矩過於嚴肅逮師居是執竊以謂不然乃曰凡一切訓導啟迪弟子須令外畏其威而內懷其德庶合師道老人知之藏之中心尚未大用中有闍𥠖字成拙者初為老人同叅後為弟子素有知人之明即老人當年為黃冠日亦係成闍𥠖勸而為僧遂偕南來叅尋數十年不離左右輔弼相承以成此盛德大業者時於老人前稱師之善頌師之行老人特拔居第二座教授師於是乎整飭規約留意人物病者療之乏者周之上下靡不愛敬而悅服之即老人當日致薄海內稱華山活佛享赫赫之名者亦師賛佐之力居多也老人忽病日甚一日師於深夜獨詣佛前再四懇禱願以身代次暮方邵村侍御入山視老人病留數日與老人盤桓喜慰之至謂老人曰老和尚放心保重定教授足當此席矣老人頷之曰吾久屬意此子矣未幾老人知歸期在邇乃於前一夜蓮漏交五滴忽起而跏趺座下在先諸受記莂之英偉俱置之不言惟命召師至榻前即以戒本衣鉢親手授之曰惟力行戒法遞代傳持以永固定慧基業耳於時耆宿如林特以傳師無一譁者體公之能具法眼與師之能以道服眾也師繼位之後與眾同甘苦均厚薄事事身先法法行舊不一二年聲名大振甲寅秋苦旱入冬山下民饑悉就食山頭師令設粥以濟之人多糧少恐後不繼親率數十眾渡江由儀真至揚城一路托鉢郡邑士大夫善信素聞師德望樂施無虛日所有錢糓隨到隨送上山俾不短少直接麥熟而後止次年武林昭慶寺內有戒壇從地湧出自唐南山宣律師曾闡戒法於其上歷今千有餘年中間廢興不一甲申冬昧祖奉潞王請親升此壇宏揚戒法嗣是以來眾房僧尊重此壇不輕假人癸亥冬仰師道行相求當事宰官縉紳公函不遠千里至山敦請移錫於內大宏戒學一時兩浙見所未見聞所未聞莫不以希有稱之期畢留師永住辭不得已乃令同門弟宜潔師補處宣化宜師頗體師心行持有加識者謂知人善任不虛所舉師還舊山歲癸酉届師甲子初周四方稱祝事畢躬督兩序僧百餘下山詣省城門南聚寶山下大報恩寺禮康僧會祖昔吳大帝赤烏四年願興佛法帝命求釋迦文佛涅槃火化後收取所有出現舍利至明永樂初文祖建報恩寺舍利昭感祖隨命建五色九級琉璃寶墖重供奉之幽顯崇隆何壯麗也師至凡七晝夜墖內供養幢幡毡褥香花燈燭餘食蔬果皆師自傾鉢資偹設師復統諸律眾圍繞唱誦經行贊頌禮念七日內現種種光相有時如車如輪有時如幢如葢有時如雲如霞有時如樓臺殿閣有時如日月星斗千變萬化不一而足省城內外宰官縉紳長者善士聞而感動乘車跨馬填街塞巷肩摩踵接輻輳絡繹而至瞻仰聽聞禮拜隨喜貴賤賢愚不分日夜稱奇歎異因相生敬發悟者不可數計皆由一誠以啟迪之也尚有欲求一覩師容一禮師足一聆師謦欬而不得嗟惜而去者即此益知師因緣福果當何如耶於宣化之餘采諸律部內精華發前賢底蘊著毘尼關要十六卷羯磨會釋十四卷比丘尼律本會義十二卷以便後學知所適從至若莊嚴銅殿興造齋堂增置山田擴大常住修殘舉廢正紀維綱二十一載為法為人四威儀中無非律範歲庚辰季冬朔示微疾隨命大眾集方丈自取紫衣戒本授闍黎松隱義主席囑之曰合山內外凡我等出家之人不過為生死兩字既為生死不得不真實修行既知修行必當嚴持戒律若不持戒而欲超脫生死者如緣木求魚捨舟渡海安能有所得而登彼岸耶此座道塲初自昧祖開戒創立規模收攝龍象遂得先老人繼振綱紀三十餘年苦心而成山中儀範無一不備天下稱為波離再現律法中興至先老人示寂諸同門皆余之師範如成和尚者又係先老人同鄉同學而為弟子者俱置之不問豈獨屬意於我我勉力撐持二十一載兢兢業業恐負委託之重汝等現在山者久暫雖有不同執事無論大小而今而後總要嚴行戒律勤修誦持竭力輔弼新方丈三年以祖庭為重相和相勸合德齊心如同舟共濟如左右手相救遵前人規模作後人榜樣新方丈繼位之後當公心為眾厚道待人念三世創守艱難克成大業良非易易後事一遵先老人舊規况天隆本和尚在此諸凡請教而後從事餘不多囑吾早晚行矣視疾者悉令辭謝不得攪亂惟一心念佛至初八日沐浴更衣端坐而化於十五日奉全身墖於龍山之陽報體長短相稱惟頂骨高聳上不生髮光芒射人目鬚𩬆鬈然逈異儕軰實乘宿願而來興此山者世壽六十有七僧臘四十有八坐夏四十有四嗣法弟子三十八人皆先老人之遺材一時同稱門下之錚錚者云

　　雲居成拙律師諱性德滇之潯甸人也劉姓襁褓失母未幾父亦相繼而逝事繼母如事所生鄉黨以孝稱焉賦性果敢偶經古廟見一病人受極苦須臾命終因慨處世無常頓起離塵之志便飄然捨去禮嵩明州觀音寺見宗禪宿為師求度宗以有妻子累却之師即歸安置既妥遂與剃落時年二十有二也久之辭往雞足叅白雲大力諸老宿皆深器之遠慕寶臺立禪耆宿之風欲一往見道經浪穹值建龍華大會時見月和尚為黃冠於此飯僧師來掛搭邂逅之間宛如故舊師見其氣宇不羣終非羽客之流他日必為法門重器乃勸以為僧即訂云余若為僧願與公為友可乎師允諾會期滿散去師造寶臺越明年之十月歸省受業路過雲龍聞寶洪亮如法師應講於東山之大覺寺師往謁之方入門見公正於是日薙染相見喜甚以為如踐宿約而至也自此便不相離凡法師演法諸名山巨剎師與見公輔弼其間研窮教觀一日聞法師開示為僧必須受戒之語便同見公求受具戒法師云余講經不傳戒今江南三昧律師可往求之於是束裝並下江南烟水百城迢遙萬里捍勞忍苦師無不以身先之崇禎七年冬抵金陵昧祖已說戒五臺明春直上臺山甫到而昧祖又受京師之請矣次年秋旋往京都至寶定遇兵衝散師獨轉江南於諸叢席徧覓見公了無音耗隨往浙中叅諸名宿最後依密祖於天童久之因懷見公復腰包尋訪莫知所在遊至徽州黃山見山水竒絕遂縛茅居焉至崇禎十二年聞昧祖主席華山師具衣鉢往求大戒不期見公已在祖座下任監院事一見師來悲歡交集是冬方獲戒品時年三十有三也既得戒便依祖學律至乙酉又六月祖將辭世取紫衣戒本授月師繼席華山師輔弼揚化𡹁二十載復思返黃山舊隱一日獨擕杖笠飄然而往遇繁昌合邑緇素久嚮師德固留駐錫於本邑雲居寺歲癸卯諸檀越請傳戒於南寧之千佛院次遷鳳陽之大洪石梁竹林諸剎後就竹林寺閱大藏經次年丁未蟲蝗大作寺之縱橫數十里寸草無損遠近咸以師閱藏典之所致也檢藏畢修大悲懺法四七晝夜肇啟之晨合郡宰官紳衿詣寺拈香忽來海寉千餘旋空鳴舞逾時方散諸文人咸賦詩以誌異終期退居石梁復重翻大藏自慶難遭見公累招師還山師辭以疾庚戌春乃見師古稀之辰入山拜祝勉留在山任羯磨事甲寅春香岩李公請重興天隆古寺見公命師董理閱六月而告成乙卯初夏師亦躋七旬矣見公集眾送師入丈室師以年老辭眾檀懇請至再遂住持天隆每歲春冬傳戒會食不減二千餘指歲辛酉孟夏朔旦師偶過戒香庵與主人聚談抵暮方歸次晨忽索湯沐浴更衣辭眾端坐而逝師世壽七十有六僧臘五十有五戒臘四十有四得法弟子學彰超淵等奉全身墖於華山左側

　　宿遷極樂庵湛一律師諱性澄族姓胡氏山東裳邑人也幼業儒未就年十九禮本邑普照寺了塵師落髮遂立志南遊叅學至淮安受具戒於嵩乳和尚次從正觀法主習賢首教住袁浦慈雲庵內持澹齋數年刺血書華嚴報恩二經全卷嗣叅報恩玉林和尚及諸大名宿最後登千華覲見月和尚精學戒律三年止作二持一一熟練甲午受宿遷智恒師及諸檀護請至極樂庵主持院事丙申冬師上千華敦請見月和尚至庵傳戒期畢即送師入方丈授以度人法是後歷年傳戒佛事森羅遠僧雲集道俗景附檀施日廣鳩庀修建賓至如歸渡淮以北千里之內極樂庵遂巍然為一大叢林師之力居多焉辛丑歲淮陰請師傳戒師至重興圓明古剎繼受邳徐及兩淮諸名剎請董修大悲懺法每感異香不一而足還山後雖年衰猶精進不輟行般舟三昧不坐不臥行滿三月又念四方行脚去極樂北無息肩處於離治六十里㟃峿山之五花頂剏建全潮庵山下道旁建茶庵接眾𡹁示後人亦為傳賢常住康熙甲子得腹疾至十一月初一日呼湯沐浴更衣命侍者集眾曰吾今日當與眾別我傳法大衣授之教授桂呂嗣主院事傳授三聚大眾愕然師曰吾忝律師傳戒利生二十八載當報佛祖深恩和尚厚德吾願未終誓當再來誡眾念佛跏趺端坐而逝前後傳戒凡三十餘壇感應竒異恐涉驚聞不復筆之住世六十九歲坐三十二夏墖全身於全潮庵之墖院所著大悲淨土懺法𦦨口作觀節次儀文行於世焉

　　古杭昭慶宜潔律師諱書玉族姓唐氏武進人也母夢月光入懷而生幼喜稱佛號稍長即茹素從師習舉業通曉儒書一日𦗟鄰寺僧誦大乘行願品經質問義趣言下豁然遂辭親詣京江嘉山依自謙和尚剃度服勤既久赴金陵華山受具於見月老和尚晝則供侍巾瓶夜則究研律部與定庵律師並為嗣法高弟子康熙癸亥冬定公偕師赴昭慶說戒甲子春定公還山師遂駐錫茲剎按志武林之有昭慶自唐道宣師始也寺之有戒壇自宋允堪師始也厥後屢遭兵燹勝跡猶傳明季三昧老人自華山來登壇提唱四眾景從既而嗣音寂然壇久塵封至師而法輪重振非偶然矣師躬行實踐操履慤誠寒必露頂食不過午與眾同甘苦均勞逸每歲春冬戒期四方緇白聞風翕集前後得戒者約萬餘人庚辰寺燼於火於是宰官捐俸居士助貲勸師次第建造辛巳冬大悲閣工竣值說戒時雪堆閣脊象形如鼎眾推師願力所致師曰此燃燈佛降生之地應有顯瑞我何力之有自壬辰訖己亥八年中不遣一僧募緣而一切門垣殿宇像設器用以及普同墖院山寮園房靡不經營結構輪奐聿新成功之日
　　朝廷頒龍藏供奉莊嚴千楣萬栱照耀湖山可不謂祗林希有之勝果歟師生於順治乙酉七月二十四日康熙辛丑十一月十四日示㣲疾說偈端坐而逝世壽七十有七僧臘五十有六三坐道塲傳戒八十餘期所著梵網初津羯磨儀式沙彌述義香乳記二部僧授戒蘭盆合釋懺悔文解發願文解賓主序解等行世門人奉全身墖於本寺有南屏樹公傳贊曰夫所謂傳者傳其人之足以𡹁教天下後世而不冺者也故夫子首重明德新民底於至善自曾子傳述已降而濂洛諸公操而循之聖學賴茲不息至於生死之際有過人者吾釋氏亦然故如來觀機設教雖分大小皆以戒定慧三學為階梯舍利弗目犍連之徒智慧神通各擅其科迨傳震旦三宗法匠亦從三學入道而慧由定發定從戒始良以欲波不興識浪澄渟雖無息靜之念而心自定視生死去來若渡河筏之與寓舍到岸曉行初無顧戀苟非實踐三學以資十善鳥能臻是然而難矣我昭慶宜潔和尚能之師於辛丑十一月初六日示㣲疾每愈十二日命戒弟子心印卜善逝日印以十四日未時對至期果從容沐浴更衣鐘聲集眾念佛協助往生說偈曰昔從恁麼來今從恁麼去驀豎拳顧左右云會麼大眾側耳𦗟此是末後句遂揮諸弟子令出居士來前於是將軍都統固山諸大人緇素環繞送師者千有餘人既而斂容端坐良久探師鼻息而師已逝一眾莫不香花瞻禮悲喜交集於康熙壬寅十一月二十一日嗣法門弟奉全身於本山越九載矣己酉春繼席高弟澄如律師以師行狀墖銘示余屬一言為傳余曰噫隆樹遁跡南屏磊落自放予言何足為令師軒輊律師以余交久契深洞知生平最悉假手他人何以傳先師之實行耶固辭弗獲獨摭和尚最後一着為之表揚萬一耳和尚主席昭慶三十八載惟以土木中興為急務註述教戒為己任數十年來殫精勵志宵旰忘疲眼光落地人固疑其手足𢗅亂勢所必然而卒能洒然𡹁手得大自在雖多年親炙弟子亦莫能測師若是則三學之功於茲騐矣使天下後世知善知識非徒事唇吻而貴篤行故聖門謂參之魯處羣弟子中若無竒者終能傳道易簀正命由是觀之道固在乎躬行而不在乎駭誕而和尚於塵攘歷落中超脫生死如遊子歸鄉刻期至家又何足怪哉嗚呼南宗未來北宗已往而師傑起浙東亦賢矣哉至於功業休徵嘉言懿行門弟已記其詳而王公墖銘復敘其槩茲不贅錄乃為贊曰儒之所貴明德中庸釋之所重三學為宗世遠人遙誰能執中乃有人焉玉器雪融萬行圓修三學兼宏最後光明高逾元穹𡹁教萬古罔知其終仰師道跡浩淼難窮猗歟偉哉碧水蒼松令我慨懷抽毫無從昊天不弔頹厥天峯敢將蕪詞深愧厥躬炳靈匪邁鑒茲感通

　　蘇州獅林寺律師諱書秀號慧宗江南直𨽾通州人也幼悟幻泡即厭樊籠因仰空門便依精舍習止教觀易若溫尋是時金陵寶華山見月體律師再來古佛四分宗師迷途皆俟其指南前路咸推其向導師往摳衣遂收門下知是法器因授記焉承師囑命往蘇州鳳凰山獅林寺登無畏座講木乂律容止端嚴詞辯清暢瞻仰者皆悉由衷信受者得未曾有是以檀越大司寇翁公銕庵等俱皈依受戒請講楞嚴經敷衍㣲言闡揚秘賾七處徵心一時指掌特出新辭而曉眾每拈妙旨以示人曲暢旁通明白直截一掃支離之習不同汗漫之談使𦗟聞者恍然如披雲見天信受者曉然如撥霧覩日因生難遭想者若而人因生尊重想者若而人是故見祖題額曰徵心律院葢紀實云繼命住楓江慈㤗寺西園戒幢律院崑山放生玉泉等處所至之處偶有不合輙棄之去曰老僧脚板從來濶未必骷髏向此埋緇素固留亦不屑就又曰古德有云楖𣗖橫擔不顧人直入千峯萬峯去此何如人哉吾意已决矣師生於崇禎癸未十二年八月初三日示寂於康熙己卯三十八年九月初三日世壽五十有六僧臘三十有五建墖於獅林之右穹嶐山下靈躍律師淳樸律師皆出其門謂之梧桐多棲鳳鳥謂之芳沚頗秀蘭叢門人孔多二師為最誠出世之津梁亦律門之領袖也贊曰嘗讀宋僧贊寧所撰高僧傳其科有十義解居第二明律居第四所謂義解者即吾儒之講學是也聖人以學之不講為憂葢學必講而後明也先知覺後知先覺覺後覺者端在於是所謂明律者即吾儒之克己是也非禮勿視非禮勿𦗟非禮勿言非禮勿動此即戒也律也顏子請事斯語直下承當夫子美之曰顏氏之子其殆庶幾乎有不善未嘗不知知之未嘗復行是不貳過一戒永不再犯明甚合而言之義解者知也明律者行也若慧公者講明經義是義解中高僧也戒律精持是明律中高僧也可謂知行合一者矣是以靈躍律師出於其門使律宗大盛有以夫有以夫

　　蘇州真諦寺碧天律師諱書淨江陰陸氏子生有異質孩抱能誦佛號逢僧輙拜十三喪父矢願出家禮藥雨老宿為師沉靜好學稍長走華山從見月和尚受戒見公器之俾為侍者服勤有年歷遷要職精通律藏兼研經論造詣日深見公知其可重任付以信衣葢律門之衰久矣明萬歷間古心師崛起金陵大宏法戒直接南山一宗三昧師繼之道譽彌隆駐錫江干之寶華山海內稱千華和尚見公繼席迄於師四世矣吳門程勉卿病𡹁死夢華山僧飲之藥而愈偕其友陸德敷軰入華山遇師儼然夢中僧也請於見公求師分化吳下見公以師年少遣首座葉庵應之居城西之積善庵尋去復更大圓律師皆略有所建立而法緣尚淺會師分衛來吳吳人乃堅請主席始至時敗壁頹垣韲粥不繼師處之恬如也惟精持律儀嚴攝一眾羯磨布薩規條肅然人漸信向檀護寖廣陸德敷軰為之勸募經營剏造戒壇殿閣廊廡以次修建不數年遂成巨剎他叢林開戒多為短期簡畧行事惟積善一遵佛制必慎必嚴規條斬斬稟戒常數千指肅然無譁衲子行道上威儀可觀不問知為積善戒子也僧之精心求戒者不之華山之積善以見月和尚在吳也吳中有真律師自師始師廣顙深目大頤方口長不過五尺目光烱烱吐音如鐘望之有威而性實和易遇人以誠接物以慈親踈一體敏鈍同誨學人一涉其庭依依不忍去長者喜施宰官樂護莫知其然而然也康熙三十五年
　　皇上頒賜玉書金經建閣藏焉四十二年
　　大駕南廵靣奉褒獎復
　　賜心經等三冊
　　御書衍真諦三字賜之因以為寺額道風彌震而師處之退然其自律甚嚴暑必搭衣寒必露頂食必持鉢䞋施填積一錢不私濟困扶危常如弗及其於戒法非苟說之實堅持之其於律藏既心通之又身體之故能不言而化𡹁範人天也乙酉秋九月示疾書偈別眾端坐而逝世壽六十僧臘四十有二嗣法弟子湛中等奉墖供養

　　淮安聞思寺獨愚律師諱真賢泗州籍寶華見老人之高足弟子也性簡約尚敦實內外典籍無不博覽尤精於教觀深得楞嚴之旨自其稟具千華受囑見祖凡祖所傳集貫練精通故其分座演法稱為律匠云有行僧藍盂建齋僧舘於楚州之古枚里謀請師於漕憲大中丞帥公公欣然改齋僧舘為大悲院仍施饍僧田地豁免一切差役迎師住持師遂演教乘於楚域樹戒幢於淮干而其傳戒儀範悉遵寶華成訓不少改踰見者咸謂大淮南北而有南山律學者自師始也然院之初創數楹而已况兼饑饉之餘艱窘莫支師殫力募修精誠感發營建廊廡齋厨堂宇靡不完備嘗與盂公論諸方叢林每至圮廢者皆分房之咎也遂立誓勒石永遠傳賢不招徒眾又念止作二持乃末法之津梁律學之指南必入大藏庶不負著述苦心並晰鏡磚疑議因憤志往京師遂留都作待時之舉而座下雲集緇白迎主白塔寺之淨土殿師復率眾宏揚戒法兼修淨業其營建剏修亦如住大悲之日因積勞成病僧眾欲延醫治師止之曰幻化空體聚散不常何勞人事終不服藥臨終猶誡學者遵守戒法棲心淨土既而曰吾志未遂天將限於後時乎語畢而逝法嗣徧知正等奉師靈塔𡹁範人天云

　　黃山翠㣲寺心空律師諱海學順天大興縣人初至楚之荊州適同縣王親王天瑞相值疏於惠府遂為剃度僧旋走白衣庵乞一齋和尚為受其戒後侍和尚入黃山補慈光監院職越三載退居翠㣲寺焦陳二姓諸檀越以殿宇頹圮僉議重建非師莫能當其任即具啟䖍請師亦不辭艱苦廣告檀度不數年百廢俱舉從事習律諸弟子請師登壇教受者久之師力辭不允奈依歸益眾遂以順治庚子冬諾眾檀越請大開律壇傳授衣鉢仙源之毘尼整肅此際為盛師平日處眾無怒容對賓無長語惟日持穢跡金剛神咒不輟先年嘗閉關於惠府凡受供衣臥具見有淡苦隨手轉贈寧自忍寒凍惠府愈奉給無厭而師之施念更無有已也其生平慈厚如邵樸元記云敦本實也彰永久也

　　金陵古林庵長安增律師不知何許人氏於順治戊子年之春古林因蜀僧西瞿輩竄入而淵源泉公遂之東海瞿後退去是冬請師歸鎮祖庭闡戒談經星霜四易嘗諭眾言世事沒了期恰好便休去莫待臨渴掘井措手不及矣於壬辰春二月初四日犍椎大集當堂以方丈交付藏林華秋八月初十日順化


大藏經補編第 22 冊 No. 118 律宗燈譜
古祖下五世(京都)廣濟寺萬鍾祿律師法嗣振寰福律師(潭柘中興一代有傳)(京都)廣濟寺道光會律師法嗣止安越律師(潭柘二代有傳)德彰林律師(潭柘三代有傳)(中州)龍潭寺荊璞璽律師法嗣道主海律師(徐州廣濟)彌主起律師(金陵)寶華山定庵基律師法嗣松隱義律師(寶華有傳)玉文碩律師(般若有傳)眼聞明律師(慈應有傳)妙御乘律師(亳州)妙湛善律師天月瑞律師(菩提)雪衍怡律師(京都極樂)悟聞定律師語奇融律師立方賢律師(興化)天峯鐸律師靜虛淨律師(寶積)筏僧常律師(普德)　(兼宗賢首)以度濟律師松栢徹律師(徐州瑞雲有傳)悉證照律師(藏經)梓林智律師普度賢律師天成秀律師儁雯㻽律師(龍興有傳)懷徹廣律師(皇亭)心明鑑律師(磐山)懷空嚴律師(金陵極樂)拂一能律師宇瞻人律師(承恩)璨波玉律師撫生倫律師(石塔有傳)飛白源律師檀波證律師(瑞應有傳)靈湛印律師省愚慧律師(蓮池有傳)朗明圓律師子赤保律師靜修性律師載耕稷律師不昧裔律師(香積)蓮若徹律師(戒壇)覺慈圓律師明極智律師(崑山有傳)賢慈　律師(儀徵)成益道律師(繁昌)雲居寺成拙德律師法嗣雪亮彰律師(東藏)秀峯淵律師(廬山)(儀徵)寶坊寺靜觀貞律師法嗣伯涵量律師(寶坊)廣一寬律師賓實印律師德然淨律師大嚴智律師(宿遷)極樂庵湛一澄律師法嗣桂昌祥律師(極樂有傳)天聞禧律師友曇範律師(普應有傳)自拙相律師觀嶽善律師勗庵常律師中樸修律師(京都)　　　含濟明律師法嗣古然鐙律師(泰州)華嚴寺靈水冲律師法嗣長鑑常律師(華嚴)(京都)宏慶黑塔寺本意德律師法嗣逸修貴律師(宏慶)天揆賢律師(隆福)(杭州)昭慶寺宜潔玉律師法嗣淨明鑒律師(獅吼)指南庸律師智揆鑒律師元哲仁律師上藍青律師澄如溶律師(昭慶)鑒余昭律師謙益淵律師默然超律師浩然行律師天谷應律師月峯成律師德先道律師(昭慶)睿生漳律師引南衍律師大聞學律師(昭慶)得中源律師(杭州祥符)徹機志律師(常州嘉山)嵩雲瑞律師介如泰律師得真月律師佩端溥律師鄰虛塵律師漢石璉律師太源漴律師(京都秘魔崖)慧生定律師恒實真律師具幬洪律師德鄰慧律師瑞章昌律師圓應靈律師(嘉興虎嘯)德安源律師雪恬宗律師(清隱)見中隱律師爾芳鑑律師覺非月律師瑞堂珍律師(蘇州佛在)雨文乘律師(止息)達先連律師(嘉興)(京都)極樂寺慧融禪律師法嗣麗中　律師(普安塔)(蘇州)鳳凰山獅林寺慧宗秀律師法嗣靈躍潛律師(永寧有傳)淳樸聖律師(萬育)功虔度律師(勝蓮)(蘇州)真諦寺碧天淨律師法嗣涵虛中律師胎成䪼律師利咸圓律師(真諦有傳)月樵讓律師(極樂)淳還樸律師大化宏律師大超倫律師定意法律師嵩山朴律師善合徹律師(山東勞山)敏悟徹律師(一莖)(江陰)圓覺庵宣心源律師法嗣善鎧宏律師(圓覺)(淮陰)聞思寺獨愚賢律師法嗣道生本律師(瑞雲)法幢訓律師(法華)石雲　律師宏範訓律師(聞思有傳)息浪　律師徧知正律師(京都淨土)紹遠　律師(京都)圓光寺法輪演律師法嗣脫凡賢律師(京都)天然宏律師(大悲)遠世聯律師(京都大悲)能仁濟律師省悟慧律師見指智律師(通州)潛庵凝律師(靜妙)含宜授律師慧庵仁律師實宗信律師中和本律師(宏祥)亞山省律師曇一鑑律師慧光智律師即岸筏律師(延壽)心怡樂律師湛光明律師慧幢宏律師(上方)純一清律師慧庵仁律師璉如微律師(靈巖)應祉隆律師古樑柱律師(常州)金匱福慧庵大圓杲律師法嗣立中旭律師(福慧)(山西)千壽寺震化鑑律師法嗣韜光秘律師(千壽)正理光律師了空　律師(千壽)徧空智律師月霞序律師逸安復律師瑞林全律師密行倧律師本閑法律師瑞環琦律師(太原)五臺山達照明律師法嗣微旨宣律師(微州)翠微寺心空學律師法嗣蓮城融律師(韻松有傳)(金陵)古林庵長安增律師法嗣藏林華律師(古林有傳)

　　慧雲馨祖下五世律師傳

　　京都潭柘山岫雲寺振寰律師諱照福順天大興人也族姓孟氏七歲依延禧寺名馳師剃度受戒於廣濟寺萬鍾和尚座下足不逾閫者十有五年精研律部同學欽仰爭師事焉二十二年癸亥本寺監院同眾請師繼萬老人法席從學者益眾二十五年春奉
　　聖祖仁皇帝旨住持潭柘岫雲寺
　　聖祖幸臨寺中師奏對稱
　　旨
　　上溫語奬異自是學侶雲集法財雨施建造日擴門庭輝煥冠西山諸剎之勝戊寅秋示微疾
　　上命內務府佛大人選醫調治因奏請本寺羯磨止安師繼席己卯五月六日索湯沐浴端坐而逝世壽六十有六僧臘三十有二主叢林一十七載八坐道塲護持法門專精戒律
　　特賜帑金龍旗御杖臨葬建墖於本寺之前四十一年四月
　　大駕幸臨
　　皇情眷戀命取師影象進覧
　　上咨惜良久
　　御題七言詩一章云法像儼然叅涅槃皆因大夢住山間若非明鏡當臺語笑指真圖併戒壇其殊
　　恩異數洵曠代所希有為潭柘中興第一代律主云

　　潭柘岫雲寺止安律師諱超越直隸順天府大興縣王氏子依勝福寺海雲大師祝髮康熙十四年得戒於戒臺寺道光律師座下師為人中正不倚動靜尊嚴晝則日有定課不為外緣所奪夜則跏趺端坐焚香自攝其心一時同學輩咸謂師夙習所成非偶然也二十五年振公中興潭柘師掌監院事總攝內外不辭勞勩三十三年大殿燬
　　賜帑重新置楝先擬左用眾欲右之舁不能舉師祝曰我右汝也不數人舁之而行振公見師誠感木石嘗奏對
　　御前稱師如仙露明珠至三十八年奉
　　旨繼席本山明年同諸山方丈赴
　　暢春園恭請
　　聖安適虎圈有虎縱威眾不敢近師突前曰汝由性暴故墮虎身今猶不改性必終迷請伏吾為汝說三皈可脫此皮袋耳虎馴服說畢搖尾而去類此者甚多跡涉奇誕誡徒眾勿以語人師生於崇禎癸未十月十一日寂於康熙四十一年八月三日世壽六十一僧臘二十七奉全身墖於振公墖左師精嚴戒律愈行愈密故有北方律虎之稱為潭柘中興第二代焉

　　潭柘岫雲寺德彰律師諱道林姓李氏直隸河問人也生於康熙辛丑孟冬之十五日幼依龍坡寺乾宗師祝髮康熙二十二年春圓具於廣濟道光和尚座下師所稟醇懿端厚不識權衡語及世諦澹如也糲食垢衣形雖槁枯而心猶童穉人謂師行嬰兒行後至潭柘歷任諸職陸沉眾務中任怨任勞未嘗稍懈壬午歲
　　欽命主席師持誦叅禮終無間歇嘗領眾遶舍利墖誦佛號經年不輟墖忽放光遠近見者莫不欽仰
　　聖祖仁皇帝曾召師問曰潭柘眾多少師奏曰或七百或八百復問齋糧足否師奏曰亦不欠缺亦無有餘
　　聖祖嘉其樸實
　　賜紫衣住持二十餘年興建頗多茲不具載六十一年十一月三十日召眾念佛無疾而逝世壽六十一坐夏三十九墖於振公墖右為潭柘第三代律師

　　寶華慧居寺松隱律師諱真義江南揚州府江都縣宜陵鎮曹氏子母戴氏感異人授青蓮而生父母知其非常人也稍長就傅即知求書中大義不屑屑於句讀間塾師亦歎異焉父母復思青蓮之瑞即送本鎮投子寺禮靜生師祝髮一見教典如遊舊路每思佛法綱宗不出戒定慧三學年滿二十遂渡江登華山乞受具足大戒於定庵律主一期之中着衣持鉢威儀動靜莫不端莊整肅定老人默覩信為不凡重簡於心常課外日夜精研律部終歲靡懈凡有常住公事必先於眾不避艱辛及為序首董率後進善誘多方無不感服每曰天台開教門之先其預設律宗制度悉與西方未來之經印合教非律不能精嚴也以此知捨戒律而談宗教如匠氏之廢繩墨尚能善其事哉師欲兼靈鷲三宗擴充一心遂順流下吳門渡錢塘登天台一時有道大知識叅請殆徧回里後曳杖入京師遇天寶王公周護法問所從來師道其實即以延壽蘭若請住持之未幾立願行頭陀行一時隨喜歸禮者傾國明年請赴給孤寺開戒鱗附蟻聚輦下滿漢諸護法室無所容期畢不半月定祖知四大分散馳命促師還山師接祖命諸不暇顧出都門無問晝夜兼程而行及到山不旋踵即進方丈禮老人足問訊起居老人見師喜慰之容溢於滿靣乃曰望公回山相期輔佐法化乃集眾以三世衣鉢戒本親手授師命繼祖席師敬謹受命惟恐隕越戒期累開來者四方雲集每期數千餘指而莖粒同飡不以天時豐歉易心惟以雷電轟掣之機花雨繽紛之教時加提撕嗣是夙興夜寐臨深履薄小心翼翼未及五旬而秋霜點鬢矣因而譽聞遠播上達
　　宸聰癸未仲春
　　聖駕南巡徵師行在
　　勅賜慧居寺額
　　御書心經金剛經各一卷丁亥春
　　翠華幸江南首臨本山荷蒙
　　俯詢寺中開創建造巔末師應對詳明喜動
　　天顏遂飛白書蓮界雲香四大字
　　賜銅殿精持梵戒四大字
　　賜戒壇復於舊殿
　　賜湧香林三字於方丈越一宿即順流往姑蘇武林西冷雲林天竺淨慈雲棲諸山大剎凡月餘逮
　　駕回至維揚時已初夏矣師渡江恭送復
　　賜金箑彩筆淵[監-皿+金]法帖等物遠近聞者莫不慶師之遭遇
　　寵賜優隆為山門希有之
　　盛典苟非師之道德曷克臻此師纔五旬精力尚強一旦示微疾集眾囑維那閔緣曰此遞代傳持之衣鉢戒本也今付於汝主持本山羯磨冶牧教授體勤為左右協力不可更換復囑合山大眾各依淨戒為師依戒而住七日後吾當行矣果於二十九日午沐浴更衣趺坐而逝世壽四十有九僧臘二十有八坐夏二十有五說戒利生事畢門弟子等奉全身入龍山南張冲一葉庵左師在日親自監造五十三所列座環繞卓立之中墖焉師道貌魁梧法立清遠頂湧霽月髮甃旋螺不厲而嚴不莊而肅折攝洽宜涇渭不爽望之即之畏愛兼抱真佛法干城律門砥柱是不可以無述云

　　興化般若院玉文律師諱照碩沈姓高郵巨族本關中西安人始祖官於州因家焉父獻廷母姜氏夙信三寶年四十乏𦙌乃乞靈白衣大士誕徵夢異年十五依本郡普濟庵隱白元公為師棲心內典博究羣書年十九雖未稟戒已冠輝山之質辭隱適維揚叅具德和尚一見即期以法門偉器閱明年就華山得圓具於見月律祖尋授典客兼引禮職年二十六復造江淛諸禪板講肆於是三學底蘊悉相折衷見祖聞其操乃馳命旋侍時年已三十矣未幾定祖繼主洪規師輔弼紀綱探賾持犯解行相符聲稱益著遂以衣偈付之辛未春昭陽緇素仰師道範以般若古剎削牘僉請師不獲辭航江以應之當是時破屋穨垣陶漁比伍又值年歉饘粥不繼師處之裕如也歲常傳戒都以寶華風規津梁來學又嘗應雉臯之集賢宏戒凡瓶錫所到四眾喧闐而師之高風清範溢乎大江南北矣歲丙申制臺赫公邑侯盛公嚮其道咸有題贈至乙巳秋示微疾即以院事交正元本主之九月八日同眾午課舉讚佛偈歸丈室跏趺而逝世壽七十五僧臘五十五法嗣正元本等建墖以奉全身餘詳行紀

　　慈應眼聞律師諱通明。俗姓李氏滁州人也。自襁褓時性即茹素。年甫弱冠。泊然有出世志。康熙庚申歲。皈依牛首山宏覺寺。以忠師祝髮居。未久稟戒於華山定庵和尚。及受戒具彌復精勤始聽律義遍訖便講辯析文理綜核指歸苦學。毘尼歷多年所師一日偶閱雲棲法彙至。凡心未盡。聖果未圓之句。即痛念生死。更展精神行般舟行於昧公墖院越三寒暑。其志不墜定。老人窺其法器不凡。具大願力。故印證焉命主領慈應院法席事師稟祐居醇含章縱哲砥行飭躬架德緝道篋虵能翦心猿久。制譬圓珠之朗潔。若春雲之靄和。以故道風遠播。緇白傾誠。世壽六十法臘三十有九。於康熙五十九年示寂。墖於慈應之前山。贊曰可以為法者律。可以宏法者人。無人則律法不行。無律法則人無拘束。師乃律中虎也。可以為法矣。

　　皇藏峪瑞雲寺。松栢律師諱學徹。俗姓吳。少為洋客被賊難立。誓出塵投羅漢寺顯通師薙染稟戒於寶華山。入槽厰盡力苦行。定祖命掌內。藏師自此每遭無事風波。怡然而受毫無退志。祖命教誡後學眾仰風規。祖云老僧最後法幢多賴二松。遂將千佛慧命一時付囑祖云。爾當分化一方。不可懈倦。師奉祖命往臨清接待十方。復詣彭城創寶藏院。又宏戒於皇藏峪瑞雲寺修廊廡置齋田。一時雲水奔騰。龍象蹴蹋歲甲。午偶因微恙。遂將方丈付囑門人藥屋。嗣後專修淨土餘無介意。至明年八月二十三日清晨。從容召門弟子曰。法道𡹁秋各當努力。吾有末後一句。諸仁者還委悉麼言訖即入體。性虛空三昧是時山林震響。百鳥哀鳴。師世壽六十有二。戒臘四十有三。百日後門弟子等奉全身墖於龍山之前。銘日於戲南山正脉。千華嫡旨道塲三座法雨沛施。三根普潤。無彼無此。藥屋焚香槩紀終始。

　　鳳山龍興寺儁雯律師諱溥㻽別號借堂。族姓王氏毘陵人也。師齠齔開佛號即懽躍。稍長涉詩書頗通大義。父母歿。有僧持𥁊過門誦心經。潛聽至無智亦無得。即有出塵之志。年十四投本邑崇聖院依瑞可師薙落。自是專以禮誦為事。年二十四登句曲之寶華山。禮定庵律祖。受具戒安居學。律兼侍書翰。己卯冬受記莂委較尼戒事義。嗣奉遺命輔弼有年。乃赴虹州廣慈庵。及釋迦寺之請傳戒期畢。乙未秋受鳳郡諸紳士請主大龍興寺方丈。凡十有三年。當師之始來是山也。寺宇傾圮荒蓁滿目。而鳳又當明季兵燹之後。井邑蕭條。非若都會人文所聚。吳越商賈之區可以布金祇園檀施山積也。惟師胼手胝足苦心勞力。卒能修葺其佛宇。封殖其樹木。又以餘力建方丈僧寮。厨庫器用無不備具。至於儀範有條。敏鈍同誨。俾灌莽叢薄之地蔚然成招提勝境焉。此非矢志純一堅固不回者。其能然歟。師寂於雍正五年丁未十一月二十五日。世壽六十有一。僧臘三十又七。嗣法四人。奉墖於本山之陽婁村畢誼撰。

　　維揚石墖寺撫生律師。諱學倫別號幻堂。姓梁氏。浙東海昌民家子。生於順治丙申。歲終於雍正戊申夏四月。世壽七十有三。師年未二十喪父母。四十學浮屠法。越一年入寶華山受戒於定公。又三十有二年示寂於揚州之石塔寺。僧臘二十八。坐夏二十三既滅度後而嗣門弟子乃奉其體骨歸墖於建龍寺之西。且述其修持梗槩而乞銘於中州蘧村。景公銘曰。作佛有性蟬蛻轉裳。明神啟夢。舍利呈祥。朱殷貝葉梵夾生香如蓮。半偈宿孽消亡。法雨沾溉稼庾倉箱。千華闡跡石墖相望三十餘年。建智慧幢譬如食頃作諸道塲。人天洽願善果圓明除痛示化。性海汪洋顯白月相違露草。光眾仰面啼鳥悲。引吭不歸普同永誌弗忘揭銘石上。嗚呼幻堂公復欽師道行而為傳曰。撫師始為童子即穎悟絕人。經史一過即能了。徹年既長有志仕進。嘗授江西吉安府之永豐邑。守偹梦感神人語遂棄職去削氏入僧籍。初薙染於清河之西來庵。依本師瑞亭精研大藏已而聞人言離戒修行猶無足欲。行無翼欲。飛師爽然自失。即渡江禮寶華山求戒於定公。持四分律復立願刺血書楞嚴報恩。洎兩乘布薩諸經既復思叅上乘瓢笠。遠引登天。目遊天台。禮阿育王舍利墖恒言謂舍利示現必有大因緣。師果覩赤耀如丸。瑞采騰射。心竊自喜且自異也。後回寶華。未幾即受記莂持律精進如是者。五臘自以書經願力未畢孑身至揚州準提庵閉關禁足刺血書。華嚴經功既成。士紳耆舊懇請主席於西城石塔寺。寺先為三昧和尚宏戒之所。屢遭歲歉鞠為茂草師。矢願聿新虔懇歷年。人天共應復修般舟三昧。闡發戒光機緣輻輳。癸巳之春。大悲閣布薩堂相繼告成。苾蒭雲集。丁未冬復建玉石戒壇。贖置飯僧田數百𤱔。樓殿寮廡無不秩然。嗚呼始至之時為瓦礫塲。佛力所周莊嚴輪奐。師雖芒鞋半海宇而修持證果蹟著。千華晚歲慈雲流輝。石塔毘尼一燈茲為不冺矣。師嘗宏戒於鹽城之廣利泰州之朝海時。州人婦有怪疾。自謂宿愆十年。祈神弗能解。一日自言非撫律師不能救拔。師為懺悔果即脫然。又應鹽邑永寧之請。時甲辰春𠎝暘不雨。屢禱不應。師以瓣香祈佛。立沛甘霖。師字撫生邑人。以為撫我生我名不愧實也。是秋海潮泛溢溺者無算。師持大悲懺百日幽濟慈航。凡造請所至四眾改觀。臨眾接機。老而無倦。其追隨受益者日填堂宇。嗣法傳律高弟有二十八人。師於石塔示終之。前七日集眾宣戒。以衣鉢戒本付其弟子朗清和主席自謂少時迷昧。唐喪光陰證道不蚤。今為昧祖了此公案。幻緣已盡不復久留。至期合掌。讚佛安坐而化。師之遺命茶毘後以骨歸寶華山普同塔中。邑人以師宏法有年悲仰不捨。爰建墖於城北。俾得祭掃。雖然師之化身千億何地不見。本來豈必歸骨普同。乃彰初願哉。

　　京都瑞應寺律師諱性證。字檀波姓熊氏。為江西南昌右族。父時英。母陳氏。並長齋奉佛。生二子。公居長。將生前一夕。母夢幢幡降其室。在襁褓即茹素。長遭父母喪。妻亦亡。既公遊京師寓龍華寺。有藏經閣之感悟。遂有出塵之志。就德潤公薙染旬餘詣。寶華圓戒精進希有禮拜達旦。定公器之。遂傳法焉。因剃度師疾。急招之北歸。師示寂。命主席讓其同門。公即結茆。保定三臺村修杜多行。康熙壬辰歲左都揆公招主龍華。將為明年
　　皇上六十萬壽祝釐道塲。慕公戒行請主方丈使者三往。然後應命。揆公捐俸重新梵剎工訖以其事聞。
　　上賜名瑞應併法雲真際額明年。
　　萬壽届期公登壇說戒。風動四方無不景仰。寺中舊植文光果樹至是始實雙果並蒂馳獻。
　　行在
　　上大悅
　　製文光果詩從臣屬和傳為盛事。公進道堅勇。過午不食。冬必露頂。夏必重衣。每至春傳戒法。歲以為常。公生於順治十六年十二月一十六日辰時。示寂於康熙六十年正月二十五日辰時。世壽六十有三。僧臘二十有七。法嗣瑞林暉輩凡三十三人。後奉全身塔於都城鷹房之南。

　　寶應蓮池庵省愚律師。諱成慧。姓劉氏。舊籍婺邑。父爾位。母蔣氏。順治年間祖任江寧儒學。遂家焉師始離襁褓。性好茹素。年二十七父母相繼而逝。即投溧水壽國寺木陳禪師。法孫素文和尚薙染精研大藏。廣釋生靈始知非戒無定。非定無慧。故辭師詣寶華圓具於定祖和尚。時年三十二矣。於是遍叅知識契悟心元。至三十七歲復回華山。職司副寺兼理戒堂祖。以衣鉢授之。辛巳歲縣主王公。山主成公及邑中紳士敦請住持蓮池方丈入院時苔蘚盈庭瓦礫塞道師乃募贖田園開耕草塲殿堂廊廡煥然一新莊嚴佛像整肅規模每歲安居說戒悉遵祖山遺則可謂檀那樹福之勝地雲水養道之祗林也因師年高神憊功行益肅眾檀信遂為建墖於蓮池之西南焉壬子春自知時至示諸弟子日蓮池傳法謹遵見祖遺訓以袈裟為重不許剃度子孫余去後無報訃掛白有違佛制語畢端然而逝師世壽六十有八僧臘三十有四坐夏二十有七也

　　蘇州福生庵明極律師諱普智姓范氏籍本湖州文正公之後也幼齡即長齋繡佛慕西方之教年十七依福生庵自徹師薙染得戒於寶華山定公律祖復付法焉康熙乙亥歲重修福生開拓基址廣闢殿宇遂為東南名勝之區後有玉峰勝蓮庵法席久虛崑邑紳士仰師德行咸相造請師不獲辭乃至勝蓮崇修導化經歷數載復以年力就衰仍歸福生養靜示寂之夕鼻𡹁玉箸尺許隱現者再非具有實行何以得此師生於順治戊戌二月二十九日終於雍正癸丑十二月一日世壽七十六僧臘五十九建全身合於齊門外長邑之西石缺

　　宿遷極樂庵桂昌律師諱興祥姓熊氏江西吉安人也初母夢老僧投錫而生幼好靜坐根器不凡及長父母俱亡遂北遊至淮郡剃度於菩提社隱名大師求具於寶華山見月律祖尋依極樂湛公十載復辭南詢叅報恩大覺國師凡名山大川流覽幾遍議者謂師不韜跡潛修而奔走風塵似非清淨寂滅之志孰知道無往而不在心無往而不存靜固靜動亦靜乃為至靜寂固寂感亦寂乃為真寂其中旨趣敢易擬焉師胸無蘊滓故自去來而不方物後回陵山力般舟行百日自是心愈豁然超曠會委逢源莫測埃岓適有不器禪士自都門來師探其機要器云念佛不離叅禪叅禪不礙持戒百千三昧不出心地一法師即恍然曰戒體圓明戒性空寂反觀本源空性亦滅了無持犯是即心地法門若存一念見聞知覺便名破戒况餘念耶器與湛公擊節首肯咸謂將來唱導先覺者也遂委居首座即闍黎位嗣是嚴究毘尼精研廣律服勤十載間多密行有難殫述者甲子冬湛公示寂師主法席四方雲集日盈千指師持已御下重振規模深得叢林大體至於殿閣輪奐田園增廣猶其餘事不足為師道矣辛丑十一月初八日師忽集眾誡之曰納僧辦道須具一番鐵石苦心更兼一切解脫凡應事接物如水印月痕一念不留汝輩當精勤修省明午與眾別矣次早緇素畢至師以衣鉢付慧徹繼席既謝眾又曰我去後切不可例世俗有違佛制言訖跏趺再扣之已入無聲三昧世壽八十四坐夏四十七傳戒二十七期嗣法慧徹福等一十三人各守遺訓克荷先業建墖於縣北之五華頂爰為贊曰猗歟桂師依止湛公見性明道不愧心宗猗歟桂師慈悲定慧普度眾生有教無類猗歟桂師戒月孤圓光吞萬象塞地彌天廣西丙子解元劉如晏撰

　　淮安普應寺友曇律師諱溥範姓王氏山東兖州嶧縣人師系千華四葉嗣極樂為二世開普應稱第一代焉師本仕籍少通儒業年二十值僧圓菩薩戒聞是心作佛是佛是心遂頓悟元旨投三皇寺薙染矢志登山求戒於定祖期畢祖喚曰汝演教人也兼律學好依止五夏復命遍叅時往宿遷極樂湛一律師見而器之即留為輔化囑宗南山侍錫南北講經傳戒後隨淮郡圓明寺戒期畢湛公命師繼席遂高樹法幢廣行律制嘗與四眾結社修懺講演教觀兼行苦行遐邇皈從時眾紳士同劉護法堅請移錫普應師惟瓢笠自隨行解相應門庭嚴謐梵宇鼎新殊矍鑠無老意一日忽集眾曰吾年八十七世緣已化畢大德徹洞聞堪紹我法窟說偈已命眾焚香念佛師已跏趺而逝矣徹公依法闍維建窣堵於喜見塔之北相望湖山之上焉

　　毘陵永寧靈躍律師名學潛浙之平湖人幼穎悟習儒書尤於貝葉上乘一覽弗遺深嗜篤好時叅妙解年十九祝髮受戒於姑蘇真諦寺持行嚴密寒暑無間既而歷天下名山延訪佛祖證度之地餐風味道披雪傳空徹悟本來歸於自在遂於獅林寺得法為南山正宗中興下五世永寧第一代焉毘陵舊有興寧律寺創自李唐洎宋元以來叠遭兵燹基址蕩然老屋數椽傾圮將𥁞師遊笠過此慨然振興思擴前業朝夕與其徒持守律法潔修精進遠邇翕然僧眾歸依規模式擴高甍廣座殿宇鼎新巍樓上薄霄漢就其下作波羅提木又之壇圍以文石甃以古甎宏整瑰麗卓然大觀為常郡諸蘭若所未有經始於康熙庚寅辛卯之間落成於乾隆戊午己未之歲於是倚晬像於金光沸潮音於空際廢壤復為清涼法觀而師之經營建造興修三寶內外秖[比/心]𡹁三十餘年未嘗稍懈戊辰歲師年八十有二於春和佳日設龕召眾講法說偈自坐龕中談笑示寂法嗣通一㓜凜師訓益淨益嚴宏恢前功戒子雲集於以徵靈公繼往開來振鐸於吾郡者其教澤為孔長矣贊曰吾常梵剎以百數然能力守宣師遺教者近無聞焉有之自靈躍師始憶余兄阮尊解組歸好從靈師遊嘗以泉明自擬師喻之曰吾非遠公儔此間無地着攢眉客也奚童或私挾飲具往侍者於山門外屏弗納兄深敬畏之昔程子見戒律嚴整歎三代威儀在是若靈公其庶幾乎
　　賜進士出身福建按察司按察使莊令翼撰

　　蘇州真諦寺利咸律師諱學圓揚州興化趙氏子生於順治辛丑七月十七日終於康熙戊戌八月八日世臘五十有八繼席一十三年嗣法十三人皆分化一方彰師道行示寂越三年其嗣奉龕建窣堵波於本寺碧祖墖院之左為真諦二世焉師甫言能誦佛號父母異之遂聽作佛子殆所謂宿根深厚者歟及長聞寶華山定祖戒法精嚴往求具足其後學律有年遍叅名宿是時碧祖中興真諦高卓戒幢龍象蹴踏見師從寶華而至心甚契之親侍有年相傳其道殆所謂師資相合非偶然者歟及碧祖遷化命師繼席經營後事奉全身墖靡不竭力至於廓宏規修戒德遵崇祖訓啟迪後昆數年以來求戒者雲集殆所謂善繼善述者歟贊曰師資契合事非偶然碧祖創業利師守焉恪遵遺訓一十三年戒光普照戒澤普霑昔侍師側今瘞師邊以盡孝道以誡後賢從此相繼道法綿綿

　　淮陰聞思寺宏範律師諱溥訓射陵彭氏子也幼依本邑延壽庵披剃年二十聞獨祖宏戒楚州詣壇圓具精研毘尼貫通律部祖深器之遂付囑焉一日謂師曰律學固屬精嚴心宗不可不究師復徧叅名宿於吳門之碧巖和尚機緣相契命為首座長驗龍蛇於棒下既明大事旋擇天平山之陽縛茆自處因占偈曰井上枯藤鼠囓多爭榮豈若住山阿臨溪短屋留雲處香吐松華映碧蘿又刈茆占曰手握吹毛劍一橫誅茆那惜路重重深黃淺碧從茲盡顯出當陽個裏人嗣因獨祖北上命僧促歸監理院事力衛常住接待往來及獨祖訃至法輪律師以書命正位迎龕建墖輝宏祖道聲播兩淮
　　聖祖南巡有司引師於袁浦接
　　駕蒙
　　旨詔見奏對稱
　　旨
　　聖情嘉悅至廣陵茱萸灣仍
　　命和韻
　　御書聞思寺額及金剛經賜之人皆幸為千載一時而師殊坦然於是歲之四月下浣示疾至初一日晨起辭眾而逝
　　聖駕南回至楚州猶呼師名𡹁問嗚呼師若少待則邀
　　恩衣紫又何難哉然師固不以此為榮或述之以志聞思於不朽耳

　　韻松蓮城律師諱寂融姓張氏宛陵望族也生而具福德相及長愛澹泊清淨遂投益念大師出家賦性敏達智慧過人至於內外教典無不通徹年二十登華山於見祖受具足戒得侍巾瓶數載祖亦甚器之後以因緣事辭歸得禮翠微心公和尚一時師資道合授之紫衣傳以毘尼於是刻苦銘心勉勵行持乃於韻松嶺頭冬湯夏茶接眾結緣寒暑不輟時邑宰陳公諱九陞者聞而敬之遂請為韻松方丈西鄉檀越又請中興翠微律院自是道德昌隆於兩地戒法丕振於一時矣往年太邑祭祀皆用鹿饗因師請於陳公乃得免焉里人深感之暮年仍歸韻松多與縉紳君子詩賦往還每於贈荅間隨機化導故文章之士皆願皈依也後邑宰王公又特起瓣香禪室而供養之師年逾八十鶴髮童顏人望之如兜率天中人也然其持誦修行老而無間預示以某年月日鷲嶺西歸至期如約不爽里人弟子遂為建墖於本山之左有碑銘文程繩武撰

　　古林藏林華律師古甬元縣鄧氏子師將娩母夢眾僧受食中有一老衲眷盼久之而產揆厥夢緣宜祈佛庇遂求法名於里南大聖寺心融慧公心曰俗子投佛意期蔭怙若華藏林無畏風霜因名字焉師生而黠敏性不狎嬉親擕入寺見僧眾威儀戀戀不還親嘉其志命依心公祝髮一切經書授受不再時有隆野法師宏法夏邑心公偕師就席畢復之彭城值雲崖老宿談老莊於墖山眾多異之師獨謂學無內外內外在人欲大其心志妙其有無此二學可表裏而不可偏尚吾道大成如海納百川同一鹽味眾莫能易其說嗣是周遊壤外循歷天中達哲邵英悉皆訪覲凡住處案頭嘗珍二訓(禪林寶訓緇門警訓)熟讀博討志期力行識者知為法門之偉器也聞祇峰法主闡楞嚴於古徐之功德林不憚千里研窮數月不能無疑遂負拜南下直抵金陵叅月潭大師於圓覺再預楞嚴前疑洞釋復值碧峰大師說法於普德命師代座師念法門重大非行不可乃結二三同志於普惠寺前力操炊汲廣植茶緣崇禎十年丁丑冬請戒於古林印含律師印公喜師敏達命掌記錄翰章詞𧀉代為裁治靡不雅鍊時心公南詢掖師同往印視師言律是慧基非智不奉學未彌臘豈宜他事師以心公命不敢違同造天童密雲禪師令看父母未生前話纔數月心公恙師扶歸未幾心公遂長逝後古林印公自楚還師導前同志數人詣林求戒印公已寂覺緣律師除師維那次年安居偶提所看話頭頓破羣疑順治三年西竺老人居碧峰新舊數千指獨識師鎮靜於言論之表老人曰藏公戒行素嚴學德俱備人天師表指日瞻光惜乎老朽不及見也是秋回古林覺律師命師闍黎復之幽棲值靈峯萬益大師千日期師與其數後淵源泉公主古林迎師說毘尼二持九十日畢念親恩罔極杖笠歸寧永城心休老宿請師說楞嚴四方學者一時雲聚期師主社接納雲水師聞古林有蜀僧之變束莊南顧會江寧當道請長安律師歸鎮祖席師君教授壬辰二月四日犍椎集眾以方丈付師是秋旱歉大眾以蚕豆數十粒充午鉢有私買市食以供師者師靣斥之曰大眾忍饑使我口腹獨實是陷我於不義師繼席以來接年說戒講經或赴外請或應時機修造殿堂寮舍續置園地山塲且躬為傭作操不作不食之芳規於康熙十八年己未歲入滅其世壽夏臘未詳


大藏經補編第 22 冊 No. 118 律宗燈譜
古祖下六世(京都)潭柘岫雲寺振寰福律師法嗣洞初林律師(潭柘四代有傳)(京都)潭柘岫雲寺止安越律師法嗣本然壽律師(潭柘五代有傳)(京都)潭柘岫雲寺德彰林律師法嗣毓安福律師(潭柘六代有傳)恒實諒律師(潭柘七代有傳)(徐州)廣濟寺道主海律師法嗣本緣顯律師(廣濟)無相忠律師(金陵)寶華山松隱義律師法嗣閔緣松律師(寶華有傳)冶牧建律師(隆覺有傳)體勤禪律師(別峯)柏庵一律師(三藏)開賢得律師(總持)福昌真律師(慈雲)碧林山律師(興化)般若庵玉文碩律師法嗣正元本律師(般若)戒光續律師(紫雲)天㣲隆律師覺慧智律師(準提)維徵普律師自輝睿律師法寧靜律師海囊慧律師若虗念律師(法華)(金陵)慈應寺眼聞明律師法嗣璇璋觀律師(慈應有傳)曙天光律師(興教)思越政律師(石龍)自修澄律師(孤舟)省文學律師(高座)栴林恒律師(香泉)靜賢徹律師(龍華)(京都)極樂寺雪衍怡律師法嗣怡修俶律師(保定)湛恒清律師(極樂)明如福律師(鎮海)壽乾福律師(大悲)德美通律師(盤山)天祥善律師(曇華)(興化)　　　立方賢律師法嗣義堂和律師(金陵)普德寺筏僧常律師法嗣湛明悟律師(普惠)智明心律師慧林壑律師(觀音)(徐州)瑞雲寺松柏徹律師法嗣藥屋懿律師(瑞雲有傳)本然倫律師唯然映律師(大士)徹元　律師德真　律師含容　律師智宏　律師虛如　律師徹明恩律師(寶藏)西來　律師(鳳陽)龍興寺儁雯㻽律師法嗣木山榮律師(龍興)介年長律師(釋迦)鑑中諦律師(溥仁)曇印玉律師(臥佛)(金陵)極樂寺懷空嚴律師法嗣道學福律師(正修)(江寧)孤舟庵宇瞻人律師法嗣雅文濬律師(孤舟)汝澤成律師(承恩)(揚州)石塔寺撫生倫律師法嗣朗清和律師(石塔有傳)雲圃珣律師悅性理律師(寶寧)瑞安真律師怡也基律師(大聖)灼初霞律師(南山)道本慈律師(開元)曠濟遠律師(壽安)碧浪鼐律師(潮海)敏越耘律師法慧融律師慧林如律師(普福)徹朗學律師(永寧)德先證律師(大悲)衍文慧律師(崇聖)希聖果律師如徹悟律師開悟雯律師松真才律師(法源)自庵泰律師(寶勝有傳)樞南垣律師乾一清律師敏文學律師蒼悟省律師樹庵正律師在中學律師(厰庵)明遠安律師(寶嚴)鑑然慧律師(京都)瑞應寺檀波證律師法嗣瑞林暉律師(瑞應有傳)雪林耀律師(京都)秉仁壽律師(京都)教宣榮律師(靈光)方旭秀律師思曇如律師(吉祥)大安定律師悟真行律師含虗心律師恒潤淵律師普維連律師明心成律師慶安福律師善慶緣律師(湧泉)慈門璽律師曇光瑞律師毅庵忠律師宏密定律師瑞登常律師含輝玉律師俊庵杰律師渙如渭律師西池濬律師瑞生隆律師斐然慧律師寧波松律師若岫雲律師紋玉慧律師(寶應觀音有傳)潤亮洪律師雲乘喝律師𤥨庵玉律師蒼山治律師戒忍律律師岫林昱律師(寶應)蓮池庵省愚慧律師法嗣靜修度律師大智行律師文輝增律師(儀微)寶坊寺伯涵量律師法嗣鑑世珮律師(寶坊)廣一寬律師賓實印律師德然淨律師大嚴智律師(宿遷)極樂庵桂昌祥律師法嗣慧徹福律師(極樂有傳)常安即律師(全潮)悟心熉律師傾林圓律師度迷和律師巨賢容律師蘊瑞定律師(準提)彬然馨律師可容成律師乘一法律師麗庵錫律師(九華)玉美成律師(淮陰)普應寺友曇範律師法嗣洞聞徹律師(普應有傳)(京都)　　　古然鐙律師法嗣洞本如律師震瑞祥律師一乘慶律師勝聞尚律師素輝真律師(京都)宏慶黑塔寺逸修貴律師法嗣真素恒律師(武聖)(海淀)隆福庵天揆賢律師法嗣慧山倫律師(隆福)(杭州)昭慶寺澄如溶律師法嗣懷德證律師(昭慶)子昂傅律師智圓明律師化三學律師大林聚律師嵩巖毓律師宏叅妙律師道源信律師德山　律師(杭州)昭慶寺德先道律師法嗣普明慧律師見中隱律師自慧意律師(杭州)昭慶寺大聞學律師法嗣再聞音律師覺然　律師牧堂　律師維安　律師(杭州)祥符寺得中源律師法嗣賦清乘律師自成慧律師瓚宣相律師(常州)嘉山寺徹機志律師法嗣於潛　律師(京都)祕魔崖太源漴律師法嗣慈應信律師(正果)(嘉興)虎嘯寺圓應靈律師法嗣源修　律師普庵塔麗中　律師法嗣權衡實律師(無量)(毘陵)永寧寺靈躍潛律師法嗣不羣一律師(永寧有傳)慧徹明律師肇奇圓律師(中隱)位性悟律師日三省律師(聞思)　(兼宗天台)得渠我律師時學昇律師(龍興)普聞意律師(太平)遯夫信律師(太平)懋宗元律師道澄輝律師(天寧)廣慈中律師文賢德律師(慈濟)萬育　淳樸聖律師法嗣拙山　律師(蘇州)真諦寺利咸圓律師法嗣印惟　律師(天王)別梅　律師能鑑智律師(北禪)崇遠高律師永照明律師(真諦)天慧能律師(真諦有傳)智宏理律師(虞山興福有傳)破浪波律師(隆福)太虛同律師聖傳宏律師(獅吼)道一智律師(空谷)別峰　律師徹明　律師(釣漁)(震澤)極樂寺月樵讓律師法嗣志曇[〦/儿/介]律師慧坦泰律師(虎邱)仁山訥律師(蘇州)一莖庵敏悟徹律師法嗣念慈忍律師(一莖)(江陰)圓覺庵善鎧宏律師法嗣出塵道律師(圓覺)(漣氷)法華寺法幢訓律師法嗣本初性律師(法華)(淮安)聞思寺宏範訓律師法嗣聞慧智律師(聞思有傳)大智容律師雲谷明律師(毘尼)　(兼宗臨濟)廓智源律師(彌陀)爾悅天律師(隆瑞)(京都)淨土殿徧知正律師法嗣乘一泉律師道通遐律師(報恩)(京都)　　　脫凡賢律師法嗣持中新律師(延壽)(京都)大悲庵遠世聯律師法嗣成初恂律師(大悲)良弼忠律師(大悲)濟廣碧律師心融會律師(京都)靜妙庵潛菴凝律師法嗣東竺順律師(慈祥)(京都)宏祥庵中和本律師法嗣亮千純律師(義聖)(京都)延壽庵即岸筏律師法嗣戒賢有律師(延壽)(盤山)上方寺慧幢宏律師法嗣徹圓際律師(上方)竹林池律師(常州)金匱福慧庵立中旭律師法嗣文貫令律師(福慧)(山西)千壽寺韜光秘律師法嗣問山禪律師(千壽)無着叅律師(山西)千壽寺了空　律師法嗣淨月灝律師(千壽)映宗瑛律師(遼州石佛)應相戒律師(千壽)慧隆福律師(太谷九聖)韻松　蓮城融律師法嗣緣鶴宏律師(常樂有傳)(金陵)古林庵藏林華律師法嗣投機徹律師合吉鼎律師德溥岸律師侖如本律師

　　慧雲馨祖下六世律師傳

　　潭柘岫雲寺洞初律師諱澄林直隸武邑張氏子依京都觀音閣從心老人薙染康熙二十八年聞潭柘振老和尚律宗大振詣座下受具足戒遍歷講肆討論性相兼叩禪宗叅究心要雖出入於宗教兩門而過午不食衣鉢隨身舉止端嚴言語不苟時瞿骨妙偉諸老宿深器之謂其有優波離之風不欲以禪講繫之也後復歸潭柘輔弼止安和尚為尊證四十一年德彰和尚主席師由教授進羯磨綱維大眾規範後學不勉而自律不威而自嚴一切堂寮無敢於廊下接耳交談者葢其威德足以服眾故也師一日寮中燕坐聞棚上羣巤聲少焉益甚尋忽寂然命侍者破棚視之見數十死巤墜下口中皆有餘粒及至米庫而巤復往來馳驟師佯語庫司曰何不設法治之而米飽巤腹耶庫司荅以已拌飯以藥食之必自斃矣師乃痛加訶責白方丈以違律傷慈擯之其戒行之感物又如此六十一年壬寅繼方丈席先是歲屢歉常住負貸二千餘金師同眾甘澹薄五年節省漸復舊有前監院印如忍公啟建楞嚴壇告成請師為四眾講梵網條分縷晰開人心志一時諸山公集議論法門大事亦咸推師為首無有違者雍正六年戊申示微疾有弟子琮璋琳公來省師囑之曰末路比丘乞食維艱叢林接待恒產為要本寺自中興以來振祖止祖皆道冠當時福培先世故得財施雲集檀信風從至德翁老和尚雖初時不減當年而末運則次之及林受命繼席適叢林危急之秋幸職事辛勤法眾苦守償夙逋二千餘金還中興數紀盛業但欲置飯僧田𤱔愧未及耳爾將來為是寺干城倘能留心此事則吾願足矣言訖辭眾至十一月五日端坐而逝今琮公在寺由知客至監院置田若干頃皆為感師最後遺囑也十方緇素皆稱洞公律師為岫雲繼往開來之第一人師生於康熙丙午年九月十三日歿於雍正戊申年十一月初五日世壽六十有二坐夏三十有八奉全身墖於止公之墖左為潭柘中興之第四代焉

　　潭柘岫雲寺本然律師諱明壽直隸順天杜氏子幼依普濟寺休如師祝髮康熙四十年四月八日圓具戒於潭柘止安和尚座下得戒後即依本山為引禮研究五篇七聚並諸律部悉為探討一時同學輩罕有及者後於德公和尚時請為首座進尊證位十有六年至洞公繼席又為教授為羯磨凡規式叢林模範後學無不克盡厥職時有
　　和碩康親王來山避暑一見師深器之乃時至其寮房共談道妙嘗語人日本公實而不華真純品也嗣後洞公將以重任授之欲試其堅忍之力何如伺其以事出山故錯其日謂之過期於歸時撤其座鎖其寮大加屈辱師受之恬然洞公知其為入室真子乃以方丈事囑累之師之居丈室也不立侍僧不使行童凡香爐茗椀洗滌瓶鉢之事皆躬自為之檀越慕其品高欲一往過其門不可得也其慎重出入如此一日無恙忽集眾曰我時至矣汝等當念光陰迅速人命無常趁此強健努力修行以求度脫毋致臨終懊悔莫及今將方丈事付毓安闍黎大家念佛助我西歸遂合掌而逝師生於康熙庚戌年八月十五日子時寂於乾隆丙辰年三月十九日酉時世壽六十有七坐夏三十有五墖全身於錦屏山新房村南塔兒厓是為潭柘第五代律師焉

　　潭柘岫雲寺毓安律師諱源福直𨽾真定府新河縣王氏子幼依本邑地藏庵護生慈公祝髮康熙四十二年四月八日圓具戒於潭柘岫雲寺德彰和尚座下即依本山學律次為首堂引禮閱四期為西堂進尊證位未幾復請為監司凡內外大小雜務悉盡心布置大眾二時粥飯皆同典座如法調理至師所得經懺䞋資積至五兩即設齋供眾以是常住上下僧眾咸知師不昧因果云康熙六十年洞公和尚主席師鞠躬盡職亦與輔弼德公和尚無異雍正三年本寺教授乏人咸推舉師師以讓賢避之力辭朝海洞公知其志不可強乃聽其暫往權請沙河天水法師代之洞公不以本寺職事代者意葢望於師也明年春師歸自南海有京都廣濟律院專啟到山請師為教授師辭再三不獲已應其請為客期教授仍居本山尊證越兩期天水法師去師補教授職雍正六年洞公示寂本公繼席進師為羯磨至乾隆元年本公將西歸集兩序以方丈事囑累之師繼席後愈益謙謹與眾同甘苦每遇坡事必身先之見眾中有單薄者必多方周濟務令得所至於接待十方禪侶及本山弟子惟以本分修行者為重己未歲
　　欽賜本朝龍藏一部辛酉春監院琮璋大師於京城內外募化大起龍華三會徧請五十三叅緇素雲集法財雨施二時過堂常有千眾洵為曠刼希有之勝緣也夏五月龍華道塲圓滿師以歷年常住勞瘁致染重疾累月不痊凡有僧俗弟子問訊起居惟以身為苦本各自努力幸勿類我誡之至十月二日沐浴更衣跏趺端坐默然無語三日安詳而逝始知師之臥疾數月乃以病行示人也師生於康熙十八年己未四月二日示寂於乾隆六年辛酉十月五日世壽六十三僧臘三十九奉全身墖於本公塔之左是為潭柘第六代律師焉

　　潭柘岫雲恒實律師諱源諒直隸河間東光縣侯氏子六歲依吳橋縣三元庵釣一師薙染康熙六十年十二月八日於潭柘岫雲寺德彰和尚座下圓具依本山學律至雍正元年癸卯德公命為引禮師範新學朝夕不怠六年戊申肢體疲倦舉動維艱至大慧寺住靜少愈即歷諸禪講以福不在彼所如多不契九年辛亥歸本籍因念病苦多緣宿業遂自設壇朝夕禮大悲懺默求𡹁護十三年乙卯身始健壯朝五臺禮覲文殊回京值潭柘啟建龍華大會師過之時本公主席留為引禮乾隆元年丙辰本公遷化毓公繼席師由引禮陞教授己未進羯磨辛酉冬毓公示寂師主法席癸亥春裝演
　　欽賜龍藏工畢開閱藏道塲恭請八大菩薩甲子春
　　上幸本山臨視莊嚴整肅供品明潔
　　天顏大悅
　　賜供銀二百金九額二聯詩二章幅子一軸琺瑯五供一堂乙丑秋又建無量壽會十五年庚午復於下院翊教寺建龍華大會請五十三叅道塲之勝與前無異二十年乙亥監院琮公感念老病無依者與人為善行化十方善信於山門外左畔建安樂延壽堂一所收養老病二十二年工竣建安樂延壽念佛開光大會勒碑刻銘𡹁示不朽二十五年庚辰朝南海以了夙願既歸遂不復出二十九年甲申
　　皇上駕幸山中歡喜倍前
　　賜護身佛一尊金剛經塔圖二軸供佛齋僧銀三百金
　　御書四額
　　皇太后賜琺瑯鍍金供器二十五件此更難逢之盛事也師為人寬裕溫厚不矜不忌雖新戒弟子作務行人莫不愛之如親眷屬院中一切瑣事一任職事經理從不介意所謂海納山容者也師生於康熙三十七年十二月六日寂於乾隆三十年四月二十日世壽六十有八戒臘四十有五奉全身墖於蓮化峰祖墖之右是為潭柘第七代律師焉戒弟子善學拜述

　　寶華山閔緣律師諱常松江南金壇陳氏子天性好靜厭繁囂喜幽僻幼年從塾師授學宛似成人塾師異之曰此子非塵俗常傭乃山林淨品宜培以澹素勿茹以醇濃父母聞之竊笑曰吾家世事耕農惟稼穡是務非有善蹟以相遺安得佳兒之美報今但因其性而導之勿逆其天之所賦而已及年弱冠懇請出塵父母慨然不相阻乃芒鞋竹杖直造九華甘露庵禮因實和尚剃度和尚以法眼鑒其機緣而指示之曰此去金陵當今華山見老人中興毘尼之寶所天下學佛弟子必由此以立德辦道汝宜速往毋久滯此心樹要高志帥要銳直陟蓮花域求受具足戒從此真履實踐漸升木乂之堂優入尸羅之室庶幾不孤已志不負吾言師惟命是聽即登寶華遂具大戒惟知戒行可行不計其功程所在松老人乃心契之而反試之以鉗錘觀其恒德師則愈加立雪之誠更進刺股之礪於是頓升引禮之班遂掌維那之執一堂之內分別三根而調攝之上焉者喻之以純粹之旨令其深思而自得之中焉者導之以當然不易之途使其循序而漸進之下焉者曲𡹁方便委宛周旋引之漸入法門三根雖有差池及其成功一也未數年松老人謝世師奉未命守祖傳衣鉢然後禪以方丈焉五十二年春值
　　萬壽聖節廣陵宦商諸公啟延師上京作大佛事恭祝
　　天子萬年
　　駕幸道塲目擊耳聆良久乃日何儀範之淳雅音聲之和平乎師伏奏曰和平乃比丘之本分事也
　　上喜而笑曰此華山之所以為華山也又問眾中可有能詩者麼師奏曰律門日以禮誦為事無暇留心於風雅
　　上首肯曰律法之能範圍一世者葢在是矣由此
　　賜御饌每日無間佛事將竣
　　賜紫衣並玉器數事然後奉
　　旨還山永鎮千華為太平盛事又蒙兩浙督憲赫公并將軍鄂公仰體
　　皇上隆重戒法之心盡將本山所置產業出示勒石以警後人以𡹁永久此皆師之宿植所致豈偶然哉師恒以得人為急以故擇銑於金選瑤於玉僅得珍輝一人於教授寮嗚椎集眾命主千華隨將祖遺衣鉢法物與方丈一併交付之乃囑曰佛法𡹁秋人心不古競高物我之山𦕈視六和之貴獅蟲可畏魚蠹何堪言及於斯可勝浩歎惟茲千華雖仰賴祖宗德厚流光予自繼席以來凡十年朝乾夕惕惟恐常住有虧毘尼减色今歸期在邇聊以數言相警䇿爾等必行於斯坐於斯密行潛修自然為師為範此予所不孤於大眾而大眾亦當告無愧於祖宗念茲在茲互相勉旃言訖沐浴更衣端坐而逝師生於康熙甲辰年十一月十七日示寂於康熙戊戌年八月初九日世壽五十有五僧臘二十有三坐夏二十有二師貌蒼古髮虯旋髯螺卷頂霽月繩己以嚴肅接人以和平勤於公事不泥私情雖未能追風於諸祖庶幾執法以守成喜得人之有慶善繼述其家聲

　　儀徵隆覺冶牧律師諱洪建河南歸德府夏邑馮氏子孕師母不茹葷師生三日母夢師曰吾錯入汝家欲去母因急留而驚覺是日師果不乳且病母禱於大士前許送出家為僧師安然無恙後復疾遂於本鄉洪福寺拜慶庵和尚為師至七齡入寺剃染從師習學十餘稔歲登二十具三壇於白雲佛定和尚屢屢入室請問經律大義切韻指南晝夜無間威儀軌則毫無違犯定曰此子將來必為律虎未幾結伴南詢上華山學律於定律師座下五載律部精通祖亦深器之師又欲透禪關扣諸宗匠杭之理安紹之顯聖寧之祖印吳越知識次第叅訪遇剃度師統眾朝海侍返故鄉自念白雲法雲華山三師恩德難忘不啻三登九上康熙戊子秋重上華山臘月四日松律祖以衣鉢源流授師與閔祖歲除松祖示寂筆囑閔祖主席師為羯磨師奉遺命盡心竭力輔弼三年有餘心喪既畢赴揚州山又王公之請為隆覺方丈入院後接納雲水訓導後學安居傅戒遵奉華山無異日徵學人本業夜究自己工夫三十餘年如一日以致遠近歸崇檀施恐後令數椽之隆覺而為祇園精舍矣又於壬戌間感維揚交如汪公施淨財三千餘金建戒壇於寺之左師悉依華山成式律中嚴制未嘗稍有差舛正當法運𡹁秋師能力挽頹風尊古人啟後人本戒行於行住坐臥會心地於持犯開遮感化於當時風偃於烟水於是海內皆知華山分座代有人矣

　　金陵慈應寺璇璋律師名心觀別號雪堂何氏子乃浙之嘉善人也少從本郡大勝寺淵浹師薙染一日見華嚴經頓發宏誓誠心頂禮又翫淨行一品菩薩發願以戒為本由是褰裳遠涉孑焉孤邁於康熙丙寅歲受具於寶華山定庵和尚嗣與同志自姑蘇渡錢塘遊赤城叅宗門瞿仙師瞿見師不凡默契心宗乃印囑焉師忽憶禪是佛心戒是佛行縱明佛心不行佛行亦屬何濟遂返金陵之寶華重學毘尼於開遮持犯深有所得是時眼公亦在寶華見師貞苦之操可任法席乃以袈裟囑之葢師為眼公之嫡嗣定庵和尚之長孫也論者以師既受單傳之囑何為復受木叉之印師曰宗律一理本無異致何得岐而視之謂吾道有二門耶句曲緇素聞師之風請主冑山之寶山寺始至時殿宇荒凉墻垣傾圮師慨然誅鋤草萊掃除瓦礫辛勤畚築次第經營迄今稱勝境云秣陵張君又傾慕企仰延請主席報恩之三藏禪林師專以宏範毘尼兼修淨土為務以故法律精嚴接待四方之人極其周至遠近緇流無不合掌皈依嗣後眼公以慈應一席為寶華山重地非師莫勝其任命師主之師競兢業業二十餘年有如一日師為人廉潔氣宇寬厚宏濟甚多利賴甚眾示寂時以方丈命門人僧樹主持囑曰老僧衣鉢戒本付汝汝後慎勿濫傳當以法門為重汝其勉旃言訖而逝師於乾隆壬戌年六月十三日終世壽七十有六法臘五十有一贊曰緬哉佛性廓矣位功昭曠劫化拯迷昏冲威儀已謝法律斯存匪伊開士孰暢其言於顯法師誕靈杰起如松之秀如巖之峙穆穆風規堂堂容止降生嘉善早厭樊籠息肩慈應峻範彌融將超八難即悟三空貞固可仰願力獨洪卓錫幾處煥然一新寶華分蘂法鏡傳薪

　　徐州皇藏峪瑞雲寺藥屋律師諱實懿其家也籍鳩茲族楊氏幼年好遊寺觀凡遇講肆逢高禪輙盤桓不忍去因朝九華便道至古南泉寺謁淳也和尚䇿發道心回家白父母允可次訪天然道人幸𡹁接引云有一甘泉禪師今寓卓錫庵吾與汝可訪之及相見禮佛次禪師云何不拜你自己的佛因此通身汗下每靜坐思維欲出塵勞必須出家遂投維揚廣緣庵甘泉和尚剃度師云出家人不可躭悞歲月當急念生死即遵慈命力叅救生節巖老宗匠復上華山精研律部嗣後養靜於蕪邑泗水園蒙本師老人命主瑞雲法席一十四載嚴淨毘尼奈桑榆景廹任不逮願得門人大樗少荷半肩耑宏律範將慰我千華分熖可藉斯子而光大焉生年七十六法臘三十九退隱於本山之休休堂以樂餘年乃歌偈曰空將幻影寄閻浮慚乏瑞雲十四秋從此萬緣俱放下休休休也復休休

　　維揚石塔寺朗清律師諱通和蘭陵名家子九齡剃染於大林二十受具於寶華研幾戒典叅究宗乘發明大事迨受撫生和尚記莂首眾持律一時龍象靡不奉為軌範未幾師繼撫翁席凡遺願未果者力任完之四眾雲臻戒香圓遍南山一宗寶華而下推維揚為最者二師之導力為多既師示疾門人環侍次師曰我繼先人席未果先人墖院事今時至矣爾其有為我為之者乎品公進曰為所當為弟子事也師無憂師曰即子是矣雍正十年冬十月十五日也僧臘三十有五坐夏二十有四嗣法八人奉骨於維揚城北建隆寺西撫翁墖院主穴之左書至此品公曰誌則是矣敢乞銘余曰三藏十二分皆銘也余安得饒舌雍正十三年奉
　　旨集三宗義學沙門校刊龍藏律宗預斯會者惟揚州石塔寺朗清律主高足弟子品木上人乾隆三年十二月工竣品公既竣事乃以其師行狀乞余銘墖曰此我所以報師恩也余曰惜子志之勤而問途於盲不得其所以報也然盲非眼則余亦可以言乎夫一銘之於大藏如太空一毛巨海一滴公所校者千佛之行狀師之墖銘已十分具足以此為銘則盲者不見見不見見則可以報師恩矣品公𢥠然曰請居士重提起余曰又是一重公案於是按狀節舉梗槩而序之如此
　　經筵講官內閣學士兼禮部侍郎前刑部尚書總理苗疆大臣張照撰

　　維揚寶勝寺自庵律師諱本泰廣陵人幼依本郡定慧庵壽山和尚薙染年二十乞戒於寶華松祖次叅石塔撫祖一語契心遂付法焉會城東寶勝寺寺主熙敬師同紳士請師主席其寺始建於唐廢弛已久師不憚煩勞剪茅除穢葺缺搆新叢林規模輪奐在望至於春冬傳戒提挈毘尼憫孤利幽種種善事筆難殫述時有吳國博雲上公知師寡言樂靜於城南築蓮華精舍汪光祿上章公從而擴之為師恬退之所甚愜師意遂將寶勝傳其法嗣持五岳而自退居蓮華耑修淨土辛酉歲師年六十翰林南軒唐公為文以著之又有承書周公為師寫小照如隨山子題曰阿師好箇道狀貌古神奇別樣如意袈裟靜坐令人可瞻可望平生直心直行一身無拘無放本分處世隨緣頭陀事業自剏有者誠哉讚歎有者妄言誹謗毀譽如山不動見師過人分量何妨旁通一線此間微露影相畢竟問着是誰律主自庵和尚呼此即師之實錄也歟

　　京都瑞應寺瑞林律師諱祥暉北直天津族孫氏其母將娠有異徵父私禱彌勒院即生長六歲隨祖母王氏詣彌勒院事懺償愿師雖齠齔觸事通曉見佛輙生喜躍聞梵遽起指顧祖母回語父母曰此子信非塵勞中人必宿習再來僧也商計久之遂送里之無量院禮濟舟大師薙染教習經梵恍如記憶年二十辭師詣金陵寶華受具足戒於定庵和尚三載安居專精律部研究止持壬午春辭定公南下兼慕禪學過普陀天童之育王顯聖諸剎凡浙中有名宗匠無不叅謁次應剃髮師病急特專人以書招師北還未幾師疾大痊是冬之蔡村謁允則和尚於興善禪寺次春即過栢林寺叅獨超和尚痛領鉗錘重甘逼拶此中方得了悟居二載過潭柘確志禪律壬辰春值檀老人受瑞應請招師佐助師來京檀老人命掌監院事由是瑞應嘉聲復振大宏律學皆師輔翼之力居多檀老人遂以衣鉢授之良有以也越三載丙申將之五臺有摩尼寶積光輝滿定向無人覔處逢之句是秋又受大安禪師請傳戒於護眾律院期畢還京憇西山大悲禪寺揆公復以簡招師仍理監院事越五載辛丑值檀老人示寂囑師繼席不獲辭住持十年精勤為法律己飭躬梵眾肅然歲庚戌地震殿宇傾斜師竭鉢資整葺如新再構法雲金湯二宇緒置回龍田地建普同窣堵此皆瑞應有其所無者壬子夏五月二十五日辛巳示微疾集眾囑曰塵勞幻影實難把捉稍涉安排即成大錯隨緣隨分莫生節目爾等既為佛子謹持斯語精勤莫怠言訖趺坐而逝世壽五十有二僧臘二十有六嗣法門人了緣悅等奉全身墖於都城德勝門外古墖之右焉

　　寶應觀音庵紋玉律師諱照慧歙之吳氏仲子也甫離襁褓過嗣蘇姓母莊氏七歲失怙便有出塵志至九齡父送青陽天柱庵依松友和尚薙染年十七往太平翠微精肄教觀載餘族擕歸省幾誘畢婚師乃潛去後從黃山雪大師書畫康熙癸未冬上寶華山得圓具戒於松隱律祖明年春業師手召還天都適里間有永安橋乃通郡要津坍塌已久載涉維艱咸乞師募重建僅及歲工竣尋詣兄任遂留都徧叅知識既而聞瑞應律化之盛師往親炙踚年深研律典每於中夜課禮寒暑不輟檀老人益深器重即以衣偈囑之歲庚子回邗上遇安宜護法曾識師於京邸請主寶應之蓮池惜多寑弊卒莫能挽辭眾欲歸台宕邑中紳士堅請主東城外之觀音庵雖寥寥破屋數椽而義不可却師處之恬如也二十餘稔起敝支傾旋營旋葺稍稍以叢席聞於遠邇來學雲從檀施麏踵督肅傳戒矍鑠無老意兼解瑜伽世味清約居恒不越瑞應風規嚴寒沍凍雪頂蒼然則知千華派衍聲流無盡矣乾隆乙丑歲師年七十又七也

　　宿遷極樂庵慧徹律師諱道福姓褚氏山左兖州濟寧人也年二十依淮之善因庵六門大師鬀落圓具於極樂湛祖座下講習木义戒法俄而歸門門為開導師感奮一夕聞欵乃聲有省白門門可之門歿心喪畢一鉢一笻徧訪諸名山耆宿歲辛卯復回極樂桂老人深器印之即於是歲臘月八日命入方丈自是宏法傳戒萬指圍繞雍正戊申三月朔因患目疾先交全潮于常安即次將法席傳太初照嗣之師遂恬退頤養唯心淨土而已至乾隆辛酉八月二十一日自全潮晚歸示微疾次早命湯沐浴竟端坐不語門弟子請遺訓師曰更有甚麼值麗庵弟偕諸山問侯師一見微笑而逝世壽八十三僧臘五十二坐夏三十有九也戊辰冬法孫印可貴奉墖於五華山頂

　　淮陰普應寺洞聞徹律師姓陳氏阜寧人也初母夢頭陀解囊珠而有孕師在襁褓口不納腥三五歲知佛堂禮拜凡見僧道問訊接談人皆驚異稱為再來人也年甫冠閱佛經四相皆空句翻然有省回視朱門不異蓬戶矣遂依道宏禪師剃度秉具於聞思宏範律主即依止學律苦行潛修不以一行自高不以一德自聳後輔友曇律師數十年心印嗣席廣行法化四眾欽崇歲甲寅七月六日示寂門人松堂壽建全身墖於開山祖塔之左世壽六十有三僧臘四十又四贊曰言炎非誇相空非頑普感應機杰出南山今其歸矣墖瘞靈龕天龍拱衛密布香曇旋聞德業典型存焉

　　毘陵永寧寺不羣律師諱通一別號鶴鶴叟姓金氏淛之嘉善人靈躍律師之甥也年十三母抱病極篤奉慈命受五戒於靈公母疾立愈即發願皈依釋教年十四隨靈公至永寧寺先受十戒為驅烏沙彌年二十進受比丘具戒由書記歷任監院年二十六為教授四十一為羯磨丁卯歲嗣登法座時年五十一矣主席後春冬傳戒歷二十餘年如一日其心愈慈其法愈肅時有太史湯公大紳既歸田時與之遊爐煙茗汁相對忘言丙戌秋師年七十公乃為文以紀其實嘗考之高僧傳竹庵禪師渭公廣智全悟訢公之甥即法門嗣子也竹庵嗣法之日訢公語之曰能宏大定慧之道使不墜者其懷渭平今師之嗣靈公也其先後事蹟適相符殆所謂靈根夙植者歟下相劉霞彩撰

　　真諦天慧律師諱通能鎮江金壇虞氏子也性本訥厭繁囂齠年失恃怙即依西禪寺脫白秉具於利咸和尚復以道脉傳之厥後常住變幻得檀護推師主席於是咸秉貽軌重光祖道宏闡毘尼十有六載嗣法者二十三人世壽五十二僧臘二十八降生於康熙戊辰九月二十二日入滅於乾隆己未五月二十六日也

　　虞山興福寺智宏律師諱然理姓趙氏宋宗室籓守蓉城遂世居常州之江陰父子祥公母裘氏師行三幼而穎異有宿緣送本邑廣福寺依大乘老宿為度師年二十五秉寶華閔祖戒精勤學律擢職維那後至姑蘇人真諦利咸圓和尚室分主婁東海寧寺閱六載大施戒法化導彌多雍正元年冬應虞山興福請命嗣法至公繼海寧席擕一鉢至虞山維時興福堂殿圮坼廊廡傾穨榛草蔓延香烟斷絕師慨二千餘年古剎素稱為高僧之律窟豈宜衰替若此遂立誓願盡身心以報佛祖奈連值歲歉一粥難支兼前住者棄產負糧追呼無寧𠷳賴陶太史汪宮贊等鼎力護持虞山趙氏同出江陰系念宗𧨏亦皆竭力相濟始得稍安雲水二十年來穨者葺之傾者新之宏演毘尼戒雷益震甲子冬十一月二十三日届師六十法誕門人輩欲製錦為壽師力止之士大夫聞此益為敬重丙寅冬以院事命前住海寧之至善安公正方丈位師乃恬退於破山西院一爐一經以終餘年之樂云

　　聞思寺聞慧律師諱常智淮安沐陽籍幼喜禮大士像既長披緇即投聞思寺秉具一日隨眾課誦至心經之無罣礙無罣礙故胸中凝結一時渙然因矢志渡江遍遊名剎叅諸知識久之無所契謂同伴曰禪以戒行為基淨土為本吾何跋涉形骸而不務實事乎遂歸依本師專修淨業後監院事及就正主席宣揚戒法終始不懈凡人有過必循循開導其不遜者亦必委曲遣之終無慍色故學者多依依不忍捨去又嘗與同袍結社修懺預知時至告諸同社至日集眾付衣鉢後事畢命湯沐浴跏趺而逝後茶毘時有隱隱紫色如蓮花者然自龕前火光中湧出噫其或為師精誠之所結歟

　　常樂緣鶴律師諱照宏族係仙源美溪李氏子其母夢一童子跨鶴飛入其家次日師即降生圓頂廣額眉目清奇見者即知為羅漢果位中人也長而拜常樂如心公為師遂取名曰緣鶴以符其夢兆之祥師於貝葉靈文過目即能了透豁如素習後得戒於寶華松祖心契波羅木叉之旨力任行持及遇韻松蓮公律師抉其素藏憮然曰超六塵通三昧者是子也乃付以紫衣戒本為律學真傳時諸檀越遂請主席本山演毘尼之正法三學勤修繼太原之高風七眾皈依若僧若俗得聞一句半偈者無不咸登道果者矣戊申歲以波離命脉傳之黃石開公乃端坐遷化人謂師乘願而來應化者信不爽也


大藏經補編第 22 冊 No. 118 律宗燈譜
古祖下七世(京都)潭柘岫雲寺洞初林律師法嗣靜觀瑞律師(潭柘八代有傳)琮璋琳律師(潭柘監院有傳)(京都)潭柘岫雲寺恒實諒律師法嗣雲浦珠律師(宿遷壽聖有傳)(徐州)廣濟寺本緣顯律師法嗣大雅憘律師(金陵)寶華山閔緣松律師法嗣珍輝𤤯律師(寶華有傳)公照月律師(報恩)宗明徹律師(石山)遠慧徹律師(極樂)靜如能律師(安福)聞修立律師文基岐律師(獨山)律氷幢律師(淨慈)　(兼宗臨濟)默融達律師(豐安)道明諒律師泊湄滿律師桂林珏律師(真州)隆覺寺冶牧建律師法嗣敷和悅律師(隆覺有傳)玉鏡輝律師文成銓律師(聖壽)自謙性律師廣義照律師(地藏)善超度律師惟一聞律師(海潮)自讀暉律師(延慶)天霞映律師(宏慈)永持恒律師(三聖)解餘濟律師(東林)建明所律師(經山崇教)正朴淳律師(瑞光)　(兼宗臨濟)霞輝輪律師逢杲照律師覺然善律師(天寧有傳)根遠本律師文質彬律師西來瑞律師(鐘樓)問已住律師明已濟律師仁山定律師西印蘆律師性德濟律師靜怡巒律師繼能敬律師(蘇州福生)聚安光律師(崑山淨土)(焦山)別峰　體勤禪律師法嗣元慧乘律師(江寧)三藏殿栢庵一律師法嗣我愚守律師善因朗律師(揚州三聖)(𤓰州)總持庵開賢得律師法嗣覺證性律師(總持)可悅　律師恭永　律師道如墻律師(蘇州福生)(宜陵)慈雲寺福昌真律師法嗣恭維　律師運修廣律師覺先果律師(興化)般若庵正元本律師法嗣蔭千檀律師(般若)慧圓俊律師(自在)天和利律師(地藏)昂旭蓮律師瑞安祥律師誠一成律師(鏡智)紫雲山戒光續律師法嗣松如塵律師(紫雲)松恒緣律師(觀音)旭初如律師準提覺慧智律師法嗣聖惠能律師(永興)自明鏡律師印山幹律師(西寺)遠學永律師(準提)經朴緣律師(玉禪)松月來律師岳瞻慧律師(法華)萬玉甕律師(準提)法華寺若虛念律師法嗣悅賢聖律師(金陵)慈應寺璇璋觀律師法嗣僧樹培律師(慈應有傳)慧芳機律師(古曇)普逸仁律師(永慶)靜庵榮律師(藥師)秀崖詮律師(裕舍)法緒起律師(景德)東葦海律師(福山)(興化)　　　義堂和律法嗣牧懷延律師(徐州)皇藏峪瑞雲寺藥屋懿律師法嗣大樗果律師(瑞雲有傳)天如忍律師真庵乾律師恒林隆律師樞衡機律師偕登然律師(鳳陽)龍興寺木山榮律師法嗣道方慧律師大川洪律師(龍興)月堂聖律師悟本明律師戒量寬律師淨蘭智律師(中州)溥仁院鑑中諦律師法嗣慧先福律師(莘野)徧修旺律師(濉陽)臥佛寺曇印玉律師法嗣月峰己律師曉叅愷律師(揚州)石塔寺朗清和律師法嗣瑞林定律師(石塔)懷清滿律師拂慧義律師遠人一律師曉聞長律師(慧因有傳)品木森律師(建隆)雨亭晟律師(揚州)寶寧院悅性理律師法嗣端白正律師(寶寧)(泰州)大聖寺怡也基律師法嗣利和渡律師隆本慧律師了然慧律師淨如安律師湛然澄律師重光定律師法省盛律師(泰州)南山寺灼初霞律師法嗣德樹林律師明宗億律師恒怡溶律師(廣利)秀水億律師(廣利)永慧性律師寶月明律師敬文俊律師子芳明律師祥光寧律師文聚海律師咸靜寧律師不埃旵律師融修圓律師廣慧教律師朗怡水律師慧普智律師聞遠常律師(南山)(揚州)開元寺道本慈律師法嗣慈照鏡律師(開元)義廣成律師(開元)(泰州)潮海寺碧浪鼐律師法嗣曙嵩德律師雲庵成律師(潮海)普寧南律師從善維律師(真州)普福庵慧林如律師法嗣嘯溪　律師慈慧智律師(射陵)永寧寺徹朗學律師法嗣汝華榮律師(彌陀)明機融律師曉機惺律師永持述律師覺斯　律師嵐峰密律師碧峰珉律師介眉福律師(揚州)大悲院德先證律師法嗣瑞鳴鸞律師(大悲)退庵禮律師(甘露)徹然智律師(永勝)慧舟清律師(揚州)法源寺松真才律師法嗣壽彰　律師(北山)萬緣緒律師宜羙愷律師德普　律師(萬壽)(揚州)寶勝寺自庵泰律師法嗣持五岳律師(開化)樵松徹律師(東隱)天怡素律師聖機徹律師(承慶)朴中千律師立賢本律師(承天)宏茂文律師容章烜律師(法華)文慧力律師(射陵)廠庵在中學律師法嗣隱山祗律師福基正律師(善果)(揚州)寶嚴庵明遠安律師法嗣淨如朗律師(澄月)慈舟淨律師(寶嚴)(京都)瑞應寺瑞林暉律師法嗣了緣悅律師(瑞應)吉光慶律師若水楷律師六符瑄律師隱中成律師雅林如律師明海住律師淨塵成律師(恒樂)洪亮山律師(靜居)慧輪坤律師(聖禪)(京都)　　　雪林輝律師法嗣遠識真律師(京都)　　　秉仁壽律師法嗣松雲能律師(京都)靈光寺教宣榮律師法嗣體一　律師(靈光)慧庵賢律師(寶慶)(大原)五臺山吉祥寺思曇如律師法嗣含光心律師大空慧律師(吉祥)真宗維律師(寧武)瑞雲祥律師仲倫經律師熟成果律師體靜喜律師廣如會律師佛會藏律師明如朗律師恒如祥律師璉璧俊律師微徹讚律師(蓮池)牧山省律師(舍利有傳)(寶應)觀音庵紋玉慧律師法嗣念恩森律師定一　律師大光法律師隱安元律師若宇宏律師宏周圓律師如琢修律師省庵臨律師一愷證律師威容堅律師志如輝律師(葦庵)西林濟律師鈞度法律師(寶應)蓮池庵靜修度律師法嗣瑞明祥律師靈山正律師印輝隆律師文智信律師朗明成律師(寶應白衣)(儀徵)寶坊寺鑑世珮律師法嗣文博叅律師(寶坊)(宿遷)極樂庵慧徹福律師法嗣太初照律師(極樂有傳)靜居義律師(東山)德明悟律師大智仁律師靜凾潔律師澤古聞律師別峯震律師(盛泉)松雲振律師秀水渠律師(宿遷)全潮庵常安即律師法嗣輝遠月律師(全潮)(宿遷)準提庵蘊瑞定律師法嗣三學印律師(淮陰)普應寺洞聞徹律師法嗣松堂壽律師智先　律師(京都)　　　洞本如律師法嗣潭璋檀律師(京都)隆福庵慧山倫律師法嗣覺悟證律師曙明徹律師(杭州)昭慶寺懷德證律師法嗣法濤湧律師(龍山)調元鼎律師梵諳嵩律師愍其修律師法音蒼律師永清禹律師大顯宗律師道明建律師聖明慧律師克明進律師(山西)寧武正果寺慈應信律師法嗣妙湛修律師(隰州天寧)無量寺權衡實律師法嗣性天　律師(毘陵)永寧寺不羣一律師法嗣寶戒本律師懷誠曉律師普淨光律師瑞東霞律師建牧基律師無隱燽律師性成福律師朗徹真律師古愚能律師皆稱　律師北禪　能鑑智律師法嗣聖靈靜律師(北禪)聖由　律師六安　律師道宏　律師曉一愚律師法傳六律師德勤正律師自目本律師(蘇州)真諦寺永照明律師法嗣自誠慧律師(蘇州)真諦寺天慧能律師法嗣學愚睿律師定庵靜律師在東城律師禹徵基律師(真諦)曉雲起律師(真諦有傳)慧杲照律師見安遵律師大盈滿律師抱樗元律師達靜隱律師天奕珏律師雲漢倬律師大中杲律師正修海律師道修性律師明源禪律師法印源律師無霞然律師聖量求律師(瞻佛)正念修律師(長壽)履中　律師(無錫如如)履堅　律師(崇明彌陀)無量　律師(江陰三元)(常熟)興福寺智宏理律師法嗣至善安律師(淮雲)濟安生律師(海寧)南一第律師律智斆律師(海寧)聖怡宣律師熙崖珠律師東宿樞律師覺先悟律師(大悲)靈章宿律師靜朗珍律師覲聞廣律師(黃泥)心聆機律師守誠興律師佛成　律師思安學律師魯愚聖律師(興福)重慧勝律師(三教)妙行元律師(真德)妙淨真律師(真行)定全智律師(盃渡)(太蒼)隆福寺破浪波律師法嗣宏基培律師(真度)善持湛律師(隆福)(湖州)獅吼寺聖傳宏律師法嗣慧湖海律師(蘇州)一莖庵念慈忍律師法嗣紹燈祖律師法印輝律師(一莖)福城證律師定真祥律師覺伊照律師密如淨律師天伊乾律師(江陰)圓覺庵出塵道律師法嗣慧海深律師(圓覺有傳)(漣水)法華寺本初性律師法嗣似亮斌律師(延壽)指南　律師牧雲義律師(普慧)(淮安)聞思寺聞慧智律師法嗣御章注律師(聞思有傳)(天長)毘尼寺雲谷明律師法嗣遜宗　律師(毘尼)(宿州)彌陀寺廓智源律師法嗣天榮惠律師(芳岩)隆瑞寺爾悅天律師法嗣巨根壽律師(壽佛)樹亭嶹律師(京都)報恩寺道通遐律師法嗣𢋫如和律師(淨土有傳)允徹印律師榮然貴律師(京都)延壽庵持中新律師法嗣欣如秀律師體真續律師善榮貴律師(京都)大悲院良弼忠律師法嗣定如順律師(京都)延壽庵戒賢有律師法嗣慶輝慧律師可然朗律師(山酉)千壽寺問山禪律師法嗣敬庵誠律師(千壽)廣明耀律師(舍利)幻修德律師羙風毅律師聞方鐘律師玉章玟律師秀挺直律師祖脉清律師(山西)千壽寺淨月灝律師法嗣清源深律師松隱法律師(山西)千壽寺應相戒律師法嗣界空正律師徹證修律師常樂　緣鶴宏律師法嗣悟明開律師(黃石有傳)(金陵)古林庵合吉鼎律師法嗣宗本賢律師

　　慧雲馨祖下七世律師傳

　　京都潭柘岫雲寺靜觀律師諱圓瑞山東歷城人也依本邑福慧寺還一師薙染受具戒於潭柘洞祖座下即依止學律歷三寒暑時調公住萬壽寺道法大振師往叅之尋進堂結制專心本分解制後復叅觀音嵩法師聽講法華諸經凡日課有不足者每於佛前琉璃燈下補之嵩公悉其誠篤遂印可焉後遇
　　世宗憲皇帝重修龍藏師被選入藏經館三年既竣猶歷叅都中諸大名剎至甲寅值同戒琮公為潭柘監院力挽回山任西堂兼引禮職繼陞尊證及琮公辭闍黎師進位教授丁卯歲復陞闍黎壬午春偕琮公南禮補陀謁舍利於阿育王寺歲乙酉恒公示寂時
　　莊親主兼僧錄司事為之轉奏師奉
　　旨繼席闔寺僧眾皆以主持道塲為得人師登猊座後兢兢業業益自勤慎凡叢林之矩度列祖之規條尊守毋越而於眾僧之慧命尤加意焉且監院琮公年雖就衰而輔弼之心益堅以此潭柘道法之盛春冬戒期之廣衲子景從之眾信施資助之殷誠諸方所罕覯者也然方興未艾後此之功行難以逆舉而畧述其槩固己推為一代之律師矣

　　京都潭柘岫雲寺監院琮璋琳律師直隸順天宛平縣張氏子也幼依北京龍姥宮　　師祝髮及長仰潭柘律法大振遂詣山於洞祖座下受具戒潛心律學不避寒暑時岫雲屢遭歲歉間以秫粥過堂師膺知客職見大眾有不能下咽者師憫之乃發心置買香火地𤱔繼聞西方寺不二法師道冠都中師下山聽講楞嚴偶以疾不能隨眾不公知師緣不在此勉其還山以輔祖庭師猶未已復叅迦陵調梅二宗匠機鋒迅利洞徹本源為二老所稱許值岫雲監院印公力挽回山師不獲辭復膺知客兼引禮職自來岫雲舊規監院知客兼理內外諸務師悉心翊翼雖勞不倦時洞祖示寂本祖繼席印公建龍華大會莊嚴陳設師之力為居多此乾隆元年事也歲己未本祖示寂毓祖繼席毓祖機教嚴厲每以揵椎加之師受之無難色至壬戌毓祖示寂本戒師恒公繼席未幾印公亦西遊恒公性渾朴不以𤨏事縈懷由是進師監院一切事務悉以委師因相信益深盡心益力不數年殿堂寮舍百廢俱興岫雲名勝遂甲於畿內矣師念印公夙願未終復建龍華三會裝演龍藏恭請五十三叅仿善財故事一時香花絡詣海眾雲臻盈萬餘指甲子歲
　　今上臨幸覧山林奇秀道塲精嚴知為師所布置
　　賜匾
　　賜對
　　賜詩
　　宸章燦爛輝映泉石
　　欽命佛樓各道塲內一切陳設悉以師為總理調度師又覲禮五台以夏季開山朝山者恒苦于饑渴於是施茶接待力行三年所感種種靈異事載清涼山誌當是時岫雲闍黎虛席合院請師由教授陞闍黎座師教誡後學精勤無倦而承其教者悉中規矩師以潭柘祖規職闍黎者即繼法席乃遜謝退闍黎位仍專理監院事葢心乎行門不以名位先人也又念十方緇素窮苦無告者殊堪悲憫於寺左建安樂延壽堂俾得以次就養師猶朝暮入堂導眾誦佛以修淨業丁丑歲堂成建無量壽會有
　　和碩莊親王為之記復增置是堂養贍地以貽永久有直隸督憲方公為之記庚辰歲自念年力向衰夙有朝海之願遲恐不能待也遂白方丈辭眾南下時有王公大人欲酬愿於補陀者多以資助師囑其代為舉行復以餘資於江浙名山大剎供佛飯僧又於杭之淨慈寺修濟公墖立五百尊者名號牌及歸過廣陵鹽憲高公留瓶鉢於慧因寺度夏延師送佛於寶華拜經臺上供奉事竣還山是冬於萬壽寺啟建祝延
　　皇太后萬壽道塲七晝夜復於九處設粥塲濟貧嗣是以後冬三月例於本山下院二處施粥本山舊規凡求戒者不受香儀惟自偹香燭牒錄之資自是冬師皆代偹以為永例師後欲辭監院職恒公弗允因命知客亮修師副之又重修大悲壇有吉林德公為之記甲申歲
　　皇上復幸山中
　　天恩叠沛次前韻詩一章齋銀三百兩玉佛塔一座
　　皇太后賜銀供器一堂際遇之隆真曠代所希有也師自任院事後增置香火地二百餘頃雖資出十方亦由師感人所致復蒙戶部准作香火地𤱔以貽永久而吉林德公復為之記師亦可謂有願必成者矣歲乙酉恒公示寂靜公繼席師與靜公為同戒輔弼之心較前為尤篤於是重修楞嚴壇莊嚴陳設煥然一新庚寅歲
　　皇上巡幸京南長蘆鹽憲李公延師至天津建
　　萬萬壽道塲七晝夜辛卯春
　　皇上復幸東省鹽憲西公又延師至泰安建
　　萬壽道塲當登岱岳之巔天空海濶若置身雲表其胸次有難以擬議者師生平戒行精嚴常行利濟如飯獄囚齋行旅印經文施棺木種種善事難以枚舉且輔弼常住凡歷五世𡹁四十餘年如一日誠四方衲子所宜觀法者雖譜中無方丈位者槩不立傳而師乃避位苦修其實不可歿故述以附之云爾潭柘戒弟子善學拜撰

　　宿遷壽聖寺雲浦律師諱祥珠岫雲恒老人之法嗣也恒公舊有修譜之願師身任以繼其志譜既成其法嗣成章乞傳於余余日師行事正未有艾而後此又難以逆舉何以傳章曰現在所歷事實且敘之以開其後曰若然則請為畧以紀之師年十四依吾邑護國庵靈峰和尚鬀落習經論者十載乾隆癸酉師年二十四偕同邑廣睿師赴潭柘求戒時恒實老人主岫雲席圓具後即依止學律研究二持甲戌夏受引禮職師與廣公各司一堂歷二載至丙子春聞嘉興達天法師演說法華指掌師下山聽講畢又於拈花叅恢慈禪師既結冬猶未决疑會岫雲監院琮公力挽回山任以舊職昔岫雲祖規以戒為法而恒公見師氣度冲澹脫出塵表乃於戊寅首夏浴佛誕日特為記莂以分其化是歲秋壽聖靈老人年逾七旬倦于院事遣人促師來宿師不獲辭一瓶一鉢飄然南下時有鹺憲高公相送入院以正法席當是時荊𣏌滿砌瓦礫盈堦舉目荒凉幾難復振而師怡然處之歷三夏歲次辛巳募廣陵閔居士衣鉢五十三單而高公又助銀三百以勷其事於是道塲之盛遂甲于淮北期既畢同潭柘琮公詣南海禮普陀大士道過江浙諸大名山供佛齋僧隨在結緣最後至阿育王寺覩塔中舍利以證明道果及歸於揚之慧因寺度夏念從前叅拈花舊疑時向布金洞公請益此事甲申冬再至廣陵晤高旻昭月和尚值昭公欲北上偕以同行舟至五臺阻風登岸散步憇於上方寺竹西亭下有池水空明可愛昭公偶折竹枝蘸水謂師曰識此否語未畢其枝上飛泉無意間灑及師靣師當下有省遂留偈別去乙酉夏恒老人訃至師又偕廣公北上恒老人入龕後廣公留山師辭歸己丑春大殿圮師入城托鉢廣募萬人大緣三年厥工既竣並建殿後之左右二樓以廣其制師現在所歷事實如此師曹姓父諱必達母石氏滁州籍即歐陽公所謂環滁皆山者噫師其得滁山之秀者歟[目*(乖/山)]庵劉霞彩撰

　　寶華珍輝律師諱實𤤯鳳陽府霍邱縣陳氏子父玉林母汪氏師幼有奇相聞僧誦經宛如宿習塾師授學過目如流師甚愛之嘗謂其父母曰此子年雖幼稚觀其行止非凡品也他日必亢君家宗苐恐紅塵中未能拘繫耳越三年其師又代為之請父母知其志不可奪遂送師於本邑大悲庵心開和尚祝髮誦習華嚴涅槃諸法寶悉通大義年二十五慕華山戒壇儀範嚴肅律法精細欲詣山求授具足大戒於是辭師南行旬有五日而渡大江抵龍潭下院次早上山一徑俯仰周顧有如舊遊熟境不覺驚歎曰小子不過一博地凡夫耳以何因緣頓臨斯地及戒期終入學戒堂早夜孜孜無片刻怠惰凡五七年如一日所有諸大律部遮制軌範不由師教取次領會如智圓律師所著會真記等文當時深於此者謂其超出六十家釋義之外其旨趣悉為之貫串非宿植慧本能如是乎時閔祖觀其力行不怠擢師為教授領袖闔山師忘人忘我竭其心力輔翼數年閔老人疲於津梁集眾將法位授師師堅辭再三祖曰此龍天常住豈予一人之私况合山大眾皆然爾敢固違之乎師乃拜受謹慎兢業惟恐失墜於每年
　　皇上萬壽聖節制府將軍率諸宰官父老千餘人來山修禮祝延無疆道塲四十九晝夜齋宿山中二時拜祝罷與師盤桓問荅律中旨要能令諸公敬信咸謂佛事惟寶華山道塲戒律精嚴終始如一他處罕有及之者壬寅春仲示微疾師知世緣止此於二十日遵諸祖傳授家法集眾將衣鉢戒本授於文海監院記莂時海出稽首哀辭師曰吾志已定無多讓惟勉守老祖締搆弗致毘尼减色吾目瞑矣餘無他囑遂歸臥室惟注念淨域至三月初四日早命具水沐浴合眾稱佛號數百聲奄然順化師生於康熙丙辰正月二十七日入减於壬寅三月四日世壽四十八僧臘二十一茶毘時火光如五色雲霞散布徧山越三日收遺骨奉歸一葉庵左五十三住持列塔之次焉辛未探花叔琳黃公題贊曰自安豐鄉來寶華寺入不二門聞第一義因戒得定因定得慧龍象當筵獅子據位猛火然頭金篦刮瞖假佛威儀為眾生利律精科條法無文字以堅忍力了死生事四大本空空亦粉碎色相見我無乃疣贅薪盡火傳衣鉢有嗣是好兒孫五體投地

　　儀徵隆覺寺敷和律師諱普悅江南江寧人也姓趙氏父宗韓母鄭氏幼習儒業應童子試已有聲乃志切出塵自薙染得戒後即依隆覺冶牧老人精研律部冶公見其操履篤實無纖毫踰矩矱遂以內外院務委之凡春冬戒期調伏苾蒭為引禮諸師之冠焉牧公遷化師繼席願力益宏心行愈謹嘗慨南山一宗為入道之始事非踵其遺迹行其掌故遂為圓具也必於師授導引之旨晝夜研究着一番勇猛精進夫而後討覈律部甫有入處否則終扞格而難通也以故傳戒規儀較冶公更加嚴肅不敢少涉圓融十方衲子來者悉遵其陶鑄大江南北戒香幾遍與千華剎竿兩相輝映矣揚多好善之士就師請益者指不勝屈而供衣鉢助齋糧以資戒緣者無歲無之至於興土木去華從實尤足為後輩法座下得法弟子岫雯清等二十三人皆為法器師生於康熙三十三年七月二十二日示寂於乾隆三十一年九月十日世壽七十有三僧臘五十有三傳千華之六世為隆覺中興第二代焉

　　真州天寧寺覺然善律師姓王氏河南開封祥符人也幼依相國寺出家即於本寺受具足戒後叅方至金臺古林諸勝境遇隆覺冶牧老人一語契心遂付法焉乾隆甲子歲冶公受天寧寺請命師為監寺冶公示寂師繼席方丈傳宣戒法復建藏經閣及殿堂廊廡規模極其宏整後又移錫於儀徵寶坊寺不數載其殿宇亦輝煌生色矣二十四年己卯二月十六日無疾而逝建全身墖於蘊微山之後灣

　　金陵慈應寺僧樹律師諱實培刊江甘泉人也姓石氏幼年賦性耿介不事繁文素仰空門高潔因有二親在堂不忍遽離後得兄弟成立能代定省之勞遂辭親渡江遍訪名宿乃至句曲之冑王山得遇雪崖禪師即求剃度師見其品貌不凡舉止端方將來必為法門柱石遂薙髮於寶山寺焉康熙五十九年秉具於千華次叅慈應由副寺以至監院璇公和尚示寂即以方丈命之自主法席後精嚴毘尼愈加警惕乾隆十六年閏五月二十五日示寂世壽五十七僧臘二十一有嗣法弟子古雲澄焉

　　皇藏峪瑞雲寺大樗律師諱如果長邑馬氏子幼失依怙五歲乞大慈珞和尚度十五精儒業十六習內典年二十珞師脫去始志遊歷二十三登千華戒壇秉具後即叅濟和尚於維揚晝三夜三不容走作兩月間默識心要尋溫舊習遂得不二之旨復上寶華博綜律儀事任羯磨并掌翰墨嗣又遍訪浙右諸名宿如佛日璿公天目晦公皆與契機親炙之一日晦和尚云凡叅學人不可得少為足百尺竿頭還須進步明訓在耳宜深佩服由是縛茆於東目分經臺下屏息諸緣聲韜木石雍正戊申歲蒙本師藥老人慈命三詔不得已而推向人前應箇時節每撫膺自愧無補法門唯以眾務之暇心切己躬偶閱雪峯鰲山因緣頓將從前礙胸之物豁然氷釋矣有示眾偈曰烈燄爐中建戒幢本無餘事可商量凡情聖解皆鎔盡一句彌陀是道塲又數遭歲歉幸眾之齋[(犮-、)/皿]未虛乃作偈曰瑞雲巖下老愚夫千指重圍道不孤一日兩飡藜藿飯六時持誦報
　　皇圖乾隆壬戌時年五十坐夏二十有七也

　　揚州慧因寺曉聞律師諱實長江南丹徒錢氏子也母潘氏生師時無乳使他人乳之不就食飲以米汁不受至七晝夜父母憂之尋得乳能食喜茹素幼隨父渡江值風暴大作同舟者無不恐懼師微笑曰祇是心不定耳何懼風浪耶父曰此時心如何得定師曰定在平日父頷之將冠溯江至金陵永濟寺聞僧誦彌陀經信其極樂如是清淨如是莊嚴迴念婆娑渾身汗出而出塵之志决矣父母念其素行非俗漢遂命投和州福興寺密嚴和尚薙染時年十八閱三載禮寶華文公圓具未幾出山遇一老宿曰好箇本分禪和子往何處去師曰叅禪去宿曰叅禪曷若學律師曰我學律無味宿曰孑明心理為戒悟徹本心為禪名雖有二理則歸一且今時秉佛制而飭僧紀者寥寥汝當精進持律去師於是涉江而北依廣陵石塔和尚撫生公研究律學是時撫公有淮南律虎之稱見師行履篤實逈出時流大器之尋命師居侍寮朝夕教誨將欲記莂師以朝四大名山為辭撫公即親為置操方具期以行脚歸再承記莂無何而撫公遷化先是撫公密囑朗公曰曉侍者法器也斯人必大興法化汝當善視之及朗公繼席即授法於師城北舍利律院為師剃度兄牧山和尚道塲牧公叩朗公請師為輔弼朗公留連匝月牧固請始命往舍利師一至舍利便以叢林為己任內外院務仔肩弗辭其煩劇勞瘁人實難堪師處之晏如也齋厨時或告竭師嘗棄衣履以充薪水十方衲子德之郡紳王山又朱與白諸先生偕同調十數人於舍利結蓮社為投閒養性之地地雖僻而名振廣陵矣牧公圓寂後主席無人遠近緇素屢舉師正位師悉辭不就會郡紳鶴崖汪君闢廣初地一新梵剎庚申夏四月郡守景萊高公率紳商耆庶於佛覩明星日送師方丈師卒不獲辭乃勉就領眾自是艱苦較前為尤甚凡春冬戒期調伏苾蒭寒者衣之疾者藥之老者安之以故十方求戒者動即數十壇平山堂之左有惠照寺即古木蘭院唐王播題詩處也地頗幽邃住持者力不能支邑侯徐公嘉師行履率紳士特請師攝住未期月漸復舊觀辛未春
　　聖駕南廵
　　御舟經過舍利師率眾奏請寺名當蒙
　　俞允是年九月鹺憲吉公賫
　　御書慧因寺額到寺時顧萬峯鮑步江張冠村與予俱有詩紀勝嗣此來瞻仰者日繁挂瓢鉢者日眾師益加黽勉應接無寧晷夜不脇席而臥晝常并日而食眾僧初以為異久之悉為讚歎不已癸酉八月師世壽五十四方宰官紳士林下諸善知識爭為詩歌讚頌苟非道行高卓聲華茂羙曷以臻此師素無病忽示疾三日端然而逝師生於康熙甲申八月二十五日入滅於乾隆甲戌九月一日世壽五十有一僧臘三十有一坐夏一十有四其門人鑑清能安宗興諸大師將奉龕於惠照之西偏與牧山和尚共葬一墖請予為師傳以予與師法門往來𡹁二十餘年知師最詳余不獲辭乃畧述其行業云論曰師四十誕辰時隆覺冶牧老人作序文祝師其序中推許真實以為後來之秀屈指無二人焉夫冶公為海內律學宗綱持論最嚴豈漫為許可者况後此十年更加精進耶於戲師洵一代之律師也哉道潛居士陳琅撰

　　舍利牧山律師諱實省姓何氏江南寶應人也父正生母王氏世有隱德誕師時母有異兆六歲就學塾師授童讀四字句過目不忘聞僧誦經持咒即能隨口念出年十六决志辭親投和州福興寺密嚴和尚剃度遍覽內典閱四載至寶華納具於文海和尚文公見師囑執事曰此子非凡器也送入戒堂是期求戒者數千指而師為之領袖圓具後遂依止學律二年一日至山麓灌木之下見烏哺雛忽念罔極深恩歸里覲省後至吾郡舍利禮思曇老人老人留為輔化以南山付囑侍巾瓶未二載老人辭世遂以法門重任委師繼席於是宰官紳士無不敬信雍正癸丑師應兩淮紳商之請開戒於本山求戒者數十人同居眾僧千有餘指三月之內緇素樂施齋供不絕圓戒日佛殿香煙結成雲葢殿上有紅光燭天遠近觀者知斯地必成寶坊是年五遊五臺未幾歸來便興土木師質孱弱不耐勞劇創建未成已染微疾知願莫能遂將內外院務交於曉公代理獨居一室精修淨土至建子月辟穀唯日飲苦茗數甌至次月二日命侍者取水沐浴更衣合掌念佛端坐而逝師生於康熙甲申示寂於雍正乙卯閱年三十有二僧臘一十有二為舍利開戒第一代焉初師之叅思老人也具大人氣相慨法門秋晚冀遍叅海內名宿踵趙州芳躅辦十貫草鞋錢必使佛祖慧命塞破四天下得三學之要歸為大千之覺海志甚偉也及雍正十年以後
　　世宗憲皇帝振興佛法天下高僧沐
　　聖恩晉禪師號而
　　賜紫衣者大有人焉是時師雖北遊五臺緣南人質弱不能久居北地卒未得遇而旋滅於故所為可傷也又聞之曉公曰師嘗孤坐彌月忽有得處呵呵大笑曰於一毫端現寶王剎坐微塵裏轉大法輪此真實語古人豈欺我哉每遇禪人拈弄公案牽扯葛藤紛紛聚訟師輙振威一喝眾為色阻或轉一語耆宿亦為之心折今歿且二十年門人奉龕於寺曉公居方丈有年因緣福報日盛日隆不為師謀葬所必待斯地沐
　　今上恩隆
　　宸翰炳炳院改為寺又俟曉公遷化師門人定公繼席終與曉公共墖一處此其無故也耶於戲師之事蹟固未張皇而師之志願可謂遂矣而又何憾於年之不永哉道潛居士曰予年三十以前惡人語及佛法慮其害吾儒也見王阮亭司寇遊華山序中有浮屠之說與吾儒道德仁義之旨了然不殊之語深不以為然故昔年與師語多不契二十年以來覺箇中事本明人人具足何有儒釋之分也今欲與師高談不二了不可得其或俟師再來耶江都陳琅撰

　　宿遷極樂庵太初律師諱來照姓樊氏彭城鳳山人也其父禱於雪山寺師始生幼時靈根夙植就外塾已卓異諸童矣年十二遊雪山見寺僧威儀輙感昔緣有在辭親投喚生和尚為師晝夜持誦終歲不休年二十四納具戒於桂昌律祖窮研藏典北請南叅圓通三學後歸極樂慧老人深器重之由書記遷羯磨首眾遂入室焉至雍正戊申三月一日慧公因患目疾命師主席力行十有四年未嘗改廢繩墨復應邳宿士大夫請主名藍傳戒孜孜無倦色嘗𡹁示云叢林授受間最須珍重必其識見超卓德行可表纔可暢其本懷且不愧座下有人若不審其來歷只輕易放行如稻麻竹葦何關輕重故師座下雖盈千指而一二依之最久者一眾視之應得衣鉢默扣師意乃曰渠不得吾真血脉眾大異之乾隆六年八月慧老人順寂心喪盡禮至七年五月十三日忽書座右曰我七月十九日且去矣及期眾以極樂法脉為請師曰今將院事且付德明弟主持爾等竭力任事當與我在無異至午刻跏趺而逝師生於康熙二十三年正月初一日終於乾隆七年七月十九日世壽五十有九戒臘三十有五師既滅度而同門德明悟公宣揚祖道紀綱後昆毫無踰越至十年五月二十日示微疾二十七日請宗長麗庵錫公輝遠月公洎集眾告曰吾住無心去亦無口向下文長大家出手說已端然而化是師亦不輕授受無負正傳寄記之重矣論曰太初律師真血脉一言在昔多斥為庸妄然南山律祖遙承正法之統為百世師者若而人則吾太初公言繫九鼎之絲為天下法者若而人

　　蘇州真諦寺曉雲律師諱宗起東魯魚臺劉氏仲子也父升善有衍慶母楊氏夢彩雲遶室而有娠生九齡有南陽相若和尚見而奇之欲扳師出家父母知師有夙根遂允其請年十二即披剃焉後稟具於真諦利咸和尚座下復徧叅名宿得窺堂奧雍正己酉歲仍回姑蘇得法於天慧律師乾隆辛酉春繼席真諦惟以至誠接物不事華飾人亦以此敬之乙酉秋七月三日無疾而逝世壽七十有一僧臘四十有九

　　江陰圓覺庵慧海律師諱宗深本邑程氏子也幼依圓覺庵出塵師薙染朝夕禮大士像得大智慧閱諸經論恍如夙習年既壯圓具於本城十方庵未幾即繼席圓覺重整院務率眾焚修三十餘載後復移錫十方庵傳授毘尼有戒序流通於世焉

　　聞思御章律師法諱海注清河縣施氏子幼孤早年披緇從師遠遊足跡遍天涯於福建之鼓山圓具師精勤不怠嘗自勵曰覔佛覔心須要時時行不倦方為妙用問山問水還在久久力無窮便得知音後葬親遂歸就本寺聞慧和尚棲止復精律部及為教授其愛育人才成全衲子雖有一技一能無不被其榮接凡講解律部必詳研欵切能使人人析義而後已尤篤孝行躬雖右寮親操侍執聞祖老而得遂頤養師之力也祖歿既主法位則續置齋田修建方丈補殘葺廢歲無寧日至於求賢才紹南山之命脉恢祖道續律燄之分燈故叢林有誨人不倦之稱或曰師何不少憇以養中和曰人命無常一息不來即成他世一旦捐棄而作千華之罪人也後得秉慈一聚用文嗣其法師即集眾告曰今日可息肩矣遂命秉主法席而聚公輔之師既退日誦法華兼修淨業凡四閱寒暑未嘗暫輟至雍正乙卯正月二十日晨起辭眾念佛而逝不幸秉公相繼辭世聚律師嗣席之後建墖躬修卓然自立其不私厨庫不避作務等猶從遺制至諭律範之精微感化之嚴密或踵門而皈心道行或馳簡而延莅戒壇風動四方香花填塞固知本達千華葢亦師之選擇得人光裕聞思矣

　　京都淨土殿𢋫如律師徐州宿遷縣陳氏子幼莊重厭俗囂依本邑法華社懋林師薙染壯遊京都圓具於萬壽戒臺寺憨默和尚座下矢志律學[摻-(彰-章)+小]履罔閒時有報恩道老人一見即目為法器遂心印焉師為人沉靜寡言不事應酬且日有定課務以古人為規此亦確有所守不隨眾為俯仰者世壽六十坐夏三十九於乾隆二十九年三月初五日預知時至安詳而逝

　　黃石悟明律師諱普開族姓葉氏幼禮然燈長老薙染內懷貞敏外具嚴如其師祖慧公見而異之已知為不凡子也未幾師祖西遊乃自發願苦行修持建梵宇於東山晨昏禮拜設茶亭於西路渴濟行人運佛祖之慈心行菩薩之願誓具秉於古林法續於南山既而主席本山傳尸羅之妙法精究毘尼闡梵網之慈[ㄙ/日]規模後學師範來昆其功曷可勝紀哉師於乾隆辛未預知時至無疾而終得嗣法三人東山維賢慈韻松藏石玉月山道來從皆篤實修行亦將為南山棟石焉


大藏經補編第 22 冊 No. 118 律宗燈譜
古祖下八世(京都)潭柘岫雲寺靜觀瑞律師法嗣(宿遷)壽聖寺雲浦珠律師法嗣默然佑律師中岳嵩律師酌宜義律師成章文律師月照朗律師(徐州)廣濟寺大雅憘律師法嗣(金陵)寶華山珍輝𤤯律師法嗣文海聚律師(寶華有傳)氷壺玉律師(泰州)天玉銓律師(天寧)(金陵)大報恩寺三藏公照月律師法嗣致和純律師(崇法)貫通九律師(獅山)如滄福律師(蘆瑭)滄月澄律師宗紹慶律師(延壽)修然輪律師(泰州)寶光朗律師(龍華)(涇縣)石山臺泉寺宗明徹律師法嗣自如見律師(臺泉)道成庚律師(莖草)道敦厚律師文朗煥律師(鏡月)開塵璨律師(長春)雲石照律師(臺泉)可成果律師慧容悟律師(天峯)意林斌律師(觀音)吉賢雲律師(紫茸)開化相律師開雲祥律師聖機秉律師崇遠裕律師(鏡月)(杭州)淨慈寺律氷幢律師法嗣惟若一律師(水月)清遠近律師(淨慈)復本成律師覺修緣律師齡遠壽律師智水淵律師(慧雲)月燦輝律師道惟興律師慧天宿律師(長福)了凡真律師勤修蓮律師心融徹律師(儀徵)隆覺寺敷和悅律師法嗣岫雯清律師(隆覺有傳)文學慧律師文波海律師貫一敏律師徹機健律師不違愚律師琢璽璞律師達遠照律師方若灌律師道嵩海律師得果因律師澄暎朗律師如廣度律師西隱省律師見徹明律師無瑕靖律師山如仁律師雨堂霡律師靜修初律師印月溶律師聖己念律師令儀聚律師潤成磬律師西野立律師(儀徵)地藏　廣義照律師法嗣耿止　律師(京江)海潮寺惟一聞律師法嗣行可恕律師勤修果律師廣修　律師正杲昱律師士玉柱律師元修　律師通義仁律師舒芳莖律師徹悟　律師至誠利律師(海潮)(吳江)華嚴寺自讀暉律師法嗣欽和柱律師純義宗律師一莖土律師海庵修律師心如修律師(雲陽)經山崇教寺建明所律師法嗣無塵徹律師月朗圓律師(護國)亮月明律師(真州)天寧寺覺然善律師法嗣蒼塵林律師(寶坊)鐘樓　西來瑞律師法嗣誓周量律師圓潔瑞律師照嵩膏律師(瓜州)總持庵覺證性律師法嗣修月成律師德源真律師自成光律師在中　律師清成聖律師愷林宗律師月明心律師我聞福律師大淳真律師(興化)般若庵蔭千檀律師法嗣崑源淮律師(般若)月堂湛律師(東林)自遠宏律師得如峯律師大杲照律師濟川　律師聯璧奎律師(大聖)蘊空聞律師(彌陀)慧鑑　律師(寶華)自在　慧圓俊律師法嗣妙果性律師(自在)祥光勝律師(自在)慧徹開律師智元容律師普德仁律師永正如律師地藏　天和利律師法嗣四可益律師(定慈)振南凱律師普濟明律師東來志律師德文音律師(觀音)德善全律師顯空傳律師懷印成律師(地藏)覺海清律師紫雲山松如塵律師法嗣覺海湧律師(紫雲)觀音　松恒緣律師法嗣慧宗章律師(觀音)西寺印山幹律師法嗣葦航筏律師準提　遠學永律師法嗣思哲能律師思牧體律師玉禪　經朴緣律師法嗣自雲　律師(金陵)慈應寺僧樹培律師法嗣古雲澄律師(慈應)(徐州)皇藏峪瑞雲寺大樗果律師法嗣相如慶律師宏濟融律師(瑞雲有傳)扶宣能律師智朗元律師(瑞雲有傳)謙如凝律師順天福律師(鳳陽)龍興寺大川洪律師法嗣徹明亮律師(揚州)石塔寺瑞林定律師法嗣拙庵愚律師(石塔)海山濶律師修學民律師清如覺律師立雲宏律師宏義仁律師聖傳宏律師(揚州)慧因寺曉聞長律師法嗣鶴棲雲律師能安定律師宗興妙律師(維揚)建隆寺品木森律師法嗣懋膺顯律師(建隆)(揚州)寶寧院端白正律師法嗣振玉鐸律師(寶寧)思修文律師(福田)(射陵)廣利院恒怡溶律師法嗣祥瑞耀律師(泰州)南山寺聞遠常律師法嗣方來悟律師(揚州)開元寺慈照鏡律師法嗣在永聚律師(開元)在舟郁律師(揚州)開元寺義廣成律師法嗣聖安齡律師(開元)在中智律師(泰州)潮海寺雲庵成律師法嗣體安泰律師智杲曉律師(射陵)彌陀寺汝華榮律師法嗣維杲悟律師(揚州)大悲院瑞嗚鸞律師法嗣朗如明律師自性慧律師(杭州)開化寺持五岳律師法嗣蓮僧　律師界幻　律師希聖學律師宏修學律師本善　律師脫塵　律師德雲　律師西傳音律師松蔭智律師燦月寬律師(揚州)東隱庵樵松徹律師法嗣可立成律師(蓮華)(揚州)澄月庵淨如朗律師法嗣寶安純律師智安能律師(京都)瑞應寺了緣悅律師法嗣續仁貫律師智寬徹律師廣含藏律師量遠度律師大澤洽律師(嶗山)(京都)靈光寺體一　律師法嗣樂天　律師(太原)五臺山吉祥寺大空慧律師法嗣法藏相律師(清涼)碧雲寶律師(吉祥)國璋玉律師兆來普律師寶光璽律師量覺珮律師宗悅行律師(寧武)　　　真宗維律師法嗣玉璽瑞律師(儀徵)寶坊寺文博叅律師法嗣恒泰開律師(寶坊)蒼塵林律師(寶坊有傳)(宿遷)極樂庵太初照律師法嗣靈峰住律師(壽聖有傳)印可貴律師(極樂有傳)(徐州)東山寺靜居義律師法嗣藏珠梅律師(東山)科容　律師清池　律師(宿遷)全潮庵輝遠月律師法嗣　　　省庵臨律師法嗣隱公明律師淨土　一愷證律師法嗣益氷霞律師葦庵志如輝律師法嗣去塵煥律師(寶應)白衣庵朗明成律師法嗣省安立律師(白衣)欣然喜律師寶珠玉律師　　　性天　律師法嗣玉璽　律師北禪　聖靈靜律師法嗣道生本律師(北禪)耀乾煜律師(白龍)天銳忍律師(清涼)豁然一律師濬質鑑律師法輪位律師(北禪)九成益律師(殑伽)智海慧律師覺先　律師(蘇州)真諦寺曉雲起律師法嗣天機緣律師自省承律師晴川湛律師道瓏鳳律師祥宗宏律師甫見雲律師(真諦)振玉音律師剖塵玉律師暎清霞律師惠文靜律師覺文宗律師燦明輝律師融三性律師勝三律律師文彬質律師(十方)德勤道律師戒真慧律師(隆福)道明宗律師(瑞雲)在山明律師(孝貞)靜求企律師(大悲)瞻佛　聖量求律師法嗣義章佑律師(瞻佛)淨月明律師長壽　正念修律師法嗣戒宏智律師道庵松律師(福壽)亮庵月律師戒定聖律師(白衣)(太倉)淮雲寺至善安律師法嗣宗一巽律師(海寧)定心一律師(海寧)允成正律師(常熟)興福寺魯愚聖律師法嗣峻山演律師巨能德律師昶庵日律師性涵届律師道立成律師(江陰)圓覺庵慧海深律師法嗣定能靜律師(圓覺)卓然超律師永安文律師雅能月律師三省思律師惺凡　律師定宗　律師(十方)宏宣震律師智海廣律師(淮安)聞思寺御章注律師法嗣秉慈一律師聚用文律師(聞思有傳)(京都)　　　體真續律師法嗣妙德全律師(山西)千壽寺敬庵誠律師法嗣達山林律師慧聞常律師慧明瓚律師太然元律師雪林諭律師(臨黃)舍利寺廣明耀律師法嗣壽山淮律師黃石　悟明開律師法嗣維賢慈律師(東山)藏石玉律師(韻松)道來從律師(月山)(金陵)古林庵宗本賢律師法嗣魯玉璠律師

　　慧雲馨祖下八世律師傳

　　寶華山文海律師法諱福聚號二愚係
　　皇壇千八百僧之得戒師也師嗣珍輝𤤯公𤤯嗣閔緣松公松嗣松隱義公義嗣定庵基公基嗣見月體公體嗣三昧光公光為千華宏戒始祖其嗣十有八人惟體公一支嫡嫡親承為千華正脉其餘傳法各方闡化演暢毘尼者靡不悉遵千華範制故原南山一派盡在千華祥發矣師望光公為七世祖遞代相承永永振起至師戒雷益震戒幢益高制行精嚴立法整肅天下求戒者雲臻輙以千計人謂體公之後身深有由矣體公為千華繼起其殿樓堂閣與夫矩則壇儀悉為重整或有未適其願者遷化時囑我再來也師於
　　憲廟時應
　　詔入都
　　賜紫傳戒期中戒子千八百九眾之多昔世尊常隨聽法僅千二百五十人俱師以燕山一會數乃過之固是古佛治化感發所致要非師之實與名稱何其上下感孚有如是耶期畢護送還山榮寵之盛一時緇流無有出其右者及旋未幾
　　賜帑重新百羙具偹得圓體公之遺願信即師之夙願也並可異者師為童子時度橋失水半嚮似有人語此是紹隆之業其在斯乎頃浮水靣至於法源開戒是日天朗氣清慶雲覆頂忽龍現於中庭圍繞四眾稱奇瑞焉其他興顯茲不贅錄師族系浙之義烏駱氏賓王之後裔也祖司淳溪稅務因籍高淳父林生公母戴氏師在胎而夢月兆祥既誕而神光下燭及艸災水厄亟依溧水上方寺靜生和尚出家習經師命禮大士號漸通義趣年當受具乃詣華山得戒於閔律師嗣是外檢律儀內照實相尋扣天童天目諸名宿見而深器之師謂機拳捧喝尤屬筌表志以宏戒為願復上寶華珍公遂令入室命掌監院事閱載餘即繼席千華由是戒香圓徧龍象景從而南山祖道賴以益振師嘗以
　　世宗所示心要誘掖初機輪藏潛修老而彌篤課餘所輯有施食儀觀南山宗統等書亦補千華所未發者乃為贊曰昔我古佛圓明如來以帝王身行菩薩行既維道之以德齊之以禮而又雨大法雨震大法雷世法佛法不相叅雜乃曾
　　召師踞
　　皇戒壇之千華座作獅子吼凡歷諸勝而奉金剛光明寶戒者悉令作佛祖兒孫誠哉從茲授受相傳燈燈相續益傳益廣愈繼愈隆望之者如仰嵩華而揖滄江曾不測乎高高深深者也夫德攸天縱正三學之紀綱道統師宏傳四分於聖位餐其風者皆曰不可思議不可思議師生於康熙丙寅九月十六日示寂於乾隆乙酉八月初二日荼毘時金光燭天見者詫奇燼餘獲舍利數十粒光潤如珠門人各分奉供於墖焉洎入塔時又夜現祥光數次赤白交輝靄映林巒院眾悉瞻禮之世壽八十僧臘七十坐夏五十有四門弟子八十二人建窣堵於龍山之巔
　　賜進士出身中憲大夫日講官起居注詹事府少詹事兼翰林院侍講學士前右春坊右庶子兼翰林院侍講嘉定張鵬翀拜撰

　　真州隆覺寺岫雯律師諱福清江南徽州休寧人也幼依江寧上元縣興龍庵復如師出家得具戒於隆覺冶牧老人座下後嗣敷和律師法開堂首眾教誡後學乾隆庚午歲叅高旻了禪師未能發明乙亥春復謁了公偶於竹篾下有省遂回隆覺三十一年丙戌敷公示寂師繼席焉

　　彭城皇藏峪瑞雲寺宏濟律師諱振融姓高氏泗州天長人也幼依本邑藏經院剃落於寶華山圓具精持戒律度夏者五復辭去遍叅諸方宗教乾隆元年叅皇藏大樗老人一見即命為教授首眾居未幾將禮五臺樗公遂以衣偈授之師承記莂後直抵五臺見北地風厚人淳乃於桂花城建立瑞雲宗旨春冬傳戒夏秋宏經不數載道風遠播矣癸亥歲樗公遣人持書促回以方丈事囑累之師繼席後率眾苦修與北地無異但賦性耿介與世多落落難合辛未冬仍赴臺山高隱不復出焉

　　彭城皇藏峪瑞雲寺智朗律師諱福元宿州人姓朱氏幼依本邑興隆庵自省師出家省寂後依兄慧朗師習學經論年十六侍皇藏峪大樗老人受五戒習沙彌事年二十受具足大戒己未歲南詢宗律叅揚之隆覺冶牧建公高旻天慧徹公杭之崇福智公歷數年未明心要壬戌歲叅海寧北寺祖南和尚春期畢於後院偶綴草鞋見風吹菜花如金波湧地師忽有省遂白方丈乞為證明祖頷之自是心愈豁然不復有怠丁卯歲回瑞雲時大樗老人退靜悚窩見師至叩其所學復以竿頭進步勗之師又南下數載至壬申歸來值宏濟融公北禮臺山瑞雲主席久虛丙子秋樗老人集眾以方丈付之師繼席後增修院務煥然一新為不負所託云

　　儀徵寶坊寺蒼塵林律師姓錢氏揚州興化人也中年發心依本邑福慧庵覺如師出家受具戒於隆覺冶牧老人座下繼叅常州大曉和尚與高旻天慧禪師次後得法於儀徵覺然律師命為寶坊監院乾隆己卯覺公示寂師謝事養靜於瓜渚之觀音寺是歲秋儀之紳士請主寶坊法座師繼席五載復辭眾退居舊處以終老焉

　　宿遷壽聖寺靈峰律師諱福住邳之嶧陽人也姓盧氏先是其父徙居於宿康熙戊辰歲師始生幼而穎異寡言笑以體羸多病其父禱於護國庵疾遂愈甫七齡投庵中瑞貞大師薙染及稍長誦經習禮於同軰中獨以老成見推年既壯益知自愛欲得名宿以開覺路而難其人於是深居者幾四十年雍正甲寅春
　　世宗憲皇帝召文海律師於都城
　　勅賜法源寺開壇授戒維時師偕本邑世安了然諸同志詣壇圓具凡千九百人有奇既卒事即於都中叅萬壽寺調梅禪師西方寺不二法師機緣契合均以法門大器期之遂留京者四載一日值秋初登玉泉山俯臨湖水環抱十數里一帶荷蒲菱芡與沙禽水鳥隱映於煙靄樓閣間不覺胸次開豁為念江浙諸禪藪當更有以異此而徧叅之志决矣乾隆戊午春師南下過宿遂自淮之廣陵謁福緣寺濟生和尚共話舊誼復渡江抵金山憇焉當是時大曉老人為江天寺主一見師如有夙契相留者彌月師偶於山樓夜坐更深月落天氣昏黑忽見江心有火光星散照耀林木棲鳥皆驚曉公曰此木華海賦所謂陰火潛然者師聞之恍然如別有所得又數日辭去由毘陵挂帆平江訪生公說法臺於虎邱山下然後漸次餘杭過六橋遊西湖以尋濟顛祖師舊蹟凡石甑虎林栖霞以及飛來峯諸勝境其間禪堂講肆無不深為領畧所可悵者鳥窠禪師立法之處惟有古木嶙峋鳳林破院而已嗣是歷東陽而南越蒿壩渡關嶺涉楢溪步石梁得寒山拾得二尊者所隱居巖穴並智者大師拜經臺故址遂悠然折方竹為杖陟天台最高頂以望赤城蒼洞天姥諸峯葢徘徊不能去云侍者曰自此入天童阿育王寺有古舍利盍往謁之師如其言復攀崖捫蘿而至趍拜畢有白毫光從塔中隱隱射出師亦竊自異之厥後詣普陀禮觀音遺像則見海霧中亂嶂插天陰晴屢變隱現不常其山下波濤洶湧雷砰電激非慈航難以飛渡真所謂海岸孤絕可望而不可即者也庚申秋返於宿之極樂庵位居尊證閒閱龍藏兩易寒暑太初老人知其中有所得遂付以南山宗焉時有靈公師叔慧朗尊宿於城南修壽聖古剎壬午孟冬厥工既竣以年老靜居命師主席接待往來禪侶閱數歲重修大殿建左右二樓以廣其制而又念祖塔未謁終為缺然於焉過龍潭掃塔於華山即寶誌禪師開山處也自是歸遂不復出師在院十有七年慎終如始未嘗稍懈至戊寅其年七十有一倦於院事乃耑使赴京都潭柘岫雲寺召雲浦律師為繼席雲師者係師剃度弟子即岫雲七代恒實律師之法嗣也時有廣睿禪師與雲公同居勸以南下又有鹺憲高公相送入院迄今古寺聿興眾工畢舉屹樹戒幢遠接南北非師之付託得人何以至是當師之退處東林也板橋高懸石門深閉靜室之側雜植花木松蔭白塔竹匝清池雨霽煙消蒼翠欲滴師於此怡然自得謝絕人事凡歷十有二年惟終日掃地焚香默坐禪榻而已庚寅春忽示微疾於二月六日安然而逝世壽八十有三戒臘三十有七壬辰孟夏建全身塔於五華頂祖墖之側遂即師之年譜而為之傳師性莊嚴凡遇人不假辭色以是浮華者多自為遠去而質實者對之又未始不為之心契也至師衣鉢之傳則有下邳大德號慧先諱性文其人者睡庵劉霞彩撰

　　宿遷極樂庵印可律師諱因貴姓韓氏山東滕縣人也寄居武城遂依五蟠寺獨步師薙染雍正辛亥圓具於極樂太初和尚座下即依止學律歷有數載辭師南下遍叅宗教於江淮間復回極樂任首座職乾隆乙丑夏德明悟公示寂遵太初老人命不輕授受時有宗長麗庵錫公輝遠月公與兩序大眾擇七月朔日默禱伽藍齊集太初老人龕右焚香天選眾𨷺中拈得印可首座繼席即太初老人之戒弟子也師素行嚴謐以戒本為日課葢時至理彰龍天推出於是復鳴椎集眾將祖遺衣鉢法物與方丈一併證明交付親承太初老人法乳為極樂第五代焉師嗣席後建慧公太公德公三世窣堵波於五華山院復備述極樂祖派并分化在法諸友入南山統以廣其傳不數載道風丕振傳戒者十有二期癸未十一月八日示微疾端坐而逝世壽五十三僧臘三十坐十八夏嗣法弟子坤傳微等建全身墖於全潮祖塔之左

　　淮安聞思寺聚用律師諱眼文浙江金華蘭谿宋氏子也幼出家依本寺御章注公和尚座下得戒復付法焉當圓戒之初侍冶牧老和尚朝南海歷天台五臺諸大名山悉心叅叩故師之行履愈苦愈堅後承注公命繼席十方納子爭投禮覲雖他處請師傳戒者甚夥而本寺戒期亦未有間歇且江淮間賢士大夫亦多追隨而師事之者葢師接待緇素秪一味真誠絕無毫髮緣飾凡為人舉揚內典及古德公案惟依本分闡發從未少有附會一種坦平胸次隨處都成道氣此誠修持中所未易至者也今年逾六旬而精力不衰登壇說戒其聲甚洪四眾無不欽仰嗣法者凡八十餘人此可以想其風範矣

　　淮陰三界菴碧淳律師諱照環江南鳳陽府宿州張氏子也幼依本州彌陀院廓智師祝髮乾隆八年圓具于柵淵極樂菴德明和尚座下繼叅聞思聚用老人器重有年遂以心印付之由是續燄千華分燈三界自甘苦行不失聚公步趋無人我心有菩提志不數載梵宇聿新戒幢高樹海內景仰正未有艾也

　　淮安觀音寺𣷉空律師諱源長別號性水山左郯城張氏子也幼投淮之安東縣地藏菴祝髮依師祖朗徹公誦經習禮雍正甲寅春恭逢
　　世宗憲皇帝召文海聚律師於京都
　　勅賜法源寺開壇授戒師圓具訖復回南叅聞思聚用老人精持戒律無間寒暑聚公知為法門大器遂以衣偈付之乾隆乙丑歲聚公主席觀音歷三載命師繼席師甄陶後進無倦怠心復重建地藏大殿以廣其制歲丙子大飢師曾率眾過堂飲白水者三日而威儀整肅雍雍如初大眾益欣然樂附無一去者非師之德積於素何以至是嗣後道風丕振續置齋田以埀永久為後人所深賴焉戊寅歲師西逝世壽五十有一師頴慧善丹青受寫雪中寒梅踈枝冷淡古幹清奇殆於畫禪中而別得其三昧者歟


大藏經補編第 22 冊 No. 118 律宗燈譜
古祖下九世(金陵)寶華山文海聚律師法嗣理筠言律師(寶華有傳)鑑如含律師(雪浪)慧善曜律師(極樂)澤周福律師(極樂)景蓮華律師天月實律師(法源有傳)澹園素律師(法雲)誠朴慈律師(任城玉露)德慧緣律師廣週全律師巨濤澍律師(祖燈)慧光晃律師德增賢律師(智珠有傳)如登從律師(天隆)自容源律師善倫英律師嵩山善律師(福慧)岸先道律師德賢證律師德滋泰律師(天隆)瑞符泰律師(金陵觀音)自如一律師靜安大律師(毘盧)一宏照律師叅徹石律師蘭嶺馝律師炳一慧律師(光孝)佛燈明律師徧滋週律師惠周仁律師西池荷律師(天都仰山)永宜達律師(泰州)省徹淨律師普瑜璽律師如如悟律師浩聲潮律師如鑑慧律師震蒼靜律師(開元)性愷澄律師潤恒樹律師(江蘇治平)復聞廣律師(慈雲)省愚賢律師義立柱律師月恒睿律師方來真律師濟度能律師潤然霈律師貽中悟律師香嶺文律師大徹楞律師息凡慧律師(揚州觀音)碧山澄律師鷲峯嶽律師西爽照律師(上方)悟西授律師如如居士(山陰性源)慧周廣律師曉叅化律師藏州仁律師明覺峯律師貫明詮律師玉衡恕律師萬鍾祿律師雲山本律師懌安順律師修德羙律師如川昌律師濟川渡律師道興常律師月如純律師恒懷叅律師竹君筠律師可餘　律師澄性善律師晏海林律師叅一學律師(揚州敬佛)紹真瑛律師(蘇州福生)法宏應律師(揚州三聖)法霖潤律師(三聖)聖轉澄律師(福生)慈雲世律師(蘇州圓通)容先宗律師(萬壽)本善誠律師(泰州)　　　氷壺玉律師法嗣山隱億律師(山海)(常州)天寧寺天玉銓律師法嗣肇遠先律師栢嶺純律師岳宗立律師本杲乘律師(種福)靜修然律師智凱琛律師(普會)雪鑑亮律師(伏虎)鑑朗炯律師慧禪榮律師道宏化律師根雲現律師(上僧)松澗實律師隆興徹律師大雲祥律師宏舟航律師(觀音)爾霞純律師(觀音)月川音律師(常州)崇法寺致和純律師法嗣海如洪律師(涇縣)石山臺泉寺自如見律師法嗣繼羙清律師(西華)紹隆興律師(雨臺)灼然覺律師(崇明)念修教律師(普光)元林彬律師(止山)(杭州)淨慈寺清遠近律師法嗣雨芳濟律師道悟定律師靜山果律師慧宗智律師(京江)海潮寺至誠利律師法嗣方泉淋律師恒修遠律師自安明律師寶峯誠律師正法傳律師誠修果律師昆涯蕃律師玉野燦律師(興化)般若庵崑源淮律師法嗣慧源航律師徧知語律師湛衡渠律師道宏峻律師惟信炎律師東林　月堂湛律師法嗣湛海　律師召南　律師　　▆慧鑒　律師法嗣性明觀律師自在　妙果性律師法嗣開學宏律師自在　祥光勝律師法嗣曉達徹律師地藏　懷印成律師法嗣一化乾律師(地藏)紫雲山覺海湧律師法嗣純一高律師葦航渡律師楚堂祥律師慧德緣律師聖叅鸞律師觀音　慧宗章律師法嗣大徹信律師天權成律師(金陵)慈應寺古雲澄律師法嗣悉證照律師崇德悟律師明見悟律師嵩山高律師中勝智律師繼宗脉律師(徐州)皇藏峪瑞雲寺宏濟融律師法嗣靜語　律師昭月貞律師(高旻)　(兼宗（臨濟）)　(有傳)(徐州)皇藏峪瑞雲寺智朗元律師法嗣達如賢律師普濟池律師覺岸尚律師廣慈可律師(太原)五臺山吉祥寺碧雲寶律師法嗣離塵徹律師(寶應)白衣庵省安立律師法嗣月賢成律師(宿遷)壽聖寺靈峯住律師法嗣慧先文律師(宿遷)極樂庵印可貴律師法嗣坤傳微律師(極樂有傳)輝禪法律師大圓成律師觀止善律師無我全律師玉真　律師(極樂)(宿遷)全潮庵寶珠玉律師法嗣天滋潤律師　　　玉璽　律師法嗣隆印　律師慶雲　律師北禪　道生本律師法嗣恂公謙律師(北禪)法宏坤律師再安林律師宗明姚律師勅賜萬安山白龍寺耀乾煜律師法嗣自堅　律師敏卓志律師清涼　天銳忍律師法嗣一雨濟律師(北禪)顯清耀律師(清涼)恒覺源律師(泗州)梵谷求律師(廣慧)　　　濬質鑑律師法嗣慧覺願律師北禪　法輪位律師法嗣淨山幻律師(北禪)殑伽　九成益律師法嗣月朗　律師　　　惠文靜律師法嗣守樸貞律師　　　融三性律師法嗣性蓮果律師隆福　戒真慧律師法嗣道源成律師瑞雲　道明宗律師法嗣勤修成律師孝貞　在山明律師法嗣道德如律師道成來律師瞻佛　淨月明律師法嗣慧輪修律師(瞻佛)福壽　道庵松律師法嗣湛禪緣律師(滸關)白衣庵戒定聖律師法嗣道善能律師　　　秉慈一律師法嗣拙峯覺律師(兼宗曹洞)(淮安)聞思寺聚用文律師法嗣𣷉空長律師(觀音有傳)養淳頤律師靜明興律師定遠壽律師宏修義律師侶賢濬律師(吉祥)智先德律師荊含玢律師伏霞璲律師鑑淳熙律師道峯德律師碧淳環律師(三界有傳)蘊哲敏律師壽持祿律師覲光宸律師遍照燦律師滙安澄律師德馨蘭律師(阜寧鎮海)洞廓知律師(布金兼宗臨濟)

　　慧雲馨祖下九世律師傳

　　千華理筠律師諱性言浙省嘉興平湖縣籍為名儒徐氏之子也母俞氏常齋信佛於四月初四日乃誕師之辰師生而穎異童機妙靈雖遵訓而攻儒業然終懷出世之思焉厥後二親終養益驚旅寄嘗曰幻軀浮脆四大非真即堅如鉄石寧有不歸磨滅者乎於是投德藏寺雨曇和尚薙染接聞寶華戒風大振於雍正九年登山秉具習律安居文翁老和尚默覯舉止深加器重授以院務復資輔弼繼而文翁老和尚奉
　　詔天都宏戒
　　皇壇肅戒法於海內師多贊勷之功焉畢後還山分席天隆三載迨至乾隆二十五年復蒙蘇撫部院陳公請主治平然治平者雖曰古剎實乃蔓草荒煙葢陳公意其欲使勝地重輝非具大力量者烏能擔荷耶故而數加延望是仰師之道履已非一日矣師入院始為闢除草萊廢寢忘飡獨甘勞瘁壬午乙酉兩值
　　聖駕南巡師之恭迎奏對喜動
　　天顏親賜聯額
　　恩輝煥然斯所謂地以人興人以地重信不誣也至三十年乙酉秋仲文翁老和尚謝緣告寂虛其席而未經囑授者因師之遠而未至也致感眾同門亦能默契無言之旨遂共抒誠公請來山主嗣法席祖道之不替得師振興之力也將經五載祖道增輝頓於乾隆己丑春二月初九日師召眾同門與嗣法門人於臥室內囑以院務合掌跏趺而逝師世壽六十一僧臘四十有八座夏三十有四茶毘時金光燭天雲霞四布門人收遺骨奉歸於塔焉

　　京都法源寺天月律師諱性實號澄庵江南山陽劉氏裔也寶華南望歸心隨斷續之雲迦葉西還香氣散繽紛之雨望松風於舊塔尋師欲八亂峰分芋火於寒爐證道猶留淨土叢蘭瘻竹石床清課從容片石踈花寶鼎餘香澹遠數戒珠而微笑僧臘長多[改-己+高]仙磬以忘言禪心自定帝城春雨三千之說法有緣佛界流沙百萬之度人無量惟我天月律師青蓮作骨生從烟水釣臺黃蘖為心證向雲山覺路送僊胎於碧落遙空瞻大士慈容留瑞氣於紅雲宿世本定光古佛當其辭家鵲浦訪道獅壇爰瞻地肺之洞天遂入雷音之佛座空山蘭若戒行深嚴古洞蒲團勤修勇猛負手萬峯之曲盡日忘飢燃燈一室之龕終宵入定二十年密行驚人千萬劫因果不苟舉步而師門器重知志願之慤誠低眉而性海圓通識道心之堅固千華縹[緲-目+耳]經壇共振宗風雙樹婆娑法席還為都講餘霞句曲藤蘿之舊路依然凉月瞿曇檜栢之前遊無恙冷暖一泓流水清閒只愛住山高低幾片孤雲性嬾何心出岫既而本師文海老和尚袈裟
　　內召趨朝瞻有喜
　　天顏鈴鐸高壇說戒聚無遮大會於時天月律師情殷輔弼首作龍衛虎從位列傳宣同灑香風花雨海內之緇黃雲集毘盧羣仰莊嚴日邊之金碧烟凝頂禮同生悲悟道塲圓滿瑞鶴摩空梵唄悠揚金猊現相禪燈月朗諸天盡化光明戒鼓雷鳴大地都為震動乃承恩入
　　覲𡹁青正眷齋筵而拜疏求歸
　　賜紫遙還舊壑潞河餞後秪懸清夢於歸舟鍾阜吟同尚帶
　　御香於老衲望雲山於北地十三陵別夢蒼茫尋烟雨於南朝五百寺詩懷清曠然而琳宮福地可無住錫之高僧紺殿祥雲遂擇傳衣之法嗣於是天月律師就日瞻雲遵
　　王言而登寶座結衣敝屣率大眾而守清規闢鐘魚於靜室地偏自遠塵囂供瓶鉢於幽軒客久頻經歲月觚稜突兀雲開遠響霜鯨簷角瑯璫風動齊鳴鐵馬雖郵書招隱懷鄉欲返東林而
　　優詔堅留祝國宜從西苑愛一拳之繩瘦石骨同癯憐四面之紛𡹁槐陰已老慈航廣渡婆心之接引何窮冷竈分餐苦行之薰修益固猶且念師恩之未報馨香願肅丹青傳
　　帝澤於無疆誦羙誰書碑碣遙尋廢寺徘徊破瓦頹垣偶訪偏隅惆悵荒煙冷露遂布金而購地藏將舍利瑤函爰掃石以成壇建出波羅寶閣宜其證真如於般若金剛留不壞之身宣律教於迦羅玉帶鎮多情之客也哉余也憶對床之風雪曾眠薜荔▆▆歌介爵於雲霞屢餽葡萄仙露乃頻遊京洛青眼猶存而話舊山河白頭相慰菩薩之飛行何處每因離合關心維摩之棒喝多年已悟升沉若夢食去桄榔麵味齒牙盡帶旃檀吟歸芍藥花欄肺腑初嘗蔬茗偶然一笑清談已過虎溪且約三生後會重逢圓澤云爾

　　勅賜維揚傳千華八世智珠寺開山第一代德增賢律師傳畧

　　師名性賢號德增淮郡之安東嵇氏子也嵇故中散後裔世為甲族父祥生處士有隱德母孫氏夢慶雲入懷而孕產時異香滿室時康熙癸未正月二十二日亥刻也生三日不乳稍長不茹葷具夙慧好禮佛己有出塵之志父母異之不拂其意十一歲遂出家於郡之廟灣祇園寺為子敏師弟子寺故以法事狥世俗之請吹螺唱唄日紛如也師廁其中鬱鬱不得志慨然曰吾聞如來大法將以明心見性顧爾作劇耶吾其行矣二十一歲遂决計詣寶華山受具足戒於文海大和尚文公一見師即器之令侍巾瓶依左右師服勤執事惟謹凡朝夕之所咨叩出入之所見聞薰心砭骨如奉龜鑑數年復遍叅知識造虎邱謁洞明和尚繼謁諸大尊宿師慧悟超凡勇往精詣洞徹宗旨豁如也
　　雍正十二年恭遇
　　世宗憲皇帝特召本師文海和尚入都
　　皇壇傳戒師從襄事
　　賜絳衣臨壇作證戒期圓滿於
　　圓明園引
　　見奉
　　命內庭叅禪
　　恩賚優渥師勤慎小心寒暑不懈
　　今皇帝御極奉
　　勅還山復佐理華山事師已甘心遁世無何維揚有吉祥院者地臨河濱寉雜囂塵為諸無賴逼處漸就圮廢郡有檀護汪交如戴南翁等敦請師住錫師堅辭不允繼以三請諄諄遂慨然擔荷敗壁頺垣虀粥不繼晏如也鳴之縣尹趙公將無賴懲治門庭以清詳碑記中師精持律儀嚴攝一眾羯磨布薩規條肅然人漸嚮信檀護寖廣今　藩憲何公等為之勸募經營殿閣寮廡以次修建基址式廓不數年遂成巨剎乾隆十六年辛未
　　聖駕巡幸南服師率眾迎
　　鑾蒙
　　賜智珠寺額
　　天章璀璨炳曜日星復奉　鹺使今少司農高公發帑重修梵宇巍峩益增鉅麗於是創造戒壇並搆精藍五處續置齋田四百餘𤱔資接雲眾稟戒食指數千寂然無譁隱然華山一大支派也　師言貌伉朗風骨森峻見者望而敬之而居心和易遇人以誠接人以慈親疎一體敏鈍同誨學人一涉其庭依依不忍去道風彌震而處之退然其自律甚嚴寒必露頂暑必搭衣食必持缽襯施填積一錢不私每鉅工大役一身肩之不動聲色而眾力所趨不言而信不約而嚴故其所成就規橅宏整若此南豐曾氏有云佛之徒凡有所興作其用力也勤刻意也專不苟速成不求急效故善以小致大以難致易豈不信哉師之嗣法弟子圓(亮化)等多人余與師同里戚𧨏又方外交多年故為之標其梗槩以勒諸石且俾後之嗣居茲寺者遵循不替刻苦修持以為可大可久之規則智珠律院之興與華山並峙永永無極矣時乾隆三十有二年三月震旦
　　賜進士出身原任
　　日講起居注官翰林院編修山陽阮學濬拜撰

　　廣陵高旻寺昭月律師諱性貞姓余氏彭城沛縣微山人也幼多病依銅山曹都寺潔生師出家疾遂愈嘗誦法華經於止止不須說我法妙難思處偶句斷不續良久始知最上真乘必假叅悟非思量分別之所能解年二十投蕭邑皇藏峪宏濟律師求戒秉具後即依止學律歷三寒暑一日隨眾聽宏公講金剛經首頌有本來無名字權立號金剛之句師當下有省庚午秋立志南詢宏領見大樗老人樗命宏公記莂師敬辭云既秉戒法當以戒住何必更要頭上安頭他日若把茆葢頭敬拈瓣香供養樗頷之遂辭去叅維揚萸灣野樗聖老人聖一見大器之日此真叅禪客來也於是安居三冬始得發明個事乙亥春因剃度師病回里於皇藏峪度夏樗謂師曰汝得戒和尚傳戒至汝不復再傳汝當憶戒源不可遠去吾老矣師默然是歲秋萸灣聖老人遣人促師回南丙子夏聖公示寂命師繼席終年領眾坐禪專以生死二字警䇿學者又時念瑞雲二老人之婆心言猶在耳乃於庚辰歲恭逢
　　皇上萬壽於本寺敬開戒壇宣持毘尼用報
　　君師之恩復於次年春受雲陽邑主請住聖壽寺傳授三壇大戒凡此皆為瑞雲二老人之付託也歲甲申過彭城掃樗老人墖拈香曰靣目分明遍界親偏於此地沐恩深而今更覔吾翁意雲滿岩阿花滿岑此可以想師之風範矣

　　宿遷極樂庵坤傳律師諱性微姓周氏本籍山陰其高祖維墉公任徐州協鎮府遂家焉父諱廷祥母尹氏以師齠齔時多疾許為僧銅邑平山寺頻吉和尚師之舅也年十一即依吉公脫白誦經習禮足不踰閫者十載乾隆己巳秉具於極樂印可律師研究五篇七聚諸大律部併檢閱龍藏四易寒暑癸酉歲由引禮任維那事印公見其賦性木訥不尚文飾將來必為法門大器乃集眾以衣鉢付之師念擔荷匪輕益加黽勉乙亥春歸里遂之蕭縣叅皇藏峪大樗老人講四分戒本自證曩時所解至此愈為開豁由是回極樂為堂主為典客為後堂歷任諸職不辭勤勞癸未歲印公疾命師繼席時有玉真師自京南下師以讓賢避之印公不能強乃進師教授以為玉公輔佐凡歷三年闡宣律範左右護持師之力為居多乙酉春師北遊都中得與萬壽龍華勝會聽量周和尚講金剛註解復謁嘉興達天法師講法華指掌當是時法源栢林拈花瑞應臥佛香界諸大名剎皆道冠南北師一時叅訪殆遍又仰潭柘恒老人道範不憚崎嶇攀林越澗直入雲峰但覺滿山爽氣颯然以雙袖擕來不徒瞻其門庭高峻規模宏整已也是歲秋歸極樂玉公致還法座堅欲回都師猶再四遜謝兩序大眾復以印公遺命是責乃允其請師繼席後凡殿宇廊廡殘者葺之廢者創之不數年法雷益震戒幢益高與壽聖古寺兩剎相望真柵淵之勝境並峙於黃流赤石間者其後此宏大戒律不有可預期者哉睡庵劉霞彩撰古祖下十世(金陵)寶華山理筠言律師法嗣渾儀先律師(寶華)自性安律師慧如覺律師東魯登律師見可微律師含虛境律師極樂寺慧善曜律師法嗣轉周輪律師(菩提)隱空援律師怡然悅律師(仙寓)海印源律師(無上)極樂寺澤周福律師法嗣怡章泰律師逸山慧律師慧遠元律師廣露塵律師(京都)法源寺天月實律師法嗣遇隆升律師(法源)智海理律師德圓因律師聖德成律師智達通律師永清燦律師圓明日律師敬天法律師杲堂融律師愚慧柱律師震璽珍律師福山超律師濟蓮瀚律師慧月明律師輝玉徹律師悟修柱律師宏修普律師(灞州千佛)松巖修律師(京都廣清寺)清虛林律師(法源)潔清廉律師(仁壽)元亮炎律師貫之文律師(房山觀音)得空恒律師正因佑律師(京都祇園)廣度忻律師(衍慶)朗然徹律師(宛平觀音)一峯元律師(華藏)慧清經律師福安泰律師月溪靜律師(金陵文昌)乾象興律師(甘露)德林秀律師(涿州普慶)振基緒律師(房山康寧)杲中本律師(房山觀音)萬和春律師(五台秘魔巖)覺一智律師栢峯壽律師箇中意律師一週體律師(東安龍泉)天玉瑛律師(京都福德)雙修慧律師(京都觀音)在如環律師(京都斗姥閣)見真修律師智寬法律師悟源真律師福洪德律師慧實貴律師和光來律師慧明穩律師聞見悟律師(毘陵)法雲寺澹園素律師法嗣洪量然律師覺融如律師瑛燦英律師西曉一律師德源溪律師西誠性律師(任城)玉露庵誠朴慈律師法嗣清濤松律師鐵峯山律師求智慧律師慧然智律師曉真進律師大潤然律師天成証律師(揚州)智珠寺德增賢律師法嗣超聖化律師(智珠)曉蒼亮律師(龍華)再先基律師鵠峯泰律師厂山源律師靜安愷律師(金陵)天隆寺如登從律師法嗣琇文本律師　　　善倫英律師法嗣如愚塵律師(泰州)福慧庵嵩山善律師法嗣昱旻有律師(萬壽)(秣陵)天隆寺德滋泰律師法嗣映霞燦律師洪遠悅律師天然　律師(金陵)觀音寺瑞符泰律師法嗣無量海律師(蕪湖荊山)(泰州)光孝寺炳一慧律師法嗣西林能律師自覺悟律師巨德照律師天中永律師(揚州)開元寺震蒼靜律師法嗣朗月堅律師(宜陵)慈雲寺復聞廣律師法嗣卻塵崙律師亮賓耀律師靜遠智律師鏡堂鑑律師(維揚)觀音寺息凡慧律師法嗣悟一明律師執中芳律師真修悟律師上方寺西爽照律師法嗣曉凡遷律師(揚州)敬佛庵叅一學律師法嗣澄如緒律師(敬佛)(蘇州)圓通寺慈雲世律師法嗣靜凡智律師靜融慧律師地藏庵一化乾律師法嗣元鑑傳律師(宿遷)極樂庵坤傳微律師法嗣中和寬律師樂然來律師(宿遷)全潮庵天滋潤律師法嗣叅峯禪律師(全潮)瞻佛　慧輪修律師法嗣德文愚律師(淮陰)觀音寺涵空長律師法嗣蘊洪海律師貫哲賢律師繼善興律師耀瞿法律師(淮陰)吉祥院侶賢濬律師法嗣天然慧律師(吉祥)碧溪湛律師(吉祥)(淮安)三界　碧淳環律師法嗣凌雲先律師藏波允律師惠寬緣律師(阜寧)鎮海院德馨蘭律師法嗣文質彬律師豁微敞律師古祖下十一世(京都)祗園寺正因佑律師法嗣文慧智律師(宛平)觀音寺朗然徹律師法嗣永安有律師瑞安仙律師(金陵)文昌庵月溪靜律師法嗣默堯澤律師(涿州)普慶寺德林秀律師法嗣聖峯仁律師(淮陰)吉祥院天然慧律師法嗣明遠照律師(淮陰)吉祥院碧溪湛律師法嗣慈濟珠律師聯輝燈律師滌塵睿律師

　　京都愍忠寺諸律師其法嗣出自某某今多不可考姑依其先後繼席分為世次以補於譜末俟覈實再以其法嗣逐代敘入大會海律師(一代)太空滿律師(二代)秀岩　律師(三代)無還　律師(四代)普潤修律師(五代)釋𠎝璽律師(六代)仰月潮律師(七代)心宗存律師(八代)雪林宇律師(九代)洪修學律師(十代)行實德律師(十一代)法藏禮律師(十二代)慧寬性律師(十三代又為廣慧寺第一代)


